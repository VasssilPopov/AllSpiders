{"url": "https://news.bg/world/kokainat-v-ruskoto-posolstvo-v-buenos-ayres-e-vnesen-ot-sluzhitel-na-misiyata.html", "text": "Намерените в руското посолство в Буенос Айрес 389 килограма кокаин са принадлежали на служител от техническия персонал, съобщи руското министерство на външните работи.Според говорителката на министерството Мария Захарова, наркотикът, който е бил подготвен за транспортиране, е намерен в училищния комплекс на дипломатическото представителство преди година и половина, предаде Би Би Си.Припомняме, в четвъртък аржентинските власти съобщиха, че при спецоперация срещу наркобизнеса са намерени близо 400 килограма кокаин на територията на руското посолство.Според Захарова, наркотикът е заловен след сигнал от руския посланик, който известил правоохранителните органи за подозрителни чанти на територията на училището.По информация на в. \"Комерсант\", разследването се води от 2016 г. Аржентинската полиция е заменила с брашно кокаина - скрит в 12 куфара, след което бил проследен каналът зя наркотрафик.Когато куфарите пристигнали в Русия, са били задържани четири лица, за които е бил предназначен наркотикът.", "date": "2018.02.23", "title": "Кокаинът в руското посолство в Буенос Айрес е внесен от служител на мисията"}
{"url": "https://news.bg/crime/anita-meyzer-s-nova-versiya-sadat-s-nova-ekspertiza.html", "text": "Анита Желева, която обжалва пред Варненския апелативен съд осъдителната си присъда, излезе с нова версия за инцидента, при който почина съпругът й. С новата версия тя се отрича от показанията, които на два пъти е правила пред първата съдебна инстанция.Заради новата версия за \"свинските опашки\" около краката и врата на съпруга си Николай, съдът назначи нова експретира. Пред съда днес Анита заяви, че е притискана от разследващите и от наблюдаващия делото прокурор, за първите показания, направени от нея веднага след трагичния инцидент.Припомняме, Анита Мейзер е призната за виновна за 2 престъпления - затова, че причинила по непредпазливост смъртта на съпруга си Николай и затова, че предложила подкуп на полицейски служител.Припомняме, че за убийството по непредпазливост подсъдимата получи три години и половина затвор, а затова, че е предложила подкуп от 30 000 евро на разследващия полицай съдът й присъди 4 години и половина \"лишаване от свобода\".От двете наказания Желева ще търпи по-тежкото. Първата съдебна инстанция наложи на подсъдимата и глоба в размер на 8 000 лева, както и обезщетение на майката на Николай в размер на 150 000 лв.Варненският апелативен съд допусна допълнителна Съдебномедицинска експертиза, която да изясни дали установените травматични увреждания по тялото на починалия мъж могат да бъдат получени по начина, за който свидетелства днес подсъдимата - когато съпругът й е починал тя не е била в апартамента.За следващото съдебно заседание ще бъде призован за разпит и разследващия полицай Веселин Радев. Той ще трябва да изясни дали в хода на досъдебното производство е оказвал натиск върху Анита Желева да дава конкретни показания и да поеме вината затова, че по непредпазливост причинила смъртта на съпруга си.Варненският апелативен съд не уважи искането на защитата за по-лека мярката за неотклонение. Анита Мейзер е задържана от година и 8 месеца и иска по-лека мярка, за да се лекува. Тя уточни, че след като миналата седмица е изтекъл срокът на американския й паспорт, тя няма как да се укрие от правосъдните органи. Подсъдимата заяви, че би искала да докаже своята невинност.", "date": "2018.02.23", "title": "Анита Мейзер с нова версия, съдът с нова експертиза"}
{"url": "https://news.bg/world/dvama-ubiti-pri-strelba-v-tsentara-na-tsyurih.html", "text": "Двама души са загинали при стрелба в центъра на швейцарския град Цюрих, съобщиха от местната полиция, цитирана от \"Ройтерс\".Според властите изглежда инцидентът не е свързан с тероризъм.Полицията реагирала на сигнал за стрелба в близост до централната гара в града малко след 14,30 часа местно време. На място силите на реда са открили един мъртъв човек и тежко ранен, който впоследствие починал от получените наранявания.Ситуацията е под контрол и няма опасност за хората.Полицията не разкрива подробности.Репортер на медията е видял две палатки, които скриват мястото на инцидента, намиращо се в близост до офиси на швейцарската банка UBS.", "date": "2018.02.23", "title": "Двама убити при стрелба в центъра на Цюрих"}
{"url": "https://news.bg/world/demokratite-shte-otmenyat-vtorata-popravka-mobilizira-tramp-republikantsite.html", "text": "Демократите ще отменят Втората поправка. Това предупреди президентът на САЩ Доналд Тръмп по време на реч на ежегодната конференция за консервативна политика (Conservative Political Action Conference - CPAC), съобщават местни медии.Втората поправка на Конституцията защитава правото да се съхранява и носи оръжие.Вчера шефът на Националната оръжейна асоциация (NRA) на САЩ Уейн Лапиер предупреди, че \"социалистите\" могат да се опитат да отнемат индивидуалните свободи на американците.Доналд Тръмп призова републиканците гласуват на частичните избори за Конгрес по-късно тази година и да попречат на демократите да спечелят, тъй като те ще отменят прокараните през миналата година данъчни отстъпки, а също така и Втората поправка.Ако демократите спечелят места през 2018 г., те ще \"отменят вашите данъчни съкращения\" и ще \"ви отнемат Втората поправка\". \"Никога няма да позволим това да се случи\", закани се държавният глава.Американският лидер попита присъстващите консерватори дали предпочитат Втората поправка или данъчните промени.Ако трябва да изберете едното, кое ще е то, попита той. Присъстващите скандираха в полза правата за притежание на оръжие, но Тръмп ги увери: \"Ще получим всичко\".Американският президент обмисля да подкрепи предложението да не се продават нападателни оръжия на лица под 21-годишна възраст, но няма да подкрепи цялостна забрана на този тип оръжия в САЩ. Националната оръжейна асоциация е против плана.Държавният глава отново повтори идеята си за въоръжаване на учителите.Нуждаем се от \"офанзивни възможности\" в училищата, подчерта той.Тръмп добави, че няма друг човек като него, който толкова ревностно да уважава Втората поправка и Националната оръжейна асоциация.Доналд Тръмп изброи постиженията на администрацията през първата година на управление, включително данъчните реформи, откриването на работни места, отмяната на регулации и излизането от Парижкото споразумение за климата. Той похвали развитието на борсите и отделените 700 милиарда долара за отбрана, посочвайки, че това е един от начините САЩ да си \"възстановят гордостта\".Тръмп каза, че решението му за Йерусалим е \"правилно\". Повтори и обещанието си да изгради ограда по границата с Мексико.Според него първата му година на управление е най-успешната в историята на президентството.Преди речта си Тръмп коментира стрелбата в училище във Флорида, при която загинаха 17 души.Той заяви, че полицаят, който не е успял да спре стрелеца, е \"страхливец\" или \"не е реагирал правилно под натиск\".", "date": "2018.02.23", "title": "Демократите ще отменят Втората поправка, мобилизира Тръмп републиканците"}
{"url": "https://news.bg/crime/opravdaha-aleksey-petrov-i-na-vtora-instantsiya.html", "text": "Алексей Петров е оправдан и на втора инстанция от Софийския апелативен съд, съобщи БТА. Днес съдът потвърди първата оправдателна присъда на Петров по делото за пране на парии присвояване на над 3 млн. лв.Заедно с Алексей Петров оправдани от апелативния съд бяха и Явор Джиджев и Теодор Дечев.Припомняме, в началото на януари 2017 г. съдия Александра Йорданова от Софийския градски съд образува дело по внесен от градската прокуратура обвинителен акт срещу . По-късно отново в началото на миналата година тримата обвиняеми бяха оправдани на първа инстанция от Софийски градски съд. Прокуратурата обаче протестира решението на СГС с довод, че съдът е направил превратно обсъждане на доказателствата, без в същото време да се оспорват приетите по делото фактически положения.Апелативните магистрати обаче решиха, че присъдата е постановена при изяснени факти, приети от съда след подробен анализ на доказателствата.В мотивите на апелативните съдии е записано, че \"Софийски градски съд е провел пълно и задълбочено съдебно следствие, като е събрал всички относими доказателства\"В Специализирания наказателен съд продължава единственото оцеляло дело \"Октопод\", по което Алексей Петров е подсъдим с Антон Петров, Янко Попов, Марчело Джотолов и Кирил Топалов. Сред подсъдимите беше и бившият прокурор Цеко Йорданов, но обвиненията срещу него бяха свалени. Процесът започна отначало през 2015 г., тъй като председателката на състава в Софийския градски съд, който го гледаше - Румяна Ченалова, беше уволнена.", "date": "2018.02.23", "title": "Оправдаха Алексей Петров и на втора инстанция"}
{"url": "https://news.bg/interviews/yadrenata-politika-na-sasht-mezhdu-ogan-i-yarost-na-tramp-i-konservatizma-na-pentagona.html", "text": "Изследовател във Френския институт за международни отношения (Ifri), където ръководи Центъра за изследвания в областта на сигурността и програмата за разоръжаване и разпространение, Корентин Брустлейн проучва военните ядрени позиции и политиката на отбрана на Съединените щати. Той е автор на неотдавнашното изследване \"Ограничената ядрена война: стратегически подем на Америка\". Тъй като президентът Доналд Тръмп често заявява личната си визия за ядрените оръжия и тяхното използване, в интервю за френския вестник Le Point Корентин Брустлейн хвърля светлина, като отбелязва, че тя значително се различава от позициите на Пентагона. Заключението е: запазете спокойствие!Новият американски \"Обзор на ядрената политика\" (Nuclear Posture Review-NPR) е първият публикуван от администрацията на Тръмп. Какво ни казва той за стратегическите възможности на президента на САЩ?Редица неща са се променили. През изминалата година видяхме един консервативен екип да поема юздите, възстановявайки концепцията за външна политика, базирана на военна мощ, отразена в лозунги като \"Мир чрез сила\" или в изявленията на Доналд Тръмп за военния инструментариум, с който би искал да разполага. По същество, много от предпочитанията, изразени в NPR, не са радикално нови, но президентската реторика относно ядрените оръжия променя окраската, особено в контраст с Барак Обама.През 2010 г. бившият американски президент се беше амбицирал да намали ролята на ядрените оръжия, като например набляга на допълнителни възможности като конвенционални оръжия или ракети например. Дискурсът за ядрените оръжия традиционно е доста стандартен, далеч от коментарите на Тръмп за необходимостта САЩ да съживят надпреварата във въоръжаването и да притежават повече оръжия, отколкото всяка друга страна. Президентът е склонен да обърне с главата надолу правилата, установени заради уникалния характер на ядреното оръжие, там където администрацията му запазва по-конвенционална визия, която тя изразява в NPR. Тази диспропорция между президента и неговата администрация може да бъде тревожна за бъдещето.Какви конкретни точки бихте изброили, за да илюстрирате това разминаване?Такива не липсват! Контрастът между президентската реч за Русия и начина, по който NPR я превръща в потенциален противник, е ясен. Това е още по-важно, що се касае до ролята на ядрените оръжия в стратегията на САЩ. Спомняме си леките и провокативни забележки на президента Тръмп по отношение на Северна Корея, загърбвайки перспективата за военни възможности (\"Oгън и ярост\"), докато NPR отново потвърждава основната връзка между притежаването на ядрени оръжия и предотвратяването на войни. Пентагонът припомня основно политическата роля на това оръжие, докато Доналд Тръмп има тенденция, напротив, да размъти говоренето по темата.Доктринален размисъл за ограничената ядрена война беше започнат още от президента Обама. Но защо той мина от много \"разоръжаващите\" позиции на своята реч в Прага към изучаването на опциите за ограничена ядрена война?В администрацията на Обама от самото начало не всички гласове бяха в полза на ядреното разоръжаване. Екипите на Белия дом бяха приведени в съответствие с позициите на президента, както и част от Държавния департамент. Не е изненадващо, че Пентагонът запази резервирана позиция. Предишният \"Обзор на ядрената политика\" от 2010 г. отразява това напрежение между привържениците на намаляване на ролята на ядрената енергия от една страна и по-центристките позиции, загрижени за запазване на доверието в американското продължително въздържане, от друга. Основните проблеми тогава бяха ядреният тероризъм, а след това и регионалните сили Северна Корея и Иран, с конвенционални, химически и дори ядрени способности; това беше още времето на \"Reset\" с Русия. В отговор на тези приоритетни предизвикателства NPR 2010 се съсредоточи върху неразпространението и регионалното възпиране, при което ролята на ядрените способности беше съзнателно съкратена. Амбицията на Обама продължи до изявлението в Берлин през 2013 г., когато той предложи на руснаците да започнат дискусии за по-нататъшното намаляване на арсеналите. Но последвалите събития, анексирането на Крим, руската стратегическа заплаха, ускоряването на севернокорейските програми, наложиха втвърдяване на позицията.Днес Съединените щати подемат отново идеята за ограничена ядрена война. Означава ли това, че според тях с ядрени оръжия могат да се водят успешни войни, че ядрената енергия вече не е \"всичко или нищо\"?Това, което виждаме в NPR е готовност да се отговори на риска от ограничено използване на ядрени оръжия, главно от Русия или Северна Корея. В документа не става въпрос да се върнем към концепциите от времето на Рейгън, според които може да се поведе и да се спечели ядрена война. Съединените щати се опасяват, че противникът не се заблуждава, че може да ги парализира със заплаха от ограничени ядрени удари. От гледна точка на Вашингтон един от начините за предотвратяване на този риск е да се разработят нови възможности, в този случай ракети, носени от подводници и оборудвани с ядрена бойна глава с относително ниска мощност. Тези варианти липсват в настоящия арсенал и биха били по-малко уязвими и по-малко обвързващи дипломатически, отколкото съществуващите авиационни варианти. Колкото и да е спорен, този избор не отразява дълбока логическа промяна, а е включeн за да ни напомня, че американците никога няма да бъдат изложени на опасност при ядрена атака, насочена към техните съюзници.Преходът на Северна Корея към статутa на \"ядрена\" държава промени ли нещата в дълбочина?В Съединените щати, както и другаде, никой не желае да приеме Северна Корея като \"ядрена\" държава. Би било неприемливо една държава, която погази Договора за неразпространение на ядреното оръжие, който е подписала, да придобие ядрено оръжие и в крайна сметка да получи такова признаване. Това, че нейната денуклеаризация изглежда малко вероятна, не означава, че трябва да се откажем от тази цел в дългосрочен план. Междувременно трябва да се научим как да управляваме тези конфликтни отношения, да убедим южнокорейските и японските съюзници да приютят американските бази, но и да сме бдителни за рисковете от ескалация на полуострова, включително случайна.От американска страна, в допълнение към NPR, се очаква развитие в областта на противоракетната отбрана и е в процес на финализиране Преглед на ракетната балистична отбрана. До началото на 2017 г. политиката на САЩ е била да защитава своята национална територия само срещу много ограничен удар. Отсега нататък официалната амбиция е да има силна ракетна отбрана, която да се развива срещу все по-сложните заплахи. Като се има предвид контекста, можем да очакваме качествено и количествено укрепване на защитните сили срещу новите севернокорейски балистични способности в САЩ и Азия (THAAD, Aegis). Но играта вече не е двоична, както в ерата на Студената война, и подобно развитие би могло да насърчи Китай да укрепи своята вече много съществена програма за ядрена модернизация.", "date": "2018.02.23", "title": "Ядрената политика на САЩ - между \"Огън и ярост\" на Тръмп и консерватизма на Пентагона"}
{"url": "https://news.bg/crime/sadat-othvarli-iska-na-perata-sreshtu-mediya.html", "text": "Петър Низамов - Перата няма да получи пари от медиите. Това стана ясно днес от решението на Районен съд - Бургас. Съдът отхвърли гражданския иск против бургаски сайт заради публикувана дописка.Искът в размер на 20 000 лева, отправен от Перата, е по повод публикувана на 8 март 2012 г. статия. Районният съд намери искът за неоснователен.Припомняме, в края на януари районният съд в Бургас даде ход на делото на Перата срещу трети информационен сайт, след като Низамов пусна иск за финансово обезщетение заради стари публикации в бургаското онлайн издание. Става въпрос за сайта \"е-бургас\", който също е отразил новина за Перата, позовавайки се на официално съобщение на МВР.Перата твърди, че медията е публикувала новината, преписвайки му позорящи, унизителни твърдения и извършване на престъпление, за което била в сила оправдателна присъда.Според съда обаче данните по делото сочат, че дописката е написана по повод съдебно заседание, на което е било разгледано искането на прокуратурата ищецът и другите обвиняеми да бъдат задържани под стража.Заглавието на новината също информира, че обвиняемите са пуснати под \"домашен арест\". Съдът е категоричен, че статията е отразила актуална новина - разглеждането на мярка за неотклонение. Магистратите не намират клевета в статията. Обвинението за извършен \"побой\" е пресъздадено със съответните изразни средства на журналистиката, обосновава се съда.", "date": "2018.02.23", "title": "Съдът отхвърли иска на Перата срещу медия"}
{"url": "https://news.bg/world/karikatura-na-erdogan-s-banan-v-dupeto-vazbudi-protesti.html", "text": "Собственик на галерия премахна карикатура с турския президент Реджеп Ердоган от щанда си на арт изложение в Германия след протести, потвърдиха организаторите пред ДПА.На карикатурата на художника Томас Баумгартел, озаглавена \"Турският диктатор\", Ердоган е наведен с банан в дупето.Международното изложение за класическо и модерно изкуство се провежда в германския град Карлсруе от 22 до 25 февруари.Художникът обяви в \"Туитър\", че се е разделил с галерията заради инцидента.Карикатура, която е част от \"Серия деспоти - Тръмп, Ким и Ердоган\", е продадена за 5 900 евро, според собственика на галерията.Художникът многократно е излизал със скандални произведения, на които отново има банани и политици.Преди няколко години Ердоган гневно отговори на обиди в Германия.През март 2016 г. турският лидер използва вече отменен германски закон при обида на чуждестранни лидери, за да съди Ян Бьомерман, който прочете поема, с която осмя и обиди Ердоган по телевизията.Впоследствие германската прокуратура прекрати случая срещу комика.Инцидентът предизвика разгорещен дебат за ограничаване свободата на словото в Германия.Въпросният закон е премахнат от Наказателния кодекс на Германия.", "date": "2018.02.23", "title": "Карикатура на Ердоган с банан в дупето възбуди протести"}
{"url": "https://news.bg/bulgaria/obshtinski-savetnitsi-iskat-ostavkata-na-kmeta-na-tryavna.html", "text": "Общинските съветници от Коалиция \"Промяна\" искат кметът на Трявна Дончо Захариев незабавно да подаде оставка. Общинските съветници от Трявна на своя пресконференция изтъкнаха причините за исканата оставка.\"Знаем, че можем да поискаме включване на дебат за оставката като точка в дневния ред на заседание на Общинския съвет, но и знаем, че мнозинството, обединено около групата на ГЕРБ няма даже да допусне този дебат там\", изтъкнаха Людмил Бучев и Божидар Христов от Коалиция \"Промяна\".Общинските съветници акцентират, че при техни срещи с хора от Трявна и Плачковци, както и по селата от общината чуват многобройни оплаквания. Хората се оплаквали от множество нерешени проблеми, на които кметът и ръководството на администрацията не обръщат внимание, обясни председателят на групата съветници от \"Промяна\" Людмил Бучев.По думите му кметът системно не се справя със служебните си задължения и не работил за изпълнение на програмата за управление на общината.Общинските съветници са категорични, че се неглижират разрушената инфраструктура, чистотата, образованието и здравеопазването и други важни за жителите на общината проблеми, а се дава приоритет на смехотворни мегаломански проекти.Кметът не заставал зад интересите на Трявна и Плачковци, смятат от коалицията. Поведението на кмета било несериозно, а на моменти дори непристойно.\"Преди повече от година, ние от коалиция \"Промяна\" поискахме освобождаването на политически назначените лица в общината и да бъдат заменени с професионалисти. Не само, че това не се случи, а ситуацията стана по-зле\", възмутени са общинските съветници. Действията на администрацията остават скрити за публичността.\"В тази връзка, изпълнявайки задълженията си произтичащи от клетвата, която сме положили да защитаваме интересите на гражданите на Община Трявна и без да се страхуваме от последиците, ние общинските съветници от местна коалиция \"Промяна\" призоваваме кмета на Община Трявна Дончо Захариев незабавно да подаде оставка\", е записано в официална декларация подписана от трима общински съветници.", "date": "2018.02.23", "title": "Общински съветници искат оставката на кмета на Трявна"}
{"url": "https://news.bg/world/zaev-othvarli-iskaniyata-na-gartsiya-za-konstitutsionni-promeni-iska-sdelka-samo-za-imeto.html", "text": "Македонският премиер Зоран Заев се обяви против някои искания на Гърция в спора за името.Заев подчерта в интервю за Balkan Insight, че страната му няма да удовлетвори искането за конституционна промяна с цел изкореняване на иредентизма, както и няма да подкрепи споразумение, което оспорва съществуването на македонската нация и език.\"Двете страни не трябва да повдигат въпроси, които биха направили решението невъзможно\", отговори той на въпрос дали Македония е готова да промени конституцията. Според него Гърция трябва да бъде удовлетворена само с вербално уверение, че Скопие ще отрече дългогодишната иредентистка пропаганда.Той изключи други отстъпи освен промяна на името.\"\", обяви Заев.По думите му проблемът за името може да бъде разрешен най-рано в края на март.", "date": "2018.02.23", "title": "Заев отхвърли исканията на Гърция за конституционни промени, иска сделка само за името"}
{"url": "https://news.bg/world/dzhared-kashnar-raboti-s-klasifitsirana-informatsiya-v-beliya-dom-bez-da-ima-dostap.html", "text": "Съветникът на Доналд Тръмп и негов зет - Джаред Къшнър се занимава с изключително чувствителни въпроси от национална важност без пълно право за работа с класифицирана информация.Това съобщава СиЕнЕн, позовавайки се на източници, които са запознати с казуса.Според информацията приближени на Тръмп в Белия дом не са доволни от ситуацията, включително и шефът на канцеларията Джон Кели.Къшнър получава редовна информация за държавните дела без изисквания достъп, който трябва да има. Тръмп може да му предостави такъв достъп, но това ще постави президента в проблемна ситуация. Следователно съветниците на държавния глава решили да позволят на Къшнър да продължи ролята си без да се въвлича разрешението на президента.Според източниците Кели е получил разрешение от Тръмп да реорганизира системата за достъп до класифицирана информация в Белия дом и да я въведе в ред.", "date": "2018.02.23", "title": "Джаред Къшнър работи с класифицирана информация в Белия дом без да има достъп"}
{"url": "https://news.bg/world/gubernatorat-na-florida-razkri-plan-za-kontrol-nad-orazhiyata.html", "text": "Губернаторът на Флорида Рик Скот обяви, че ще работи с щатските законодатели за прокарване на мерки за по-голям контрол над оръжията, съобщава USA Today.Той поясни, че ще настоява да не се продават оръжия на американци на възраст под 21 г., а също така забрана на аксесоар, известен като bump-stock.Планът е в отговор на масовата стрелба в училище в щата преди седмица, при която загинаха 17 души.Ето и основните предложения на Скот: закупуване на оръжие само над 21-годишна възраст; забрана на bump-stock; ако съд реши срещу американец, че носи риск, отнема му се правото на притежание на оръжие; във всяко училище ще има полицай или най-малко един полицай на всеки 1000 ученици и задължителни учения в училищата за отреагиране при ситуация със стрелец.Губернаторът подчерта, че през следващите две седмици ще работи \"агресивно\" с местните законодатели за прокарване на плана., закани се Рик Скот.По време на пресконференцията Скот изброи имената на убитите в училището.\"Флорида никога няма да бъде същата\", подчерта той.Bump-stock e англоезичен жаргон, обозначаващ импровизиран способ за значително повишаване боевата скорострелност на полуавтоматично оръжие. Става въпрос за контрол на стрелковата постъпателност на движението на оръжието при откат и използването на този импулс за задействане на спусъка. Използва се само от няколко позиции на тялото (обикновено от тазобедрената област) и позволява да се произвежда непрецизна интензивна стрелба, сравнима с автоматичен откос.", "date": "2018.02.23", "title": "Губернаторът на Флорида разкри план за контрол над оръжията"}
{"url": "https://news.bg/bulgaria/sdelkata-za-chez-zasyaga-natsionalnata-sigurnost-i-pravata-na-balgarite-predupredi-manolova.html", "text": "Ще наблюдавам с повишено внимание развитието на сделката.Моят ангажимент е да защитавам потребителите и техните интереси да не бъдат неглижирани от институциите. Доставката на електроенергия е чувствителен въпрос и затова смяната на собствеността не бива да води до нарушения на правата на гражданите.Това се казва в позиция на омбудсмана Мая Манолова относно продажбата на ЧЕЗ.По-рано енергийният министър Теменужка Петкова подаде оставката си след скандала със сделката за ЧЕЗ. Вчера стана ясно, че чешката ЧЕЗ е одобрила сделката за продажба на активите в България и купувача \"Инерком Груп\". По предварителна и непотвърдена информация стойността на сделката е около 320 милиона евро.Като омбудсман и защитник на правата на българските граждани, обръщам специално внимание на действията на енергийните дружества в България, на които държавата е възложила извършването на услуги от обществен интерес. В този контекст следя и информацията за продажбата на ЧЕЗ, се казва в позицията на Манолова.Според нея доставката на електроенергия засяга не само националната сигурност, но и пряко правата на българските потребители.Тя припомни, че ¼ от жалбите са срещу енергоразпределителни дружества., отбелязва се в позицията.По думите й сделката трябва да бъде осъществена напълно прозрачно и с ясни гаранции, че няма да постави потребителите в по-неизгодна позиция., допълва още Манолова., подчертава още.Смятам, че са необходими законодателни промени, които да гарантират прозрачност, контрол и защита на обществения интерес и правата на гражданите при сделки от такъв мащаб, заключава Манолова.", "date": "2018.02.23", "title": "Сделката за ЧЕЗ засяга националната сигурност и правата на българите, предупреди Манолова"}
{"url": "https://news.bg/world/kade-sa-trupovete-na-ruskite-naemnitsi-v-siriya.html", "text": "Не е ясно колко наемници от руската частна армия \"Вагнер\" са  от водената от САЩ коалиция на 7 февруари т.г. в сирийския град Дейр ез-Зор. Вестник \"Ведомости\" писа, че са били убити 50 наемници, а 70 били ранени. Руското външно министерство първоначално говореше за петима убити, а по-късно обяви, че става дума за \"няколко десетки\" руски граждани и граждани на държави от ОНД, убити или ранени при инцидента. Те доброволно били заминали за Сирия, \"водени от най-различни подбуди\". Ръководената от САЩ антитерористична коалиция на свой ред заяви, че е била принудена да обстрелва правителствените войски на президента Асад в опит за самоотбрана.От Донбас в СирияМного от наемниците на групата \"Вагнер\" преди това са се сражавали в региона на Донбас в Източна Украйна. Владимир Ефимов, ръководител на една фондация на ветерани от специалните части, казва, че повечето наемници са бивши офицери, подофицери и ефрейтори. Някои от тях били наети от Министерството на отбраната и изпратени в Сирия. \"Онези, които са били отхвърлени поради по-напреднала възраст или някакви физически недъзи, са отишли в частната армия\", казва той. Ефимов допълва, че не парите, а по-скоро търсенето на силни усещания е бил основният мотив за повечето от тях. Руслан Тарнавский споделя това мнение. Той бил приятел на 45-годишния Игор Косотуров, който е загинал в Сирия. Преди това двамата са воювали заедно в Донбас. Тарнавский казва, че Косотуров е бил воден от патриотични мотиви: \"Разбира се, една частна армия не е правителствена войскова част, но всички смятаха, че ще си сътрудничат с руската армия. Парите бяха само допълнителен бонус за поемания риск, но момчетата не заминаваха за Сирия заради парите\", казва Тарнавский. Той подчертава изрично, че 99 процента от наемниците са участвали в акцията в Сирия, само защото е ставало дума за операция, подкрепяна от Русия.Никакви признаци на животНай-малко 30 наемници от групата \"Вагнер\" са от региона на Свердловск. Владимир Ефимов познава лично 20 от тях. Наемниците оставили на съпругите си неговия телефонен номер, в случай че не могат да се обаждат лично от Сирия. Повечето наемници не посвещавали жените в тайните на своята мисия, защото били подписали декларации, че ще пазят тайна.През 2017 година голяма група мъже заминала за един тренировъчен лагер, разказва още Ефимов. Там наемниците трябвало да попълнят дълъг въпросник и да се подложат на психологически тестове. След това заминали за половин година в Сирия и всички останали живи. Даже се завърнали се в отпуск \"като богаташи\". \"Някои си платиха дълговете\", спомня си Владимир Ефимов. По неговите думи, наемниците трябвало да останат в родината си до средата на февруари, но на 22 януари ги мобилизирали отново и 28 от тях били изпратени със самолет в Сирия.\"До 8 февруари пристигаха СМС-и, а после контактите бяха прекъснати. Сега ми звънят по телефона само плачещи жени\", казва Владимир Ефимов. Той поддържа контакт само с един от 30-те наемници, който лежи ранен във военната болница в Ростов на Дон. \"Там му отнели мобилния телефон, но той намерил друг, за да се обади на жена си\", разказва Ефимов.На семействата се полагат обезщетенияБлизките на войниците от частната армия \"Вагнер\" се чувстват напълно безпомощни. Те не могат да се обърнат към Министерството на отбраната, защото наемниците формално не са редовни военнослужещи, а наемничеството е забранено. Дори от правозащитните организации не могат да очакват никаква помощ, освен известна психологическа подкрепа. В същото време семействата на загиналите, които в повечето случаи са бедни, се стараят да не вдигат много шум, за да не загубят и паричните компенсации, които частната армия \"Вагнер\" плаща в случай на смърт или раняване. \"За един убит наемник се полагат по пет милиона рубли\" (около 70 000 евро - б. ред.), казва Наталия Жукова от Комитета на войнишките майки в Нижни Новгород.Тя научила за сумата от майката на един 30-годишен руски наемник, загинал в Сирия. Жената успяла да прибрала тялото на сина си и да го погребе. Въпреки това се обърнала към Комитета на войнишките майки, за да разбере как точно е загинал синът ѝ. \"За съжаление не успяхме да открием никой, който да ни даде повече информация\", казва Жукова.Къде са телата на наемниците?Журналистическо разследване на ДВ установи, че досега на близките не е предадено нито едно тяло на загинал наемник от сблъсъка на 7 февруари. Правозащитници предполагат, че труповете от Сирия са прехвърлени в един специален център, който се намира в Ростов на Дон. Той е най-големият от този род в Русия. Там могат да се правят и ДНК проби. Големите хангари с хладилни камери за стотици трупове са били построени по време на втората война в Чечения.Председателката на Съюза на комитетите на войнишките майки в Русия Валентина Мелникова допълва в тази връзка, че \"убитите и ранените наемници могат да бъдат издирвани само като обикновени руски граждани, които се намират в чужбина\" - тоест само чрез консулските служби или министерствата на вътрешните и външните работи. \"Все едно, че става дума за жертви от самолетна катастрофа\", недоумява Валентина Мелникова. Тя се опасява, че телата на загиналите наемници изобщо не са били изнесени от Сирия. \"В Донбас поне ги погребваха веднага на място\", казва правозащитничката.", "date": "2018.02.23", "title": "Къде са труповете на руските наемници в Сирия?"}
{"url": "https://news.bg/world/zapochna-programata-za-studentski-brigadi-v-sasht-prez-2018-g.html", "text": "От днес посолството на Съединените щати в България започва програмата за студентски бригади за 2018 г., предаде БНТ.През тази година между 5000 и 6000 български студенти ще заминат през лятото зад океана. Първите визи, издадени на участници летните програми за работа и обучение в САЩ, вече са връчени на заминаващите.\"Изискванията за участие в програмата не са сложни, трябва да говорите английски на ниво, което да ви позволява свободно да общувате, да сте студенти редовно обучение и да имате валидна работна оферта.\" - поясни Кейт Макгиъри, генерален консул в посолството на САЩ в България.От 2000 г. насам американската страна е издала над 100 хиляди визи по студентските програми. Повечето от кандидатстващите са одобрени.\"Силата е във вас, силата е да пътувате, да изследвате новото, да предизвиквате себе си и да се върнете в България, за да градите позитивно бъдеще.\" - посочи посланик Ерик Рубин.Идеята на програмите е участниците в студентските бригади да започнат свой бизнес впоследствие и да внасят свежи идеи в бизнес средата у нас.От посолството припомниха, че за да отпаднат визите за български граждани е необходимо отказите да са под 3% - такива са регламентите определени от Конгреса на САЩ за цял свят. През 2017 г. отказите на визи за български граждани са близо 15 на сто.", "date": "2018.02.23", "title": " Започна програмата за студентски бригади в САЩ през 2018 г."}
{"url": "https://news.bg/education/balgarski-matematitsi-specheliha-47-medala-na-olimpiada-v-tayland.html", "text": "Български деца се завърнаха тази вечер от Тайланд, където спечелиха 47 медала от олимпиада по математика, съобщи БНТ.На летище \"София\" ги очакваха развълнувани родители и преподаватели.На математическия форум българският отбор беше отличен 19 златни, 19 сребърни и 9 бронзови медала. Децата спечелиха три шампионски купи от 11 възможни.Най-доброто представяне при най-малките е на Мартин Матов от 40-а детска градина в София, който догодина ще участва безплатно в състезанието. Другите две шампионски купи са за Ясен Пенчев от Габрово и Йордан Стоянов от Пирдоп.Целият отбор по математика съставляваше 48 българчета. Те трябваше да решат 30 сложни задачи за два часа.Един от носителите на златен медал - четвъркосласникът Огнян, сподели, че успехът идва с много работа и решаване на задачи.\"Шампион се става трудно, трябва много да се готвиш и да решаваш по много задачи. Освен това, да не губиш много време.\" - сподели момчето.Конкуренцията определено висока, тъй като децата от Азия тръгват по-рано на училище и са с една година по-напреднали, добави Огнян.", "date": "2018.02.23", "title": "Български математици спечелиха 47 медала на олимпиада в Тайланд"}
{"url": "https://news.bg/your-voice/obrashtenie-kam-balgarskiya-uchitel.html", "text": "Уважаеми директори на детски ясли, градини и училища, уважаеми учители,Ние, от Национален граждански инициативен комитет за качествена и иновативна образователна система, заявяваме, че инициативата, предложенията, които сме внесли в Народното събрание, и протестите против насилието над деца НЕ са против учителското съсловие като цяло. Категорично осъждаме всякакви опити за демонизиране на инициативата и представянето й като зло за българското образование и за българския учител.За съжаление, сме свидетели на тенденциозни опити за фокусиране на общественото внимание основно върху предложението за видеонаблюдение в детските ясли, детските градини и училищата. То е продиктувано от родителската тревога след случаите на насилие и агресия както от страна на учители към деца, така и между деца, а също така и на ученици и родители към учители.С това писмо бихме искали да насочите вниманието си към останалите 13 предложения, които са резултат от съвместна работа с родители, учители, директори, психолози, юристи и др.Смятаме, че тези мерки биха решили голяма част от сегашните проблеми и биха спомогнали за това деца, учители и родители да си взаимодействат успешно, безпрепятствено и в спокойна обстановка.Ние сме ЗА българския учител! НО осъждаме тези, които по един или друг начин не спазват Етичния кодекс за работа с деца. Смятаме, че подобни кадри петнят гилдията и нямат място в системата на образованието.Като родители, ние ясно осъзнаваме своята отговорност за изграждането на позитивна връзка между децата, учителите и училищната институция като цяло. Изразяваме готовност да положим основите на съвместни усилия за връщане на взаимното уважение, доверието и комуникацията между ученици, родители и учители, с което желаем категорично да отхвърлим твърденията, че родителите са абдикирали от отговорността си и че единствено изискват от учителите!Заявяваме, че ще продължим с граждански инициативи, ще търсим диалог и трайни решения на всички управленски нива за по-добри условия на труд, осигуряване на достатъчно допълнителни специалисти (психолози, логопеди, ресурсни учители, дефектолози) във всяко учебно заведение и адекватно заплащане за отговорния труд на българския учител.Подаваме ръка за диалог и сътрудничество и искаме заедно да дадем нов живот на образователната система!С уважение: Национален граждански инициативен комитет за качествена и иновативна образователна система!", "date": "2018.02.23", "title": "Обръщение към българския учител"}
{"url": "https://news.bg/world/zad-vas-sme-v-spora-s-turtsiya-za-egeysko-more-uveri-merkel-tsipras.html", "text": "Канцлерът на Германия Ангела Меркел е заявила пред гръцкия премиер Алексис Ципрас, че подкрепата на Берлин е \"ясна и очевидна\", когато той е повдигнал въпроса за турската агресия в Егейско море, пише гръцкият вестник \"Катимерини\".Двамата са провели разговор в кулоарите на срещата на върха на евролидерите в Брюксел.Меркел също е казала, че сътрудничеството между ЕС и Турция за спиране на нелегалната имиграция е ефикасно, но подчертала, че е важно да няма напрежение в Егейско море, според Атинско-Македонската информационна агенция.По време на разговори между Ципрас, Меркел, председателя на Европейската комисия Жан-Клод Юнкер и българския премиер Бойко Борисов е постигнато съгласие, че сътрудничеството на ЕС с Турция в областта на имиграцията е ефикасно, но трябва да бъде засилено.Също така е договорено ЕС и Берлин да предоставят помощ във формата на инфраструктура и персонал за засилване на охраната по границата, докато ЕС ще ускори процедурата по разглеждане на бежанските молби за убежище.", "date": "2018.02.23", "title": "Зад вас сме в спора с Турция за Егейско море, увери Меркел Ципрас"}
{"url": "https://news.bg/crime/21-salyuta-za-vuchich-i-za-makarov.html", "text": "В градината пред Софийски университет \"Св. Климент Охридски\" са произведени 21 салюта - част от церемонията по официалното посрещане на президента на Република Сърбия Александър Вучич. Това съобщиха от Министерство на отбраната във връзка с многобройните журналистически въпроси.Традиция е при посещение на държавен глава на друга страна да се произвеждат 21 салюта.Това е упоменато и в Правилника за прилагане на закона за държавния протокол. В глава пета от документа е записано:Чл. 35. (1) Посещенията в Република България са:Президентът Вучич обаче беше посрещнат пред Паметника на Незнайния войн. Салютите бяха изстреляни от градината пред Паметника на съветската армия около 10:05 часа.Именно там по същото време се проведе честване на Деня на защитника на отечеството. В 10:00 часа ръководството на БСП - София начело с Калоян Паргов, народните представители от \"БСП за България\", общинските съветници и антифашистки организации поднасяха венеци и цветя на Паметника на Съветската армия.Днес сутринта от пресцентъра на Столична община не отговориха какво е било оръжието, с което е било стреляно. Тя нямаха информация и дали салютите имат връзка с честването на Деня на защитника на Отечеството и се позоваха само на протоколния ред. Във връзка с държавния празник на Руската Федерация - Деня на защитника на Отечеството на честването пред Паметника на Съветската армия присъства и извънредният и пълномощен посланик на Руската Федерация в България Анатолий Макаров. Той също положи венец и цветя пред паметника.Минути след 10:00 часа центърът на София честваше с 21 празнични салюта.", "date": "2018.02.23", "title": "21 салюта за Вучич, и за Макаров"}
{"url": "https://news.bg/world/sasht-otkrivat-posolstvoto-si-v-jerusalim-na-14-may.html", "text": "САЩ планират официално да открият посолството си в Йерусалим на 14 май 2018 г., когато Израел отбелязва 70 г. от независимостта си, съобщават израелските медии Канал 10 и \"Хадашот\", цитирани от \"Таймс оф Израел\".Според \"Хадашот\" посолството официално ще обяви плановете си по-късно днес. Информацията е потвърдена от Канал 10, който се позовава на високопоставени израелски представители.\"Таймс оф Израел\" не може да потвърди новината.Американски официални представители многократно заявиха, че преместването на посолството от Тел Авив в Йерусалим ще отнеме много месеци, дори и години.По-рано днес четирима американски официални представители заявиха пред АП, че администрацията на президента на САЩ Доналд Тръмп разглежда предложение на донора на републиканците Шелдън Аделсън да плати част от парите за новото посолство.Юристи в Държавния департамент проучват дали е законно правителството да получи частни дарения за покриване на разходите на посолството, поясниха източниците.", "date": "2018.02.23", "title": "САЩ откриват посолството си в Йерусалим на 14 май?"}
{"url": "https://news.bg/int-politics/partnyor-na-manafort-se-prizna-za-vinoven-po-razsledvaneto-na-malar.html", "text": "Рик Гейтс, бизнес партньор на бившия шеф на изборния щаб на Доналд Тръмп - Пол Манафорт, се призна за виновен в даване на фалшиви показания и престъпен сговор по делото за руската намеса в американските президентски избори, предадоха информационните агенции.CNN съобщи, че Гейтс е признал, че е излъгал в показанията си, че на срещата във Вашингтон в средата на март 2013 г. не е обсъждана темата за Украйна. В разговорите тогава са участвали представителят на Манафорт и бивш съветник на Янукович.Лъжливите показания са дадени на 1 февруари при разпит пред следователи.Признанието му идва ден след като срещу него и Манафорт бяха повдигнати обвинения за фалшифициране на данъчни декларации, банкови машинации, укриване на доходи от чуждестранни източници. Срещу Гейтс бяха повдигнати 14 обвинения, срещу Манафорт - 9.В американските медии се появиха предположения, че тази стъпка на Рик Гейтс означава готовност да сътрудничи на разследването по руската афера.При споразумение с прокурора Робърт Мълър, той може да разчита на намаляване на присъдата. В противен случай го очакват между 4 и 6 години затвор.Манафорт оглавяваше предизборния щаб на Доналд Тръмп от юни до август 2016 г.Той беше заподозрян по руската афера след срещата му с адвокатката Наталия Веселницка, за която има данни, че е свързана с руските спецслужби.", "date": "2018.02.23", "title": "Партньор на Манафорт се призна за виновен по разследването на Мълър"}
{"url": "https://news.bg/world/sasht-s-nay-golemite-do-momenta-sanktsii-sreshtu-kndr.html", "text": "Президентът на САЩ Доналд Тръмп обявява, че страната му налага най-големите санкции срещу Северна Корея, съобщават АП и други агенции.Преди няколко дни стана ясно, че вицепрезидентът на САЩ Майк Пенс е трябвало да се срещне със севернокорейски официални представители по време на Зимните олимпийски игри, но срещата е отменена от КНДР в последната минута.Новите санкции имат за цел да принудят лидера на Северна Корея Ким Чен-ун да се откаже от ядрените оръжия.Белият дом съобщи, че финансовото министерство предприема нови действия за допълнително блокиране на източниците на приходи и гориво, които режимът използва за финансиране на ядрената програма и въоръжените си сили. Допълва се, че санкциите засягат 56 кораба, корабни компании и търговски компании, които помагат на Северна Корея да заобикаля рестриктивните мерки.Тръмп ще обяви мерките по време на реч на ежегодна конференция на консерваторите до Вашингтон.Той ще ги опише като \"най-големите нови санкции, които някога са налагани на севернокорейския режим\".Действията на Вашингтон идват на фона на визитата на Иванка Тръмп в Южна Корея във връзка със закриването на Олимпиадата.Междувременно говорител на президента на Южна Корея заяви, цитиран от \"Ройтерс\", че Сеул не може да признае КНДР за ядрена държава. Говорителят добави, че преговорите за ядрено разоръжаване и разведряване на отношенията трябва да вървят ръка за ръка.", "date": "2018.02.23", "title": "САЩ с най-големите до момента санкции срещу КНДР"}
{"url": "https://news.bg/politics/borisov-priema-ostavkata-na-temenuzhka-petkova.html", "text": "Бойко Борисов ще приеме . Ще се разговаря с коалиционните партньори, за да се види кой ще я замести на поста. Това става ясно от думите на премиера Бойко Борисов пред журналисти в Брюксел.Посъветвах Теменужка Петкова да отиде в парламента и да обяви оставката си. Това е почтеното и правилното.Борисов бе категоричен, че по никакъв начин не иска да оставя съмнение, че се влияе на тази сделка.\"За да не дам никаква възможност да се влияе върху репутацията на правителството, на мен или на госпожа Петкова, която е честен човек, но не може да махне 20-годишно приятелство\", посочи Борисов.\"Като се върна ще се срещна с коалиционните партньори, ще предам това, което мисля и заедно ще вземем решение кой да я замести\", обясни Бойко Борисов.\"Искам да потвърдя, че по никакъв начин не сме повлияли на сделката за ЧЕЗ. Няма как да контролираме сделка в Чехия между частни компании, нито да й попречим\", изтъкна той. Борисов е убеден, че институциите ще си свършат работата. \"Години наред сме се борили да имаме независими регулатори и нито енергийният министър, аз или който и да било може да повлияе на тази сделка\", каза още Бойко Борисов, като припомни, че и в момента се водят тежки арбитражни сделки - и с ЕВН, и с ЧЕЗ, както и че не веднъж са давали на прокурор електроразпределите.Припомняме, вчера стана ясно, че чешката  и купувача \"Инерком Груп\". По предварителна и непотвърдена информация стойността на сделката е около 320 милиона евро.Реакциите на сделката бяха обаче твърде противоречиви, освен коментарите, че собственикът на \"Инерком\" е близка на Теменужка Петкова.  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.Лидерът на социалистите  дори и държавният глава Румен Радев да вземе отношение по сделката.", "date": "2018.02.23", "title": "Борисов приема оставката на Теменужка Петкова"}
{"url": "https://news.bg/world/london-prizova-sanktsiite-sreshtu-rusiya-da-ostanat-do-vrashtaneto-na-krim.html", "text": "Външният министър на Великобритания Борис Джонсън призова за запазване на антируските санкции до момента, когато Крим бъде върнат на Украйна.Това става ясно от статия на министъра, публикувана на сайта на правителството на Обединеното кралство, информира БиБиСи.Ангажирани сме да се противопоставим на Русия решително. Това означава да запазим нашите антируски санкции във връзка с Крим, докато регионът е под контрола на Кремъл, изтъкна той и добави, че трябва да се запазят санкциите и докато не бъдат изпълнени договореностите от Минск за Източна Украйна.Според него тези мерки имат за цел да покажат, че нито една страна, без значение колко голяма е, не може да разделя съседна страна и да нарушава международното право без последици.В статията Джонсън прави оценка на събитията 4 г. след присъединяването на Крим към Русия.Иначе той подчерта, че е важно да продължи сътрудничеството с Русия.Крим и Севастопол се присъединиха към Русия на 18 март 2014 г.Киев не признава полуострова като част от Русия.", "date": "2018.02.23", "title": "Лондон призова санкциите срещу Русия да останат до връщането на Крим"}
{"url": "https://news.bg/int-politics/turtsiya-nastoya-rusiya-i-iran-da-ozaptyat-pravitelstvoto-na-siriya.html", "text": "Външният министър на Турция Мевлют Чавушоглу подчерта, че въздушните удари на правителството на Сирия в Източна Гута са неприемливи и призова Русия и Иран да окажат натиск върху властите в Дамаск, съобщава \"Ройтерс\".\"Русия и Иран трябва да спрат сирийското правителство\", настоя Чавушоглу, добавяйки, че офанзивата на проправителствени сили в северната сирийска провинция Идлиб също нарушавала споразумението между Турция, Иран и Русия.Междувременно турската армия е ударила конвой, влизащ в контролирания от сирийските кюрди анклав Африн, който според Анкара е прекарвал бойци и оръжия, но според сирийските кюрди е бил съставен от цивилни, които е трябвало да доставят храни и лекарства.Според турските военни конвой от около 30-40 автомобила на кюрдските милиции \"Отряди за защита на народа\" се е приближавал до главния град в северозападния регион Африн, когато турската артилерия е ударила конвоя, \"превозващ терористи, оръжия и боеприпаси\".Според сирийските кюрди конвоят, който е пристигнал в Африн късно снощи, е транспортирал цивилни от района на Джазира, който се намира на изток и други градове под контрола на кюрдските сили.Според говорителя на \"Отрядите за защита на народа\" в конвоя е имало стотици хора. При обстрела са били опожарени няколко автомобила, като са били ранени най-малко 10 души и е бил убит един пътник.", "date": "2018.02.23", "title": "Турция настоя Русия и Иран да озаптят правителството на Сирия"}
{"url": "https://news.bg/regions/pochina-17-godishnoto-momche-padnalo-ot-tretiya-etazh-na-dom-za-detsa.html", "text": "Почина 17-годишното момче, което падна от третия етаж на дом за деца с увреждания в град Роман. Момчето беше с черепно-мозъчна травма и наранявания на гръдния кош, съобщава НоваТВ. Направена му е операция, но до последно състоянието му е било критично.Припомняме, че три болници в София са отказали да приемат момчето, поради липса на готовност за приемане на пострадал с политравма, липса на свободни легла или липса на специалист. Момчето беше настанено за лечение в плевенската университетска болница.Полицията разследва случая, не е ясно дали става дума за инцидент. Данни сочат, че за последните пет години от дома не е осиновено нито едно дете, семействата ги отбягвали заради заболяванията им. От всички 30 обитатели на дома само двама ходят за ваканциите при родителите си.", "date": "2018.02.23", "title": "Почина 17-годишното момче, паднало от третия етаж на дом за деца"}
{"url": "https://news.bg/world/nova-kriza-v-rumaniya-iskat-otstranyavaneto-na-top-antikoruptsionniya-prokuror.html", "text": "Правосъдният министър на Румъния призова за уволнение на топ антикорупционния прокурор на страната заради \"превишаване на правомощията\", информира \"Ройтерс\".Осведомителната агенция отбелязва, че искането предизвика улични протести и потенциално може да дестабилизира органа в борбата срещу корупцията.Тудорел Тоадер прочете кратко изложение от 20 точки за уволнение на главния прокурор на Националната дирекция за борба с корупцията Лаура Кодрута Кьовеши. Министърът каза на пресконференция, че тя е отговорна за действия, които са в разрез с върховенството на закона.Кьовеши ръководи агенцията от 2013 г. и оттогава рязко се увеличиха обвиненията в корупция по високите етажи на властта. Румъния е една от най-корумпираните държави в ЕС. Брюксел одобрява работата на главния прокурор срещу корупцията.Преди година управляващите социалдемократи се опитаха да декриминализират някои корупционни практики с извънреден указ, което доведе до най-големите улични протести в държавата за последните десетилетия.В края на миналата година управляващата коалиция прокара реформи в съдебната система, които са критикувани от президента, хиляди магистрати, Европейската комисия и Държавния департамент на САЩ. Но промените са върнати в законодателния орган, след като Конституционният съд реши, че някои от тях са противоконституционни.Националната дирекция за борба с корупцията не е едно и също с главния прокурор, чиито действия е доказано, че могат да застрашат институцията чрез превишаване на правомощията...пренебрегване на властта на парламента и оспорване решенията на Конституционния съд, отбеляза правосъдният министър.Министърът е част от новото правителство на Румъния, което пое управлението преди месец. За година това е третото поред правителство в балканската държава.Президентът Клаус Йоханис, който има последната дума за отстраняването на главния прокурор, обяви в съобщение, че позицията на министъра на правосъдието е неясна и е необходим анализ.В съобщението се допълва, че президентът е доволен от работата на дирекцията и ръководството.Според Йоханис няма доказателства, за да оправдаят молбата на министъра за оставка на прокурора.От 2006 г. 700 румънски депутати са изправени пред съда. Председателите на двете камари на румънския парламент са съдени по отделни случаи.През миналата седмица на пресконференция Кьовеши защити дирекцията, подчертавайки, че няма причина да подаде оставка, ако й бъде поискана.\"\", подчерта прокурорът.Стотици протестиращи се събраха пред правителствените сгради след пресконференцията на Тоадер.", "date": "2018.02.23", "title": "Нова криза в Румъния – искат отстраняването на топ антикорупционния прокурор"}
{"url": "https://news.bg/health/bls-tvardo-stoi-zad-tsifrite-v-ramkoviya-dogovor.html", "text": "Лекарският съюз отхвърля апела на Горанов да не се подписва Националния рамков договор за 2018 година.Това заяви категорично шефът на БЛС Венцислав Грозев пред медии след като завърши извънредното заседание в НЗОК, на което стана ясно, че ще започне вътрешна проверка за това колко точно са задълженията към чужди фондове и каси.По думите на Грозев призивът на Горанов към Надзорния съвет и съсловните организации не е в съзвучие с законодателството. \"Толкова по този въпрос\", посочи Грозев и обясни, че утре на Събора на БЛС ще бъде отправен апел да се подкрепи рамковия договор. Той постави обаче условието всички параметри да бъдат запазени, както са договорени.Проблемите в НЗОК и дисонансите трябва да се оправят вътре в институцията, коментира още Грозев.Шефът на БЛС изрази също мнение, че становището на министър Ананиев не кореспондира със силата на Закона за здравното осигуряване. \"Не сме съгласни с вмешателството в дейността на зъболекарски, лекарски съюз, фармацевти извън силата на закона\", заяви Грозев.Според него Надзора все пак трябва да си каже мнението.Припомняме, преди дни здравният министър Кирил Ананиев . Причината е, че проф. Плочев не е информирал Надзорния съвет на НЗОК, не е уведомил и самия министър, а директно се обърнал към законодателния орган за актуализиране на бюджета. Пари трябвали, за да се платят дългове към чужди каси.Тогава депутатите от \"Обединени патриоти\" предположиха, че управителят на Националната здравноосигурителна каса  на бюджета на Касата.Славчо Велков от БСП като близък приятел на проф. Плочев ясно отсече, че върху проф. Плочев е оказван натиск и той идва високопоставен политик в управлението на държавата.  кой е притискал проф. Плочев.", "date": "2018.02.23", "title": "БЛС твърдо стои зад цифрите в Рамковия договор"}
{"url": "https://news.bg/int-politics/poveche-pozitivni-ot-negativni-otsenki-po-sveta-za-namesata-na-rusiya-v-siriya.html", "text": "Четирима от десетима души в глобален мащаб оценяват руската намеса в конфликта в Сирия като \"позитивна\". Малко по-малко (по-малко от една трета от интервюираните) виждат руската роля като \"негативна\". До това заключение е достигнало ново социологическо прочуване на \"Галъп интернешънъл\".Другият много дискутиран въпрос - потенциалната руска намеса в последните президентски избори в САЩ и повлияването на резултатите от тях, разделя мненията по света на три: 37% от запитаните по света смятат, че е възможно Русия да е повлияла на резултатите от изборите, 33% споделят обратното мнение и останалите 30% нямат конкретно мнение по въпроса.Въпросът за ролята на Русия в сирийския конфликт разделя мненията и на Стария континент - \"негативно\" доминира сред страните от Западна Европа, а на обратното мнение са страните от Източна Европа и европийските страни, които не са членки на Европейския съюз.В България намесата на Русия в Сирия се приема положително от около 37%, а негативно - сред 19%, но като цяло обществото ни не желае да дава крайни оценки или да изрази мнение по въпроса - 44% остават в \"междинната\" позиция между двете опции.Недоволни от руските действия са САЩ и Латинска Америка, докато Близкият Изток, Източна и Западна Азия, Индия и самата Русия споделят мнението, че руските действия в Сирия имат положителен ефект.Най-голям дял на споделящите мнението, че Русия е изиграла определена роля в президентските избори в САЩ, е отчетен в западноевропейските страни и САЩ. Опонентите на тази теория са респондентите от Латинска Америка, Азия, Източна Европа и Близкия Изток.У нас мненията са типични за източноевропейци: съгласни с наличието на руска намеса в американските избори за президент са 16%, на обратното мнение са 37%, но и тук българското общество не иска да стига до крайности и 47% от респондентите не изразят своето мнение по темата.\"Русия изигра критична роля при намесата си в сирийски конфликт и това раздели общественото мнение. Мнозинството подкрепя тяхната роля при победата над ДАЕШ (\"Ислямска държава\") в Северна Сирия, но очевидно останалите респонденти не одобряват руската подкрепа към Башар ал Асад или по-вероятно не одобряват никаква външна намеса при въздушните удари\", коментира Джони Хийлд, който е вицепрезидент на \"Галъп интернешънъл\". ", "date": "2018.02.23", "title": "Повече позитивни от негативни оценки по света за намесата на Русия в Сирия"}
{"url": "https://news.bg/bulgaria/30-ot-balgarite-smyatat-che-s-konventsiya-se-vavezhda-treti-pol.html", "text": "22% от българите споделят, че са били потърпевши от домашно насилие, като този дял съвпада с дела на свидетелите на насилие в семейството си.Това показва национално представително проучване на агенция \"Сова Харис\" по горещата все още тема за Истанбулската конвенция.Проучва се и начинът, по който потърпевшите реагират на случващото се: Преобладаващата част от тях, 61%, са се опитали сами да решат проблема, 24% не са реагирали по никакъв начин, а 22% са поставили въпроса пред семейното си обкръжение.На ниво нагласи, социологическото проучване регистрира, че почти единодушно 94% от пълнолетните българи, считат, че българското общество не трябва да допуска насилие над жени. Други 95% считат, че не трябва да се допуска насилие върху деца.От друга страна легализирането на третия пол е недопустимо за 73,5% от пълнолетните граждани на страната.70% смятат, че гей браковете са неприемливи, а отглеждането на деца в хомосексуални семейства не трябва да се допуска според 75 на сто.Почти консенсусно българското общество се противопоставя на прилагането на насилие върху жени и деца. Противоречията възникват при отношението към хомосексуалните и т.нар. трети пол. Конвенцията отваря врата към прилагане на толерантност при подобен тип поведение, но без да се ангажира със съществени конкретни стъпки. В същото време няма държава, която вследствие на ратификацията на конвенцията да е легализирала третия пол, коментира Васил Тончев.Данните на проучването показват, че у нас само 11% от пълнолетните граждани смятат, че ратификацията на Истанбулската конвенция ще доведе до ограничаване на насилието върху жени и деца. Три пъти - около 30%, са на мнение, че приемането на конвенцията ще доведе до въвеждане на третия пол, легализирането на гей браковете и отглеждането на деца в хомосексуални семейства.Към момента съотношението на хората, които смятат, че Истанбулската конвенция трябва да бъде ратифицирана, спрямо тези, които я отхвърлят, е 1 към 3. Сред поддръжниците на ГЕРБ преобладават привържениците на конвенцията. Значителна подкрепа конвенцията получава и сред симпатизантите на традиционната десница, макар че в тези две електорални ядра има съществена опозиция.Докато при БСП и Патриотите мнозинството е против приемането на конвенцията. Засега електоратът на ДПС е главно в пасивната позиция \"не мога да преценя\".Засега не се отчитат промени в електоралната подкрепа за политическите партии вследствие на отношението им към Истанбулската конвенция.При това разделение в обществото би било разумно приемането на спорния документ да се отложи, смята Тончев.Очакванията му са, че произнасянето на Конституционния съд по въпроса за Истанбулската конвенция ще бъде положително в посока на ратификацията й.", "date": "2018.02.23", "title": "30% от българите смятат, че с конвенция се въвежда трети пол"}
{"url": "https://news.bg/world/napadnaliyat-posolstvoto-na-sasht-v-cherna-gora-ostavil-predsmartno-pismo.html", "text": "Полицията в Черна гора потвърди, че мъжът, който хвърли граната по сградата на американското посолство в Подгорица на 22 февруари, е оставил \"предсмъртно писмо\", информира Радио Свободна Европа.Полицейски източник в черногорската столица разкри пред радиото, че писмото на Далибор Яукович е от 6 страници.Медията не разкрива какво е съдържало писмото.Яукович е сръбски военен ветеран, който е роден в Косово. Той е бил член на въоръжените сили на Югославия в края на 90-те години на XX век, когато САЩ провеждат 78-дневни бомбардировки над Сърбия по време на войната за Косово.Той хвърлил граната М75 \"Кашикара\" по посолството преди да детонира второ експлозивно устройство пред сградата, с което се самоубил.Никой друг не е пострадал при двете експлозии.Вчера вечерта Държавният департамент на САЩ потвърди, че Яукович е бил против членството на Черна гора в НАТО и прозападните политически лидери в страната.Той е бил член на сръбската група \"Русофили\" във \"Фейсбук\".", "date": "2018.02.23", "title": "Нападналият посолството на САЩ в Черна гора оставил предсмъртно писмо"}
{"url": "https://news.bg/crime/sadyat-chsi-za-krazhba-na-nad-320-hil-lv-v-shumen.html", "text": "Частният съдебен изпълнител Асен Т. е бил предаден на съд с обвинителен акт на Окръжната прокуратура в Шумен по три обвинения - за длъжностно присвояване на 321 109 лева , което е в особено големи размери и представлява особено тежък случай, и за две престъпления за данъчни задължения в особено големи размери - 66 630 лева.Делото е било на специален надзор в Апелативната прокуратура във Варна поради своя характер и тежестта на престъпленията.48-годишният Асен Т.  става частен съдебен изпълнител на 3 април 2006 г. Още в началото на дейността си умишлено създава хаос и безпорядък във воденото счетоводство, с което улеснява бъдещата си дейност по кражба на чужди пари, които са му поверени за управление и съхранение.С решение на дисциплинарна комисия на Камарата на частните съдебни изпълнителик той първоначално е наказан с порицание, последвали две глоби в размер на по 1000 лева. Когато и това не постигнало дисциплиниращ ефект върху дейността на Асен Т., през август 2013 г. той бил глобен с 10 000 лева, а само четири месеца по-късно с решение на дисциплинарната комисия му било наложено наказание \"Предупреждение за временно лишаване от правоспособност\". В момента той е отстранен за срок от една година да упражнява дейността на частен съдебен изпълнител.Подсъдимият открил специална сметка за осребряване на имуществото на длъжници в две банки. В тях постъпвали суми за удовлетворяване на вземанията на кредиторите си. С тези средства по закон той не може да използва за нищо друго освен за плащанията на вземания на кредиторите.След отстраняването на Асен Т. от длъжност, определена от председателя на Шуменския окръжен съд комисия предала архива на частния съдебен изпълнител на друг ЧСИ в Шумен. Започнали да постъпват сигнали за липсващи парични средства. Новият ЧСИ установява множество нарушения с присвоени суми по различни изпълнителни дела.", "date": "2018.02.23", "title": "Съдят ЧСИ за кражба на над 320 хил. лв. в Шумен"}
{"url": "https://news.bg/world/shteshe-da-e-dobre-za-velikobritaniya-ako-y-byah-premier-obyavi-yunker.html", "text": "Председателят на Европейската комисия Жан-Клод Юнкер коментира преговорите за Брекзит, заявявайки, че е щяло да бъде \"добре за Великобритания\", ако е бил министър-председател на държавата, информира АФП.Юнкер направи коментара преди днешната среща на върха на ЕС, след като беше запитан за ръководената от премиера на Великобритания Тереза Мей среща на кабинета, която договори план за бъдещото партньорство с ЕС.\"Не съм премиерът на Великобритания, би било добре за Великобритания, ако бях, но не съм\", каза Юнкер пред журналист, който го попита кога очаква да получи подробности за резултатите от срещата на кабинета.\"\", добави той преди срещата на върха, на която не е поканена Великобритания.Британският премиер ще изложи плановете на страната по време на реч следващата седмица.ЕС многократно призовава Лондон да изясни позицията си за бъдещите отношения.Юнкер в същото време изтъкна, че все още смята, че Великобритания ще напусне през 2019 г., въпреки че има спекулации за организиране на втори референдум като този през 2016 г.\"\", заяви той.", "date": "2018.02.23", "title": "Щеше да е добре за Великобритания, ако й бях премиер, обяви Юнкер"}
{"url": "https://news.bg/int-politics/erdogan-besnee-sreshtu-bezdushnite-nemoralni-i-bezochlivi-sasht.html", "text": "Турският президент Реджеп Тайип Ердоган разкритикува остро неотдавнашни коментари на говорителя на Пентагона, в които той твърди, че е имало цивилни жертви в операцията на Турция под наслов \"Маслинова клонка\" за прогонването на \"Отрядите за защита на народа\" на сирийските кюрди от северозападния сирийски регион Африн, съобщават турските медии.Говорейки пред областните председатели на управляващата Партия на справедливостта и развитието (ПСР) в Анкара, Ердоган подчертал, че това, което най-много тревожи Турция, е лицемерието и лекомислието, демонстрирани от някои страни, които Турция смята за свои съюзници и с които има дълбоки политически и военни отношения.\"Вчера говорителят на Министерството на отбраната на една от тези страни, безочливо, без никакъв свян, заяви, че в Африн умират цивилни граждани, хората не могат да се завърнат по домовете си заради насилието. Вие сте бездушни, неморални, не усещате никакъв дискомфорт от избиването на стотици деца, жени и възрастни всеки ден в Източна Гута, но вие сте разтревожени от борбата срещу терористите и разпространявате фалшиви новини\", коментира Ердоган.Ердоган има предвид изявленията на говорителя на Пентагона Адриан Галоуей на 21 февруари, който заяви, че САЩ са разтревожени за последиците от операцията върху цивилното население, като американските власти ще направят всичко възможно в контактите си с турските си колеги да намалят вредата за цивилните.В речта си Ердоган посочил, че 415 кв. км от територията на Африн сега е под контрола на Турция, а 1873 терористи са били \"неутрализирани\".Той добавил, че Турция очаква следващата фаза на продължаващата операция в Африн да протече по-бързо, след като стратегическите хълмове в региона вече били до голяма степен прочистени от терористи.", "date": "2018.02.23", "title": "Ердоган беснее срещу \"бездушните, неморални и безочливи\" САЩ"}
{"url": "https://news.bg/politics/vuchich-obeshta-vnimatelno-da-gradi-otnosheniya-s-balgariya.html", "text": "Сърбия внимателно ще гради отношенията с България. Това каза сръбският президент Александър Вучич след официалната церемония по подписването на меморандуми за сътрудничество в областта на труда и социалната политика и в областта на транспорта.Вицепремиерът и министър на външните работи Екатерина Захариева заяви, че поетите ангажименти са много конкретни. По думите й за ръста на търговията, на туристите е изключително важно развитието на инфраструктурата.Вучич благодари на правителството на Република България за подписаните важни спогодби. Той изтъкна, че с премиера Борисов са приятели. \"Виждаме се често, ще се видим и в София, благодаря за подписването на тези важни спогодби.\"В Министерски съвет бяха подписани Меморандум за разбирателство между Република България и Република Сърбия за подобряване на ефективността на железопътния транспорт и Меморандум за разбирателство за сътрудничество между Министерството на транспорта, информационните технологии и съобщенията на Република България и Министерството на строителството, транспорта и инфраструктурата на Република Сърбия в развитието на пристанищната инфраструктура на р. Дунав, необходима за съхранение и пренос на втечнен природен газ.", "date": "2018.02.23", "title": "Вучич обеща внимателно да гради отношения с България"}
{"url": "https://news.bg/world/varnete-ni-polovinata-ot-parite-za-ohranata-na-granitsata-ni-poiska-orban-ot-es.html", "text": "Унгария иска най-малко половината от повече от 1 милиард евро, които са изхрачени за охрана на границата да бъдат върнати от фондовете на ЕС.Това съобщи унгарският премиер Виктор Орбан, цитиран от \"Ройтерс\".\"\", заяви Орбан във видео, качено на профила си във \"Фейсбук\" преди срещата на върха на ЕС в Брюксел.Той също така каза, че Унгария ще предложи на евролидерите \"червен картон\" процедура за укрепване суверенитета на националните парламенти, която ще даде на законодателните органи правомощия да спират дебати в Европа, ако се възприемат като нарушение на националния интерес.", "date": "2018.02.23", "title": "Върнете ни половината от парите за охраната на границата ни, поиска Орбан от ЕС"}
{"url": "https://news.bg/world/vsyaka-osma-frantsuzoyka-iznasilvana-pone-vednazh.html", "text": "Всяка осма французойка (около 4 милиона жени или 12% общо) е била изнасилвана най-малко веднъж в живота.Това показва социологическо изследване на базираната в Париж Фондация \"Жан Жорес\", цитирано от БиБиСи.Изследването разкрива също, че 43% от французойките са били опипвани без съгласието им.Като в много държави и във Франция много жени използват социалната мрежа да се оплачат, че са жертва на сексуално посегателство. Много споделят негативните си преживявания с хаштага \"Balance ton porc\".Кампанията започна през миналия октомври, след като поредица от жени се оплакаха, че са били жертва на сексуален тормоз от страна на известния холивудски продуцент Харви Уайнстийн.Проучването във Франция, в което са участвали 2 000 жени, има за цел да направи оценка на сексуалния тормоз и насилие в страната.В допълнение към тези 12%, които заявяват, че са били изнасилвани, 58% са били жертва на тревожни предложения.Повечето от жените са били жертва на сексуален тормоз поне няколко пъти.", "date": "2018.02.23", "title": "Всяка осма французойка изнасилвана поне веднъж"}
{"url": "https://news.bg/politics/borisov-si-znae-nelesniya-harakter-na-partnyorite.html", "text": "От Брюксел премиерът Бойко Борисов коментира коалиционните търкания, които бяха обсъждани и тази сутрин в парламента между Цветан Цветанов, Волен Сидеров и Валери Симеонов.По отношение на българското правителство, премиерът Бойко Борисов коментира, че коалиционните партньори в правителството не са лесни, но това е изборът на българския народ.\"Патриотите и ние, други варианти за коалиция няма\", обясни Борисов и допълни, че непрекъснато си демонстрират уважение и разбирателство. Премиерът знае характерите на всички и кой кога се пали повече или по-малко, и винаги се опитва да ги успокоява и да търсят баланс. Няма други варианти, не съм усетил несигурност, допълва Борисов.Припомняме, днес след продължила около час среща в Народното събрание стана ясно, че партньорите във властта са се разбрали. Оказа се - няма недоразумение или ако е имало такива, то всички са изгладени. Изчистено е и комсомолското минало на партньорите.Стигнахме до извода, че трябва да се срещаме по-често, подчерта Цветан Цветанов. Нямаме никакви проблеми и работим, коалицията е стабилна, нямаме никакви разминавания, посочи той.Вчера Цветанов заяви, че неяснотите в коалицията няма да се решават през медиите, а ще иска среща очи в очи. Преди срещата пред медиите Валери Симеонов обясни, че няма напрежение между него и Волен Сидеров.", "date": "2018.02.23", "title": "Борисов си знае нелесния характер на партньорите"}
{"url": "https://news.bg/politics/bsp-iska-otnoshenie-ot-ombudsmana-i-prezidenta-za-sdelkata-za-chez.html", "text": "Левицата също е притеснена от сделката за ЧЕЗ. От трибуната лидерът Корнелия Нинова нападна \"Гинка от Пазарджик\" за сделката. Не живеем в дивашка държава, изтъкна тя, но предположи, че живеем в паралелна държава.Има ли истинска държава и сега ли ще мълчим, попита Корнелия Нинова и продължи: Господин Сидеров, къде сте?Нинова му припомни атаките на националистите срещу ЕРП-тата.Соцлидерът иска държавата да си върне контрола върху ЕРП-тата. Това, според нея, е въпрос на национална сигурност. Нинова поиска Борисов между посещенията си в две държави да дойде в НС и да даде отговори дали кабинетът знае за сделката. Или имаме паралелна държава и паралелен премиер, или задкулисие, според нея.Лидерът на БСП поиска Омбудсманът да вземе отношение по сделката, както и държавният глава да вземе позиция. Червените са загрижени за потребителите на ЧЕЗ, които са около 2 милиона души.Не си даваме държавата, господин Борисов, нито на Гинка от Пазарджик, нито на който и да стои зад сделката, закани се Корнелия Нинова. Тя обяви , че левицата ще се бори за държавата.От трибуната депутатът от ГЕРБ Делян Добрев я успокои, че в държавата има институции, които ще си свършат работата. Няма нужда да омаловажавате срещите на премиера, защото те не са просто вечери, защити герберът лидера си. Не виждам защо трябва да се драматизира, каза Добрев и се обяви срещу одържавяване на дружествата. Нека от енергетиката не се опитваме да правим политика, настоя той.", "date": "2018.02.23", "title": "БСП иска отношение от омбудсмана и президента за сделката за ЧЕЗ"}
{"url": "https://news.bg/int-politics/turtsiya-smamri-holandiya-za-priznavaneto-na-armenskiya-genotsid.html", "text": "Турция е привикала шарже д'афер на Холандия, ден след като холандските депутати гласуваха за признаване за геноцид на масовите убийства на арменци през 1915 г. от Османската империя, съобщиха турските власти, цитирани от \"Франс прес\".Холандският дипломат е бил привикан във външното министерство в Анкара, а Турция е \"осъдила\" решението на холандския парламент, уточнил представител на външното министерство на Турция, пожелал да остане анонимен.Анкара отдавна отхвърля понятието \"геноцид\" за описване на масовите убийства от Османската империя.Холандският парламент освен това реши да изпрати представител на Холандия в Ереван на 24 април по повод възпоминанията за масовите убийства на арменци.Гласуването ще позволи да се преследва съдебно всеки, който отрича масовото убийство на арменци в Османската империя по време на Първата световна война.Много учени разглеждат това като първия геноцид на миналия XX век.", "date": "2018.02.23", "title": "Турция смъмри Холандия за признаването на арменския геноцид"}
{"url": "https://news.bg/world/mey-obedini-kabineta-sled-pobeda-na-poddrazhnitsite-na-brekzit.html", "text": "Победа на поддръжниците на Брекзит. Премиерът на Великобритания обедини кабинета след 8-часови преговори, пишат \"Дейли телеграф\" и други британски издания.Кабинетът проведе дълга среща в резиденцията \"Чекърс\" на министър-председателя, която се намира на около 60 километра северозападно от централен Лондон.Мей е удовлетворила исканията на кампанията за \"Напускане\", включително на външния министър Борис Джонсън и на консерватора Майкъл Гоув. Великобритания ще има задоволителна свобода да не изпълнява правилата и регулациите на ЕС след Брекзит.Източник разкри, че финансовият министър Филип Хамънд, който беше в кампанията за \"Оставане\" в ЕС, изглежда е \"шокиран\" от консенсуса.\"Военният кабинет\" на Мей е одобрил стратегия за връщане на контрола над британските закони след Брекзит.Преговорите се проведоха на фона на признаци, че ЕС ще заеме твърда позиция на преговорите с Лондон.Поддръжниците на Брекзит твърдят, че са предприели голяма крачка към осигуряване на \"чисто\" скъсване на отношенията с ЕС.", "date": "2018.02.23", "title": "Мей обедини кабинета след победа на поддръжниците на Брекзит"}
{"url": "https://news.bg/crime/razkriha-oranzherii-za-kanabis-v-chernomorets-i-sevlievo.html", "text": "Специално оборудвана оранжерия за отглеждане и обработка на канабис в домашни условия е неутрализирана от служители от ОДМВР - Бургас, при проверка на частен имот в Черноморец, обитаван от 39-годишен мъж.Там са намерени девет кошчета със засадени в тях растения в начален стадий на развитие, найлонови пликове със суха зелена тревна маса-канабис с приблизително тегло около 100 грама. Служителите на реда се натъкнали и на модерно оборудване - климатични, вентилационни и напоителни системи, специални осветителни и отоплителни тела.Открити са и специализирани торове за обогатяване на почвените смески. Назначени са множество експертизи. Уведомена е Районната прокуратура в Бургас. 39-годишният М.З. е задържан с полицейска мярка за 24 часа. Продължава работата по документиране на престъпната му дейност.Над един килограм канабис иззеха полицаи от Севлиево, задържан е 35-годишен мъж. При извършената вчера проверка в дома му в Севлиево криминалистите установили, че едно от помещенията е оборудвано и използвано като оранжерия с изградена напоителна система.Намерени са засадени 29 растения с различна височина на стръковете и апаратура за тяхното отглеждане /LED-лампи, таймери, торови препарати и др./. В жилището са намерени още 25 растения, подготвени за сушене, както и готова суха листна маса.Иззети са общо 723 г сурова и 337 г суха листна маса. Мъжът е задържан с полицейска мярка за 24 часа. По случая е образувано досъдебно производство.", "date": "2018.02.23", "title": "Разкриха оранжерии за канабис в Черноморец и Севлиево"}
{"url": "https://news.bg/bulgaria/3-hil-mashini-sa-v-gotovnost-da-poddarzhat-patishtata.html", "text": "В готовност да поддържат пътищата са близо 3000 машини, съобщават от Агенция \"Пътна инфраструктура\".От АПИ информират, че очакваните през следващата седмица сняг, вятър и ниски температури, повишават възможността от заледяване по пътната настилка. Промяната на времето се очаква още в неделя тази седмица.Снегопочистващите фирми и областните пътни управления работят на 24-часов режим и предприемат всички необходими действия за осигуряване проходимостта на републиканската пътна мрежа при зимни условия.Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на \"Пътна полиция\", акцентират от АПИ.Агенцията припомня, че блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори.", "date": "2018.02.23", "title": "3 хил. машини са в готовност да поддържат пътищата"}
{"url": "https://news.bg/politics/temenuzhka-petkova-podava-ostavka-sled-sdelkata-s-chez.html", "text": "Министър Теменужка Петкова подава оставката си след скандала със сделката за ЧЕЗ. Новината съобщи самата Петкова след парламентарния контрол. Припомняме, вчера стана ясно, че чешката  и купувача \"Инерком Груп\". По предварителна и непотвърдена информация стойността на сделката е около 320 милиона евро.За да няма съмнение около сделката и заради близките й отношения с купувача на ЧЕЗ тя е депозирала оставката си пред премиера Бойко Борисов. Сега той трябвало да реши дали тя ще остане на поста.Иначе по сделката Теменужка Петкова коментира, че е редно ДАНС да направи пълна проверка. Проверка ще направят и КЕВР, КЗК, КФН.Теменужка Петкова посочи, че не е кумувала на Гинка Върбакова, но се познава с нея от 20 години. Тези хора аз ги познавам и понеже не искам да се коментират някакви отношения и да има поводи за съмнения по отношение на сделката и да се намесва името на премиера, аз разговарях с премиера и това, което смятам, че трябва да се направи в една такава ситуация при най-малките съмнения, проблеми или някакви влияния, въздействия, смятам, че достойната постъпка е човек да си подаде оставката, обясни Теменужка Петкова.\"Аз разговарях с премиера и ще депозирам своята оставка\", той ще вземе решение, посочи тя.Припомняме, сделката за ЧЕЗ включва \"ЧЕЗ Електроразпределение\", \"ЧЕЗ Електро\", \"ЧЕЗ Трейд\", както и ВЕИ активи. Купувачът \"Инерком България\" ЕАД е част от групата на \"Инерком\", която оперира на пазара от над десет години. Едноличен собственик е Гинка Върбакова. Тя е и член на УС на Българската фотоволтаична асоциация.Koмпaниятa paзвивa пpoeĸти зa възoбнoвяeмaтa eнepгия и yпpaвлявa 3 фoтoвoлтaични пapĸa c ĸaпaцитeт нaд 100 МW. \"Инepĸoм\" инвecтиpa и в изгpaждaнeтo нa eнepгийнo eфeĸтивни жилищни и aдминиcтpaтивни cгpaди. Cтoйнocттa нa бизнeca нa гpyпaтa e oĸoлo 100 млн. лeвa.Реакциите на сделката бяха обаче твърде противоречиви, освен коментарите, че собственикът на \"Инерком\" е близка на Теменужка Петкова.Самият  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.Лидерът на социалистите  дори и държавният глава Румен Радев да вземе отношение по сделката.", "date": "2018.02.23", "title": "Теменужка Петкова подава оставка след сделката с ЧЕЗ"}
{"url": "https://news.bg/world/ruski-oligarh-kontrolirasht-naemnitsite-v-siriya-bil-v-tesni-kontakti-s-kremal-i-asad.html", "text": "Съюзник на руския лидер Владимир Путин е поддържал контакти с Кремъл и сирийския президент Башар Асад преди наемниците му да атакуват войници на САЩ и съюзниците им в Сирия.Това пише американският вестник \"Вашингтон пост\".Руски олигарх контролира руските наемници, които атакуваха американски войници и техните съюзници в Сирия този месец. Той е бил в близък контакт с Кремъл и сирийските власти в дните и седмиците преди и след атаката, пише изданието, позовавайки се на разузнаването на САЩ.От прихванати комуникации в края на януари става ясно, че олигархът Евгений Пригожин казал пред високопоставен сирийски представител, че си е \"осигурил разрешението\" на руски министър да продължи с \"бърза и силна\" инициатива в началото на февруари.Пригожин се появи на главните страници на изданията през миналата седмица, след като специалният прокурор Робърт Мълър го обвини в ръководене на руска схема за \"информационна война\" по време на президентската кампания в САЩ през 2016 г.Известно е, че поддържа тесни контакти с Путин още, когато е бил ресторантьор в Санкт Петербург. Сега той управлява огромна бизнес империя, която включва и контракти с военното министерство на Русия.Американското разузнаване вярва, че Пригожин \"почти със сигурност\" контролира руските наемници в Сирия. Наемниците, наети от компанията \"Вагнер\", са предимно ултранационалисти и военни ветерани, някои от които също са участвали в конфликта в Украйна, според руски медии.От разузнавателната информация става ясно, че атаката е била най-предизвикателният пряк сблъсък с американското военно присъствие в Източна Сирия от започнатата през 2015 г. операция.Високопоставен представител на американската администрация описа епизода като \"обезпокоителен\". Източникът добави, че е поразително как руснаците бързо се дистанцираха от операцията.Военен източник е заявил пред руския вестник \"Комерсант\", че руското военно командване в Сирия разглежда инцидента като \"опасно аматьорство\".", "date": "2018.02.23", "title": "Руски олигарх, контролиращ наемниците в Сирия, бил в тесни контакти с Кремъл и Асад"}
{"url": "https://news.bg/int-politics/checheniya-edinstvena-v-sveta-pobedila-terorizma-obyavi-kadirov.html", "text": "Лидерът на руската кавказка република Чечения Рамзан Кадиров обяви, че републиката е \"единственият регион в света, напълно победил тероризма\".Коментарът на Кадиров е по повод Деня на защитника на отечеството, който се отбелязва в Русия.\"Този ден е на онези, които вярно служат на нашата родина - Русия. В името на мира на чеченската земя, целостта и единството на Русия отдадоха живота си първият президент на Чечения Ахмат-Хаджи Кадиров и хиляди негови съратници. Той започна борба с международните терористи и подкрепата на президента на Русия Владимир Путин спаси чеченския народ от унищожение, а страната - от разпадане. Днес Чеченската република е единственият регион в света, който е победил напълно тероризма\", изтъкнал Кадиров.Ръководителят на Чечения отбелязал, че и днес военната полиция на републиката, намираща се в Сирия, достойно изпълнявала мироопазваща мисия, свързана с подкрепата на обществения ред и сигурността на цивилното население в региона.През март 2017 г. шестима войници бяха убити, а още трима бяха ранени при нападение на терористи срещу военно поделение в Чечения. При отблъскването на атаката бяха ликвидирани шестима терористи.", "date": "2018.02.23", "title": "Чечения единствена в света победила тероризма, обяви Кадиров"}
{"url": "https://news.bg/economics/rabotodatelite-blagodaryat-na-borisov-i-simeonov-za-vnosa-na-kadri.html", "text": "С писмо до премиера Бойко Борисов и вицепремиера Валери Симеонов Представителните организации на работодателите - АОБР (АИКБ, БСК, БТПП и КРИБ) изразяват своята удовлетвореност от приетите от Комисията по труда, социалната и демографската политика промени в Закона за трудовата миграция и трудовата мобилност, на първо гласуване.За работодателите, с тези промени ще се осигури достъп до пазара на труда на необходими специалисти, за каквито са налице безсъмнени и непреодолими със собствен ресурс потребности.според тях, пазарът на труда в България изпитва остър недостиг, както на специалисти на практика за всички икономически дейности от реалния сектор, на квалифицирани работници с годишна заетост, така и на сезонни работници.\"Причините за това са най-вече отрицателният приток - на 107 хиляди пенсионирали се имаме 54 хиляди завършили средно образование за миналата година. На 100 излезли от пазара на труда имаме едва 63-ма влезли. Ситуацията се утежнява допълнително от отрицателната нетна миграция - през последните години, макар и намаляваща, разликата между напусналите и завърналите се е около 4 хиляди души годишно\", обясняват работодателите.\"От друга страна, имаме ръст на икономиката от порядъка на 4% и работодателите прогнозират ръст на необходимата численост на персонала. Недостигът на човешки ресурси се изтъква като главната пречка от инвеститорите (наши и чужди) и е главният задържащ по-бързия икономически растеж фактор\", допълват те.Представителните организации на работодателите обясняват, че в момента има крещящ недостиг на специалисти с висше образование в ИТ сектора, машиностроенето, електротехниката и електрониката и др. от порядъка на десетки хиляди от една страна и едва 177 внесени за цялата 2017 г. специалисти със синя карта.Работодателите коментира, че позитивното икономическо развитие на страната и целта за постигане на още по-добър растеж обуславят необходимостта от най-важните приети изменения, сред които:Работодателите разчитат, че тези промени ще бъдат приети на второ гласуване и в пленарна зала, за да бъде облекчен достъпът на работници от трети страни до българския пазар на труда - решение, изцяло в подкрепа на родната икономика и основа за по-висок растеж, както и на Вашата държавническа ангажираност с този процес.", "date": "2018.02.23", "title": "Работодателите благодарят на Борисов и Симеонов за вноса на кадри"}
{"url": "https://news.bg/economics/goranov-uchuden-ot-ostavkata-na-temenuzhka-petkova.html", "text": "Реакциите след оставката на енергийния министър не закъсняха. Оставката на Теменужка Петкова е прибързана, е позицията на финансовия министър Владислав Горанов. Той не намира аргументи за тази оставка. По мнението му е странно всеки да носи отговорност за действия и бездействия на приятел. Не виждам нищо укоримо в тази сделка, но това е нейно решение, категоричен е Горанов.Финансовият министър вярва на институциите и затова няма притеснение за сделката с ЧЕЗ. Този коментар направи той преди да стане ясно, че Теменужка Петкова подава оставка имено заради нея.\"В тази ситуация има концептуален спор каква е ролята на държавата и дали държавата е по-добър стопанин и трябва ли да купува търговски дружества от пазара. Моят отговор е - не\", посочи той. Регулаторите щели да проверят сделката. Мен няма причина да ме притеснява, защото ако има работещи институции, е без значение кое на кого е, подчерта финансист номер едно.Още в периода, за който се заговори, че ЧЕЗ иска да продава своя бизнес в България, тръгнаха приказки от типа национализация или покупка на подобен тип актив, анализира той. Мисля, че държавата е направила своя избор какъв тип икономика да води, заяви Владислав Горанов. Не съм сигурен, че едно предприятие, водено от държавата, ще се справи по-добре от частната инициатива, коментира още тойЗаместник-председателят на ГЕРБ Цветан Цветанов защити Теменужка Петкова. Знам, че Теменужка Петкова няма роднински отношения с Гинка от Пазарджик, заяви пред медиите той след оставката на енергийния министър. Всеки един в България познава много хора, по мнението му.", "date": "2018.02.23", "title": "Горанов учуден от оставката на Теменужка Петкова"}
{"url": "https://news.bg/int-economics/ostavame-tvardo-na-danoto-po-minimalna-zaplata-v-es.html", "text": "България е на дъното в още една класация на държавите от ЕС. Страната ни е с най-ниската минимална работна заплата към 1 януари 2018 г., показват статистически данни на Евростат.Само Дания, Италия, Кипър, Австрия, Финландия и Швеция не са въвели национална минимална работна заплата.Останалите 22 страни членки могат да бъдат разделени в три основни групи.В източната част на ЕС минималната заплата на месец е под 500 евро, а на северозапад - над 1000 евро.В България е най-ниската минимална заплата (261 евро) в целия Европейски съюз. Девет страни членки, всички са в източната част на ЕС, имат минимална заплата между 400 и 500 евро на месец: Литва (400 евро), Румъния (408 евро), Латвия (430 евро), Унгария (445 евро), Хърватия (462 евро), Чехия (478 евро), Словакия (480 евро), Естония (500 евро) и Полша (503 евро).В други пет държави членки, разположени в южната част на ЕС, минималната заплата е между 600 и 900 евро на месец: Португалия (677 евро), Гърция (684 евро), Малта (748 евро), Словения (843 евро) и Испания (859 евро).В останалите седем държави, разположени в западната и северната част на ЕС, минималната заплата е над 1 400 евро на месец: Великобритания (1 401 евро), Германия и Франция (по 1 498 евро), Белгия (1 563 евро), Холандия (1 578 евро), Ирландия (1 614 евро) и Люксембург (1 999 евро).За сравнение федералната минимална заплата в САЩ е 1 048 евро на месец за януари 2018 г.", "date": "2018.02.23", "title": "Оставаме твърдо на дъното по минимална заплата в ЕС"}
{"url": "https://news.bg/world/evroliderite-obsazhdat-parite-za-es-do-2027-g.html", "text": "Лидерите на ЕС днес ще проведат неофициална среща на върха в Брюксел, на която ще започне обсъждането на следващата 7-годишна бюджетна рамка на съюза, която няма да включва финансовият принос на Великобритания, съобщават световни агенции.Планираното напускане на Обединеното кралство ще остави 10 милиарда евро дупка в бюджета на година, според \"Блумбърг\". Този проблем ще бъде обсъден от 27-те страни членки на ЕС по време на преговорите за бюджетната рамка 2021-2027., каза председателят на Европейската комисия Жан-Клод Юнкер. Той подчерта, че повечето държави са съгласни да се увеличат плащанията за бюджета на ЕС, въпреки че някои държави са скептични или против.Евролидерите ще обсъдят бъдещия наследник на Юнкер. Също така ще разговарят и по възникналия въпрос за намаляване на броя на местата в Европейския парламент от 751 на 705 след Брекзит.", "date": "2018.02.23", "title": "Евролидерите обсъждат парите за ЕС до 2027 г. "}
{"url": "https://news.bg/int-politics/v-yuzhna-koreya-iskat-da-obesyat-shefa-na-olimpiyskata-delegatsiya-na-severna-koreya.html", "text": "Южнокорейски депутати са протестирали във връзка с посещението на висш севернокорейски генерал по повод Олимпийските игри в Пьонгчанг, наричайки го военнопрестъпник заради потапянето на южнокорейски военен кораб през 2010 г., като призоваха за екзекутирането му, съобщава \"Франс прес\".Ким Йон-чол ще оглави 8-членна делегация, която ще пристигне в неделя за церемонията по закриването на Зимните олимпийски игри, на която също така ще присъства дъщерята на американския президент Иванка Тръмп, което създава главоболия за властите в Сеул.Ким Йон-чул е масово обвиняван за серия от нападения срещу Южна Корея, включително за торпилирането преди близо осем години на южнокорейския корвет \"Чеонан\", при което загинаха 46 души.Около 70 депутати от консервативната Партия на свободата протестираха пред президентския \"Син дом\", призовавайки президента Мун Дже-ин да отмени посещението.\"Ким Йон-чол е дяволски военнопрестъпник, който нападна Южна Корея... Той заслужава да бъде обесен на уличен стълб\", изтъкна лидерът на парламентарната група на партията в изявление.\"Дори ако небесата се разцепят на две, не можем да позволим такъв зловещ престъпник, който трябва да бъде нарязан на парчета, да бъде поканен на церемонията по закриването на Олимпийските игри\", се допълва в изявлението.Говорителят на южнокорейското Министерство на обединението заяви, че южнокорейското правителство е наясно с масовите опасения относно посещението на Ким Йон-чол в Южна Корея, но го приемало като \"шанс за подобряване на междукорейските отношения и стъпка към постигането на мир\".На церемонията по откриването на Олимпиадата Северна Корея изпрати сестрата на комунистическия вожд Ким Чен-ун, като това се разглежда като офанзива, целяща да разхлаби санкциите срещу Пхенян и да отслаби съюза между Сеул и Вашингтон.", "date": "2018.02.23", "title": "В Южна Корея искат да обесят шефа на олимпийската делегация на Северна Корея  "}
{"url": "https://news.bg/politics/ostavkata-na-petkova-kato-byagstvo-talkuva-tasko-ermenkov.html", "text": " изненада и социалистите. Сигурно министър Петкова има отношения с купувачите на ЧЕЗ и си подаде оставката, за да не се налага сделката да се проверява от прокуратурата, коментира Таско Ерменков.Той обаче е изненадан от тази оставка, тъй като вчера, на заседанието на Комисията по енергетика, на което депутатите са задавали актуални въпроси на министър Теменужка Петкова, тя не е имала такива настроения. , министърката някак си се изхлузи, обясни Ерменков. Това ме кара да мисля, че наистина има някакви притеснения между нея и купувачите, допълни той. Сигурно има взаимоотношения, които и нея са я притеснили, за да няма скандали и да не се налага да се проверява от прокуратурата, тя си подаде оставката, смята червеният депутат.Иначе на енергетиката оставката на Теменужка Петкова нямало да има отражение. Това беше най-безличното управление на енергетиката, смята още Таско Ерменков, като коментира, че Петкова е прекрасен човек.", "date": "2018.02.23", "title": "Оставката на Петкова като бягство, тълкува Таско Ерменков"}
{"url": "https://news.bg/politics/sarbiya-finansira-balgarski-medii-v-rayonite-s-maltsinstva.html", "text": "Финансиране за български медии и подобряване на условията на живот на българското малцинство в Сърбия, са част от ангажиментите, които пое сръбският президент Александър Вучич. След разговори с българския си колега Румен Радев президентът на Сърбия се ангажира с проектно финансиране за повече български медии в двата български района - Босилеград и Димитровград. Отношението към българското малцинство е важен критерий за европерспективата на Сърбия. България подкрепя усилията на Сърбия за членството й в ЕС и приветства срокът, който страната си е поставила до 2025 г., заяви българският държавен глава.След срещата стана ясно, че двамата президенти ще посетят двата региона през април, когато българският президент ще откликне на поканата за посещение на сръбския си колега. Там на място двамата ще се запознаят с условията и проблемите на българското малцинство. Президентът Радев констатира част от тях - липсата на достатъчно инвестиции, ниска трудова заетост, не достатъчен достъп до здравни и социални услуги, достъп до обучение и медии на майчин език. .Вучич от своя страна уточни, че 1031 ученици учат български език в Сърбия. \"Ние се надяваме, че ще се увеличи тази бройка. Населението се изселва от тези райони, но и от другата страна от страна на България, знаем че хората заминават за Европа, където изкарват повече. Това е проблем и за двете държави. Напълно сме готови да говорим за всичко, което ще даде възможност на българското национално малцинство да се чувства по-добре\".По отношение на финансирането на медиите на български език той бе категоричен, че чрез проектно финансиране държавата е готова да отделя повече пари, за да може българският език не само да присъства, но и да доминира сред това население. \"Искаме едновременно да бъдат информирани и на майчиния си език. Ние сме готови да вложим и повече пари - да финансираме такива медии на езиците на националните малцинства, включително български език. Дори чрез проектно финансиране може и повече пари да се отделят. В Република Сърбия общините Димитровград и Босилеград отделяха много повече пари от държавата чрез проектното финансиране. Това ще бъде променено\", заяви Вучич.Българският държавен глава подчерта, че страната ни високо оценява последните промени в законодателството на Република Сърбия по отношение на националните малцинства. \"Трябват още усилия този прогрес в законодателството на Република Сърбия да достигне до местно ниво\", посочи Радев. Той изтъкна, че в бъдеще двете страни могат да постигнат съвместно споразумение за сътрудничество в областта на образованието и науката.Двамата президенти подчертаха необходимостта от развитие на свързаността като част от добросъседските отношения. Конкретните проекти, които са били обсъдени по време на срещата са довършването на магистралата от Ниш до българската граница, интерконектора и жп връзката Ниш- Босилеград. Радев изтъкна, че по отношение на свързаността е важно хората от двете страни на границата да имат възможността за един много по-интензивен обмен. \"В тази връзка са важни граничните контролнопропускателни пунктове, както отварянето на нови, така и усъвършенстване на възможността за съществуващите в момента, за да има много по-голяма оперативност\", посочи Радев.Той констатира, че регионите от двете страни на границата са едни от най-бедните в Европа. Сръбският му колега отбеляза, че износът на Сърбия в България се увеличи с 53% през последната година, а на България в Сърбия с 28%. Президентът на Сърбия оцени всички български инвестиции след 2010 г. като изключително успешни. Важен въпрос за присъединяването на Сърбия към ЕС е решаването на проблема с Косово. Вучич подчерта, че искат да постигнат компромис, но дали ще успеят не зависи само от тях. \"За всеки един компромис е необходимо съгласието и доброжалателността на поне две страни. Ако някой счита, че решението на Балканския полуостров е в това Сърбия да изгуби всичко, а всичко останало - останалите да спечелят и да се удовлетворени, а Сърбия да остане неудовлетворена и унижена, смятаме че тогава не може да има решение. Затова говоря за компромис\", настоя Вучич.По проблема с Косово и позицията на страната ни, българският държавен глава заяви: \"България високо оценява диалогът между Белград и Прищина. Този диалог няма алтернатива. Трябва да се търси мирно решение на всички проблеми. Разбира се България има важна позиция, когато Сърбия представи своите аргументи в своите преговори, нека тези аргументи бъдат внимателно анализирани\".В отговор на въпрос за диалога с Прищина, Вучич увери, че той ще бъде продължен. \"Ще се опитваме да търсим компромис и ще дадем всичко от себе си не за да получим всичко, а и едната и другата страна да изгубят по нещо, но да бъдем все пак удовлетворени, за да стигнем все пак до общо решение. Вярвам в компромиса и се надявам да бъде постигнат. Ще кажа същото и на председателя на ЕК - Жан Клод Юнкер\".", "date": "2018.02.23", "title": "Сърбия финансира български медии в районите с малцинства"}
{"url": "https://news.bg/crime/zadarzhaha-blizo-2-hil-kutii-tsigari-na-gkpp-feribot-oryahovo.html", "text": "Задържаха 36 740 къса - 1837 кутии цигари с валиден български бандерол, укрити във фабрични кухини и между хранителни продукти в микробус на ГКПП Ферибот Оряхово.Мобилна група от митнически служители от МП Пристанище Оряхово, Митница Лом и гранични полицаи от ГПУ Козлодуй, предотвратиха опит за незаконен износ на цигари за търговски цели към страни от Западна Европа.На 21 февруари на изходящо трасе пристига микробус с българска регистрация, пътуващ за Германия. Превозното средство е селектирано за проверка и установено, че цигарите са предназначени за контрабанден внос в Германия. По-голяма част от откритите цигари са от марките \"Марлборо\", Давидоф\", \"Дънхил\".За тютюневите изделия не са представени никакви документи, включително и изискуемите по ЗАДС за акцизни стоки в търговско количество. Цигарите са задържани в склад на Митница Лом. По случая е образувано административнонаказателно производство.", "date": "2018.02.23", "title": "Задържаха близо 2 хил. кутии цигари на ГКПП Ферибот Оряхово"}
{"url": "https://news.bg/world/vaorazhen-sherif-ne-e-spryal-karvavata-banya-vav-florida.html", "text": "Въоръжен шериф не е спрял кървавата баня в гимназия във Флорида, съобщава АП.Става дума за заместник-шерифа Скот Питърсън. Той е бил в района на гимназия \"Марджъри Стоунман Дъглас\" по време на нападението, но не е влязъл, за да помогне.Питърсън е подал оставка, след като му било съобщено, че ще бъде изпратен в неплатен отпуск. Заговори се дори, че може да бъде съден за бездействие. Нападателят отне живота на 17 души.Президентът Доналд Тръмп дори предложи учителите да влизат въоръжени в клас, за да преподават.Преди седмица стана известно, че служители на Федералното бюро на САЩ за разследване (ФБР) не са реагирали правилно на получени през януари сигнали за нападателя Никълъс Круз.На 5 януари лице е предупредило ФБР за странностите за Круз. Освен това е били предупредено, че стрелецът оставял тревожни записи в социалните мрежи и може да започне да стреля в училище.", "date": "2018.02.23", "title": "Въоръжен шериф не е спрял кървавата баня във Флорида"}
{"url": "https://news.bg/weather/predimno-oblachno-v-planinite.html", "text": "Днес над по-голямата част от страната времето ще е облачно, в крайните северозападни райони с превалявания от сняг.Това съобщават от НИМХ към БАН. Разкъсвания на облачността ще има над Югозападна България. Вятърът ще бъде слаб, от изток-североизток. Максималните температури ще са предимно между 3° и 8°, в крайните югозападни райони до 10° - 13°.В планините ще е предимно облачно. Главно в Стара планина ще превали слаб сняг. Разкъсвания на облачността ще има над масивите в Югозападна България. Ще духа слаб вятър от източната четвърт, по най-високите върхове на Рила и Пирин - от запад-югозапад. Максималната температура на височина 1200 метра ще е около 3°, на 2000 метра около минус 2°.Над Черноморието ще бъде облачно. Ще духа слаб до умерен североизточен вятър. Максималните температури ще бъдат 5°-7°. Температурата на морската вода е 6°-7°, вълнението на морето - около 3 бала.", "date": "2018.02.23", "title": "Предимно облачно в планините"}
{"url": "https://news.bg/politics/ninova-se-nahvarli-na-upravlyavashtite-novite-kasovi-aparati-falirat-malkiya-biznes.html", "text": "Закупуването на нови касови апарати е голям удар по малкия, средния и семейния бизнес. Това заяви на среща със софиянци от столичните райони \"Надежда\" и \"Връбница\" лидерът на БСП Корнелия Нинова.По думите ѝ, управляващите искали да изсмучат 122 млн. лв. от семейните фирми и кварталните магазинчета, като ги принуждават да си закупят нови касови апарати.\"Защо? Скоро ги накараха да си купуват такива. Те си ги регистрираха и са в гаранция още\", посочи още лидерът на БСП. Според Нинова единственото обяснение за тази мярка, която засяга около 400 000 фирми, е лобиране в интерес на три производителя на касови апарати.\"Управляващите искат да приберат тези 122 млн. лв. от кварталния магазин, който едва свързва двата края\", заяви тя.\"За да покрият този разход, ще се увеличат цените на стоките и услугите\", подчерта Нинова.Тя се позова на експерти, според които ефектът от тази мярка е спорен.\"Вместо да направят електронното управление, което да успокои бизнес средата и да внесе повече прозрачност, те създават нова пречка пред икономиката\", заключи лидерът на БСП.", "date": "2018.02.23", "title": "Нинова се нахвърли на управляващите: Новите касови апарати фалират малкия бизнес"}
{"url": "https://news.bg/crime/nadziratelite-prodalzhavat-da-natiskat-vlastta-za-20-uvelichenie-na-zaplatite.html", "text": "Надзиратели от Централния софийски затвор се събраха на протест с искане за увеличение на заплатите. Ивайло Григоров от Синдиката на служителите на затворите коментира, че протестите ще продължат до пълното удовлетворяване на исканията и изравняване на възнагражденията на надзирателите за специфични условия на труд с тези на колегите им от системата на МВР.Протестиращите заявиха, че продължават с исканията, докато не бъдат чути и настояват с транспаранти за по-безопасни условия на труд и по-нормално, европейско заплащане.Утре протестът продължава пред правосъдното министерство. Надзирателите са категорични, че са малко, а всеки един от тях отговоря за минимум сто лишени от свобода и желаят увеличаване на щата за наемане на повече хора.Григоров беше категоричен, че не могат да се съгласят с предложеното от правосъдното министерство 5% увеличение на възнагражденията и настояват за 20% вдигане на заплатите им.", "date": "2018.02.23", "title": "Надзирателите продължават да натискат властта за 20% увеличение на заплатите"}
{"url": "https://news.bg/weather/istinska-zima-idva-v-kraya-na-zimata.html", "text": "В последните дни на февруари зимата ще е истинска. Това прогнозира синоптикът Анастасия Стойчева от НИМХ към БАН пред БиТиВи.У нас ще нахлуе студен въздух, който в комбинация с два предстоящи средиземноморски циклона - един, който ще премине през Гърция, и втори - през България, ще доведе до снеговалежи.Температурите ще се понижат значително, като минималните ще паднат до и под минус 10 градуса.Валежите ще започнат от югозапад в неделя (25 февруари) и със застудяването ще преминат в сняг. Най-интензивни ще са те в понеделник.Ще се образува снежна покривка, като най-дебела тя ще е в северозападните райони, Предбалкана и Родопите. Ще има условия за навявания по пътищата.Последно ще спре да вали в последния ден на месеца в Североизточна България.Март ще започне със затопляне и по-хубаво време, но не изглежда да е спокоен месец. За 3 март отново се очакват валежи.", "date": "2018.02.23", "title": "Истинска зима идва в края на зимата"}
{"url": "https://news.bg/politics/ne-ni-priemali-v-shengen-zaradi-kanaldzhiystvoto-i-po-politicheski-prichini.html", "text": "Не е полезно разделянето на България и Румъния за приемането ни в Шенген. Това коментира вътрешният министър Валентин Радев в сутрешния блок на БНТ.\"Считам, че сме изправни и двете страни и отдавна е трябвало да бъдем в Шенген и това бяха думите на почти всички членове на Европейския парламент в залата\", изтъкна Радев, който беше изслушан в Комисията по граждански права, правосъдие и вътрешни работи в Европарламента.Радев бе категоричен, че решението зависи от Съвета на Европейския съюз. По думите му, става въпрос за политически причини.\"Моето лично усещане е, че те имат притеснения и ние сме длъжни постоянно да ги зареждаме с информация - вярна и истинска и ние като органи в държавата и органите на Фронтекс. Те се притесняват от каналджийство\", коментира Радев.По думите му, шансът ни е в поетото от страната ни европредседателство да бъде дадена допълнителна информация и така да бъдат убедени европейските партньори.Радев беше категоричен, че натискът в момента по границата е нулев. По думите му, в продължение на няколко месеца се хващат по един-двама, които вече са регистрирани.Радев уточни, че цялата гранична ограда е готова. Радев обясни, че в момента с промените в Закона за обществените поръчки се дава възможност веднага да бъде отремонтирана.Той посочи, че в момента Гранична полиция възстановява просеките и поставя постове - там, където има нарушение на целостта ѝ. Вътрешният министър подчерта, че това не е ангажимент на Гранична полиция, а на областните управители, които се явяват собственици на съоръжението. Това е и целта на промените в Закона за обществените поръчки.По отношение на изграждането на системата за наблюдение на границата министърът уточни, че предстои насищането ѝ с технически средства с част от отпуснатите 160 млн. лв. за България. Радев заяви, че имат срок до ноември месец тази година интегрираната система да е готова.Той изрази надежда фирмата да успее да спази срока и до края на тази година всичко да е наситено и да работи.Радев информира, че от днес вече работи интегрираната система на МВР и нотариусите, необходима за справки при регистрацията на автомобили.", "date": "2018.02.23", "title": "Не ни приемали в Шенген заради каналджийството и по политически причини"}
{"url": "https://news.bg/health/nzok-zasedava-izvanredno-za-razminavane-v-presrochenite-zadalzheniya.html", "text": "НЗОК заседава извънредно поради разминаването в посочените суми на просрочените задължения към чужди здравни заведения, разглеждат въпросите, дискутирани на заседанието на комисията по здравеопазване на 21 февруари.НЗОК информира, че разпределението на средствата по видове здравноосигурителни плащания по ЗБНЗОК за 2018 г. е съобразено със задълженията на НЗОК да осигурява предоставяне на здравноосигурените лица на пакета от здравни дейности на територията на Република България и по европейските регламенти, в рамките на средствата от приходите от здравноосигурителни вноски.За драстични несъответствия в отчетите на Здравната каса сигнализира финансовият министър Владислав Горанов.Според финансовият министър в посочените от проф. Плочев дължими суми има огромни разлики с данните, с които разполага министерството на финансите. Горанов настоява да не се подписва Националният рамков договор и да се замразят преговорите с лекарите.Според управителя на касата проф. Камен Плочев просрочените дългове към януари са около 133,6 млн. лв. Според отчета за изпълнение на бюджета обаче те са около 7,6 млн. лв. Горанов посочва, че не може да си обясни на какво се дължи разликата от 126 млн. лв.Според Горанов, разминаванията може да се установят от Държавната финансова инспекция и ако управителят на НЗОК проф. Плочев не може да обяснени, то значи е налице сериозно нарушаване на финансовата дисциплина.НЗОК уточнява, че предвид ръста на сумите по постъпващите от другите държави искове, възникнали при прилагане на Регламентите вследствие на присъединяването на Република България към Европейския съюз, задълженията на България по Регламентите значително надвишават финансовите възможности на НЗОК, формирани от здравноосигурителни вноски.Към 31 януари задълженията по исковете на другите държави са на стойност 271 200 хил. лв. Средствата в Закона за бюджета на НЗОК за 2018 г. за здравноосигурителни плащания за медицинска помощ по реда на правилата за координация на системите за социална сигурност са в размер на 73 000 хил. лв.Припомняме, преди дни здравният министър Кирил Ананиев . Причината е, че проф. Плочев не е информирал Надзорния съвет на НЗОК, не е уведомил и самия министър, а директно се обърнал към законодателния орган за актуализиране на бюджета. Пари трябвали, за да се платят дългове към чужди каси.Тогава депутатите от \"Обединени патриоти\" предположиха, че управителят на Националната здравноосигурителна каса  на бюджета на Касата.Славчо Велков от БСП като близък приятел на проф. Плочев ясно отсече, че върху проф. Плочев е оказван натиск и той идва високопоставен политик в управлението на държавата.  кой е притискал проф. Плочев.НЗОК представят справка за задълженията на България към 31.01.2018 г., по постъпили искове по реда на Регламентите, и броят на индивидуалните справки към тях, по държави-кредитори:", "date": "2018.02.23", "title": "НЗОК заседава извънредно за разминаване в пресрочените задължения"}
{"url": "https://news.bg/politics/manfred-veber-sochi-rumaniya-za-zabavyaneto-na-balgariya-v-shengen.html", "text": "Виновник за забавянето и приемането на България в Шенген е политическата ситуация в Румъния, а София е постигнала голяма напредък, но Букурещ има отстъпление в справянето с корупцията, което пречи и на двете държави да станат част от Шенген, коментира пред БНТ на Манфред Вебер, лидер на групата на ЕНП в ЕП.Необходим е напредък в Румъния, за да се приемат и двете страни в Шенген. Възможно е двете страни да се разделят, но това означава Шенгенска граница между тях и би било по-разумно, ако двете вървят заедно към Шенген, обясни Вебер.Според Вебер, проблем на Европа е, че е отдалечена от хората и това трябва да се промени, да се върне ЕС на хората. Който иска да поеме ЕК, да представи програми и хората да го изберат.Европа сега започва дискусията за финансите, а солидарността е най-важна. Трябва да има пари и за селско стопанство и за регионални проекти, както е и строителството на магистрали в България. В България е изградена много инфраструктура, привлича много чужденци, допълни Вебер.", "date": "2018.02.23", "title": "Манфред Вебер сочи Румъния за забавянето на България в Шенген"}
{"url": "https://news.bg/int-politics/sasht-hokat-rusiya-e-otgovorna-za-opustosheniyata-i-zhertvite-v-iztochna-guta.html", "text": "Русия носи специална отговорност за случващото се в Източна Гута, която се намира в околностите на сирийската столица Дамаск. Това обяви говорителката на Държавния департамент на САЩ Хедър Науърт, цитирана от американските и руските медии.\"Без подкрепата на Русия за правителството на Башар Асад нямаше да има такива опустошения и жертви\", изтъкна говорителката и добави, че това показвало провала на мирния процес от Астана, имайки предвид организираните от Русия, Турция и Иран преговори в столицата на Казахстан за умиротворяване на Сирия. По тази причина САЩ и други западни страни подкрепяли мирните преговори в Женева, които се провеждат под егидата на ООН.\"Призоваваме Русия да изпълнява задълженията си, а аз ви приканвам да зададете на руското правителство въпроса какво прави, за да предотврати смъртта на мирни граждани в Сирия\", подчерта Науърт.По думите ѝ, положението в Източна Гута е повторение на хуманитарната катастрофа в сирийския град Алепо през 2016 г., когато правителствените сили прогониха бунтовниците.По-рано постоянният представител на Русия в ООН Василий Небензя обвини световните медии в масирана дезинформационна кампания за положението в Източна Гута. Според Небензя медиите не информирали за \"неудобната истина\", че там се намират няколко хиляди бойци, включително членове на терористична групировка, свързана с \"Ал Кайда\".Доброволните отряди на сирийската гражданска отбрана, известни като \"Белите каски\", са в основата на \"добре платената кампания за дезинформация, която беше разгърната\" срещу сирийското правителство и Москва, изтъкна още представителят на Русия.", "date": "2018.02.23", "title": "САЩ хокат: Русия е отговорна за опустошенията и жертвите в Източна Гута"}
{"url": "https://news.bg/crime/59-godishna-zhena-zagina-pri-pozhar-vav-varna.html", "text": " Тази сутрин, около 6 и 50 часа, на телефон 112 е постъпил сигнал за пожар в стая от апартамент, намиращ се на бул. \"Цар Освободител\" във Варна.На място са изпратени 2 ППА. Установено е, че в помещението, където е възникнал пожара е починала 59-годишна трудноподвижна жена. Изясняват се причините за настъпване на смъртта й, както и причините за възникването на инцидента. По случая има образувано досъдебно производство.При пожара са унищожени, дунапрен, домашно имущество и дрехи, 5 м. електрически кабел.", "date": "2018.02.23", "title": "59-годишна жена загина при пожар във Варна"}
{"url": "https://news.bg/politics/tsvetanov-chisti-neyasnotite-s-koalitsionnite-partnyori.html", "text": "Коалицията се събра в стаята на Обединени патриоти. В парламента дойде вицепремиерът Валери Симеонов. Лидерът на Атака Волен Сидеров и Цветан Цветанов също влязоха в стаята на патриотите.Припомняме, още вчера Цветанов каза, че неяснотите в коалицията няма да се решават през медиите, а ще иска среща очи в очи. Преди срещата пред медиите Валери Симеонов обясни, че няма напрежение между него и Волен Сидеров.На мен нищо не ми тежи, обясни той по повод думите на атакиста, че е готов да го смени, ако поста му тежи. Работел съм под голямо натоварване, но за смяната няма никакъв проблем, подчерта той в отговор на въпрос на News.bg. Но имало процедури за смяна на постовете.Симеонов не иска Сидеров да бъде отстранен от поста на председател на ПГ на ОП. Отношенията в едно семейство са си работа на семейството, отсече Симеонов за драмите в коалицията. Иначе той е категоричен, че не може да говори зад гърба на Волен Сидеров.Припомняме и че в сутрешния блок на Нова телевизия депутатът от ГЕРБ Делян Добрев намекна, че подкрепата на ПГ на Обединените патриоти в Народното събрание може да бъде заменена с тази на партията на Веселин Марешки \"Воля\". Според Добрев напрежението между коалиционните партньори не се пренася по никакъв начин върху ГЕРБ.Очаквайте подробности!", "date": "2018.02.23", "title": "Цветанов чисти неяснотите с коалиционните партньори"}
{"url": "https://news.bg/politics/dans-proveryava-sdelkata-za-chez.html", "text": "Властта притеснена от сделката за ЧЕЗ. Нямахме никаква информация, това коментира пред медиите председателят на енергийната комисия в НС Делян Добрев. Заради важността на тази сделка най-вероятно и ДАНС ще я провери дали има нещо сиво в нея, коментира герберът.Вчера ресорната комисия изслуша министър Теменужка Петкова, а социалистите я питаха именно за сделката. Тя каза, че няма данни по темата. За Добрев новината, че фирмата Инерком купува ЧЕЗ била като фалшива новина. Той е притеснен от публикациите, че фирмата е с 90 000 лева активи и е на загуба от 19 000 лева за миналата година.Изведнъж тази фирма купува за 300 милиона евро бизнеса на ЧЕЗ, оборот от 2 милиарда лева, половината абонати приблизително в България, 1/3 от мрежата, опасявам се до колко този нов купувач, ако се стигне до прехвърляне активите на ЧЕЗ на тази фирма, ще има капацитет да управлява бизнеса, аргументира се Делян Добрев.Той се надява КЗК и КЕВР да направят подробна проверка на сделката. ЕРП-тата са последното звено в енергийната система, подчерта герберът. Добрев не знае дали има нещо вярно в информацията за семейни и роднински връзки между министър Петкова и фирмата купувач на ЧЕЗ.  Добрев е притеснен, че купувачът имал и фотоволтаици.Вицепремиерът Валери Симеонов на свой ред също е изненадан от сделката. Не знае каква е фирмата и не я е чувал. Според него няма основание държавата да се меси в сделката между двама крупни субекта. Не може държавата да се меси в такива частни сделки, категоричен е той.По-важен бил въпросът защо държавата няма дял в дружествата и не може да влияе на такива сделки, посочи Симеонов.", "date": "2018.02.23", "title": "ДАНС проверява сделката за ЧЕЗ"}
{"url": "https://news.bg/int-politics/sblasatsi-mezhdu-kraynolevi-protestirashti-i-politsiya-v-italiya.html", "text": "Италианската полиция влезе в сблъсъци с около стотина крайнолеви протестиращи, провеждащи демонстрация срещу предизборно мероприятие на неофашистка партия в северния град Торино снощи. Това е знак за засилващото се напрежение в навечерието на парламентарните избори в Италия на 4 март, отбелязва \"Ройтерс\".Десетки \"антифашисти\" са се опитали да пробият полицейски кордон, за да стигнат до хотел, където крайнодясната партия Каса Паунд е провеждала предизборно събрание.Крайнолевите елементи обаче са били отблъснати от тежко екипираните полицейски части, като след това са ги разпръснали с водни оръдия и сълзотворен газ.След това двете фракции влезли в сблъсък от разстояние, като протестиращите са хвърляли огромни пиратки и бутилки, държейки плакат, на който пише \"Торино е антифашистки град\".Трима полицаи са претърпели леки наранявания. Неизвестен брой хора са били арестувани.Протестиращите в крайна сметка са били удържани далеч от предизборното мероприятие на Каса Паунд. Крайнодясната партия спечели 9 процента от гласовете по време на местните избори в столицата Рим през ноември, но никога не е имала депутат в парламента и изглежда малко вероятно да успее да спечели на тези избори.Серия от инциденти с насилие през последния месец накараха някои политици и вестници да изразят тревога за завръщане на политическото насилие от 1970-те и 1980-те години, известни като \"годините на оловото\".Този период беше белязан от убийства и бомбени атентати, извършени от крайнодесни и крайнолеви групировки. Крайнолевите \"Червени бригади\" отвлякоха и убиха Алдо Моро през 1978 г. който е 5-кратен премиер на Италия от десните християндемократи.По-рано този месец 28-годишен италианец, който е известен с нацистките си възгледи, простреля шестима черни имигранти в град Мачерата.Десен дни по-късно група крайнолеви протестиращи пребиха карабинер, който се опитвал да спре протестиращите да се доберат до мероприятие на Каса Паунд в Северна Италия.Тази седмица крайнодесен политик от партията \"Форца Нуова\" беше спрян на улицата в Палермо, столицата на Сицилия, завързан и бит от група крайнолеви активисти.Също тази седмица член на крайнолявата партия \"Власт на народа\" беше наръган в Перуджа, докато разлепял предизборни плакати.", "date": "2018.02.23", "title": "Сблъсъци между крайнолеви протестиращи и полиция в Италия"}
{"url": "https://news.bg/tourism/angelkova-populyarizira-pred-sasht-investitsionniya-potentsial-v-balgariya.html", "text": "Българското правителство в партньорство с частния сектор, предприема активни действия за популяризиране в САЩ на възможностите за инвестиране в България, като акцентира върху географското положение на страната и икономическите й предимства. Това заяви министърът на туризма Николина Ангелкова на работна среща във Вашингтон с Питър Дорън и Река Шемеркени, президент и вицепрезидент на американския Центъра за анализи на европейски политики (Center for European Policy Analysy - CEPA).Министърът уточни, че България има корпоративен данък от 10%, което се съчетава с квалифицирана работна ръка и ниски оперативни разходи. Освен това чрез специализираното ни законодателство съществуват конкретни мерки и стимули за подкрепа на инвестициите.Относно насърчаването на вложенията в секторa Министерството на туризма разработи инвестиционна карта. Тя включва 32 проекта в цялата страна, с които целим да улесним бизнеса и да се насочат по-лесно вложителите към перспективни начинания.Важен елемент, за да се развива добре туризма са кадрите, затова в сътрудничество с академичните среди работим по проекти за обучение за тях, коментира министър Ангелкова. Тя допълни, че именно образованието на децата е водещ приоритет на българското правителство.Ръководителите на центъра Питър Дорън и Река Шемеркени коментираха от своя страна, че познават България като туристическа дестинация. Те посочиха още, че знаят и за рекламата, с която страната се е популяризирала в САЩ и оцениха положително инициативите ни за промотиране.", "date": "2018.02.23", "title": "Ангелкова популяризира пред САЩ инвестиционния потенциал в България"}
{"url": "https://news.bg/world/politsay-pochina-pri-sblasatsi-mezhdu-baski-i-ruski-fenove-v-ispaniya.html", "text": "Полицай почина в Испания след сблъсъци между футболни фенове преди снощния мач от Лига Европа между Атлетик (Билбао) и Спартак (Москва) на стадион \"Сан Мамес\" в испанския град Билбао.Полицаят е починал от инфаркт. Повече от 500 полицаи са били изпратени да охраняват мача, като според информации в медиите са били арестувани най-малко петима души.Премиерът на Испания Мариано Рахой осъди насилието, съобщава БиБиСи. Той поднесе съболезнованията си на семейството и приятелите на полицая.51-годишният полицай Иносенсио Алонсо Гарсия колабирал, докато се опитвал да се намеси в уличните сблъсъци, в които са участвали \"ултраси\" на руския футболен клуб.Кадри от сблъсъците показаха привърженици, замерящи се с факли по улиците.Няколко души са пристигнали \"подготвени за сблъсъци\", носейки оръжия, включително палки и ножове, уточниха от местната полиция.Сблъсъците се случиха в същия ден, в който руснак, издирван за атака срещу фен на Англия по време на Европейското първенство през 2016 г. в Марсилия, беше арестуван в Мюнхен, пътувайки за мача в Билбао.Въпреки насилието мачът се игра, като Спартак (Москва) спечели с 2:1, но Атлетик (Билбао) продължава в следващата фаза след общ резултат 4:3, след като в първата среща в Москва спечелиха с 3:1.", "date": "2018.02.23", "title": "Полицай почина при сблъсъци между баски и руски фенове в Испания"}
{"url": "https://news.bg/crime/razsledvat-palezh-na-animal-houp-vav-varna.html", "text": "Районната прокуратура във Варна ръководи досъдебно производство за палеж на кучкарник в имот, стопанисван от организацията \"Анимал хоуп\" във Варна.За престъплението е подаден сигнал на 21 февруари около 22, 05 часа. Палежът е на навес с кучешки колиби в местността Боровец край Варна, в които били отглеждани кучета.Извършват се процесуално-следствени действия за установяване на извършителя на престъплението. Назначени са пожаро-техническа и ветеринарномедицинска експертиза, тъй като има и две пострадали четириноги. Разследването продължава.", "date": "2018.02.23", "title": "Разследват палеж на \"Анимал хоуп\" във Варна"}
{"url": "https://news.bg/press/bonus-i-za-detsa-ot-saseden-rayon-za-1-i-klas-mvf-namalete-loshite-krediti.html", "text": "Бонус и за деца от съседен район за 1-и класПо 5 точки бонус ще получават деца от съседен на желаното училище район при прием в първи клас в София.Новите правила за кандидатстване бяха приети от Столичния общински съвет в четвъртък.Точките за съседен на училището район, който може да е повече от един, ще се прилагат само за децата, които не отговарят на водещите критерии за уседналост.МВФ: Намалете лошите кредити Българската банкова система е устойчива, но лошите кредити са значително над средното ниво за ЕС. Това се посочва в доклада на Международния валутен фонд след приключилия преглед на икономиката на страната. Доходът на човек от населението в България е само половината от средния за ЕС и неравенството в доходите на хората е по-високо от средното за Общността, посочват от МВФ.След труса в Пловдивско: Баба Надя стои на студено, паднали й комините\"Вярваща съм. Помолих се на Господ повече да не продължава този ужас. За нас, старците, е ужас. Ние нито можем да избягаме навън, нищо....Лежим си.\". Думите са на самотно живеещата 88-годишна Надя Щерева от пловдивското село Крумово, чиято къща е единствената пострадала от силното земетресение в нощта на 22 февруари. Според Европейския сеизмологичен център трусът е бил със сила 4,3 по скалата Рихтер на 14 километра дълбочина и е усетен в 1,41 часа българско време. Регистриран е на 19 км югоизточно от Пловдив и на 2 км в северна посока от Асеновград, което определя село Крумово като епицентър на земетресението, последвано от десетки афтършокове, някои от които усетени от хората, като този в 17,05 часа, който е бил с магнитуд 3 по скалата на Рихтер.Горанов видя разминаване в сметките на Здравната касаФинансовият министър Владислав Горанов е поискал обяснение за драстичните разминавания в сметките на Националната здравноосигурителна каса, предава БНР.Това е станало с писмо, изпратено до Здравната каса и министъра на здравеопазването. В писмото Горанов настоява, докато не се изяснят обстоятелствата, в никакъв случай да не се подписва Националният рамков договор за тази година.Убийство разкри потресаващото безхаберие на държавните органиБездействието на институциите стигна нов връх в зловещ сюжет, този път разиграл се почти на живо по Нова телевизия. 87-годишен мъж беше убит в столичния кв. \"Люлин\", а трите му внучки - на 13, 14 и 18 г., са прекарали целия си живот под ключ и без да посещават училище въпреки множество сигнали до социални служби, полиция и прокуратура. Всички институции си намериха оправдание защо не са реагирали - едни не знаели, на други им пречел законът. Никой не пое вина за трагедията, а някои дори се самопохвалиха.Строителството на лифтове без смяна на предназначението на земята се отлага\"Обединени патриоти\" са оттеглили промените в Закона за горите, които даваха възможност за построяването на лифтове и ски писти, без да се сменя предназначението на земята. Това е станало по време на заседанието на правната комисия в сряда, в чийто дневен ред беше разглеждането на законопроекта на първо четене. Поправките бяха внесени от група народни представители от \"Обединени патриоти\" в началото на февруари. Сред вносителите беше и председателят на правната комисия от ГЕРБ Данаил Кирилов.По време на заседанието Християн Митев от \"Обединени патриоти\" е посочил като причина за оттеглянето на законопроекта факта, че той все още не е разглеждан от водещата комисия по земеделие. \"Законопроектът не е оттеглен, а само отложен\", уточни Митев пред \"Капитал\". Другият аргумент, който той посочи, е, че понеже промените в Закона за горите са дискусионни, е необходимо те да минат първо през обществено обсъждане.", "date": "2018.02.23", "title": "Бонус и за деца от съседен район за 1-и клас, МВФ: Намалете лошите кредити"}
{"url": "https://news.bg/world/novi-obvineniya-sreshtu-saratnitsi-na-tramp.html", "text": "Специалният прокурор на САЩ Робърт Мюлер е повдигнал обвинение за пране на пари срещу Пол Манафорт и неговия делови партньор Рик Гейтс.Това съобщава Си Ен Ен.Телевизията уточнява, че двамата са обвинени за изпирането на над $300 млн. Пол Манафорт е бивш ръководител на щаба на президента на САЩ Доналд Тръмп.Двамата политици са обвинени в банкова измама и подаване на лъжлива данъчна декларация.", "date": "2018.02.23", "title": "Нови обвинения срещу съратници на Тръмп"}
{"url": "https://news.bg/regions/trus-ot-3-8-po-rihter-lyulya-asenovgrad.html", "text": "Трус от 3,8 по Рихтер е регистриран в 1,15 часа в района на Асеновград.Това съобщиха от Европейския сеизмологичен институт.Преди 24 часа трус от 4,8 разлюля региона. Няма данни за жертви и разрушения.Серия от вторични трусове бяха регистрирани. ", "date": "2018.02.23", "title": "Трус от 3,8 по Рихтер люля Асеновград"}
{"url": "https://news.bg/world/389-kg-kokain-otkriti-v-ruskoto-posolstvo-v-arzhentina.html", "text": "389 кг. кокаин са открити в една от сградите, свързани с руското посолство в Аржентина.Това съобщава в. \"Коммерсант\".Кокаинът е бил скрит в 12 куфара, които трябвали да бъдат изпратени в Русия. Самият руски посланик в Буенос Айрес Виктор Коронели е съдействал на разследването.То е водено от декември 2016 г. След откриването на наркотиците аржентинските полицаи ги заменят с брашно, след което изпращат куфарите до местоназначението си - Русия. И там вече руската полиция задържа тези, за които са били предназначени тези куфари.Задържани са четирима души. През последните месеци Русия засили полицейското сътрудничество с Аржентина.", "date": "2018.02.23", "title": "389 кг. кокаин открити в руското посолство в Аржентина"}
{"url": "https://news.bg/world/duzina-detsa-raneni-v-katastrofa-v-slovakiya.html", "text": "Поне дузина деца са пострадали в катастрофа в Словакия. Две от децата се намират в критично състояние, съобщават местни медии.Инцидентът е станал в словашкото село Спишке Бистре, разположено в северния регион Прешов. Свидетели посочват, че автомобил се е преобърнал на заснежен път и се е плъзнал, помитайки децата.66-годишният шофьор не е употребил алкохол. Пострадалите деца са на възраст между 5 и 11 години.Шофьорът е повикал линейка след инцидента за пострадалите деца. Полицията едва го е спасила от линчуване от разгневените родители.", "date": "2018.02.23", "title": "Дузина деца ранени в катастрофа в Словакия"}
{"url": "https://news.bg/world/pentagonat-su-57-ne-e-zaplaha-v-siriya.html", "text": "Прехвърлянето на руските Су-57 в Сирия не е заплаха за американските военни операции в региона.Това коментира говорителят на Пентагона Ерик Пахън.Той все пак не пропусна да отбележи, че Москва е обявила, че съкращава своя контингент, а в същото време прехвърля изтребители пето поколение.Източник от военното министерство потвърди пред РБК, че двата Су-57 са изпратени в базата \"Хмеймим\" за \"изпитание при реални условия\".Говорителят на Кремъл Дмитрий Песков отказа коментар.Според американски военни, пристигането на Су-57 в Сирия ще усложни ситуацията, тъй като американските пилоти нямат информация нито как те се виждат на радарите, нито какви са реалните им бойни възможности.Но от друга страна, присъствието им в Сирия дава на американците добра възможност да попълнят информацията си за тези нови руски самолети.Две са вероятните причини най-модерните руски изтребители да се появят в страна с реални военни действия.Първата - да се установят реалните им бойни качества в истински мисии. И втората - да демонстрират на евентуални клиенти какво оръжие представляват тези изтребители, за да подготвят и сключването на договори за доставка.", "date": "2018.02.23", "title": "Пентагонът: Су-57 не е заплаха в Сирия"}
{"url": "https://news.bg/world/zadarzhaha-gubernatora-na-misuri.html", "text": " Задържаха губернатора на Мисури Ерик Грейтънс. Той е обвинен, че е шантажирал любовницата си да не разкрива връзката им, съобщава Фокс нюз.Ерик Грейтънс спечели изборите през 2016 г.През последните месеци се засилиха слуховете за неговата извънбрачна връзка.Местният конгрес на Мисури вече призова губернатора да подаде оставка.", "date": "2018.02.23", "title": "Задържаха губернатора на Мисури"}
{"url": "https://news.bg/world/abas-napusna-bolnitsata.html", "text": "Палестинският президент Махмуд Абас излезе от болница в САЩ.Там той се е подложил на рутинни прегледи и се чувства добре, предаде Ройтерс, цитирайки високопоставен палестински дипломат.Пресслужбата на Абас съобщи, че се очаква се палестинският президент да продължи към Венецуела за официално посещение, планирано за 21 февруари, припомня Ройтерс. Палестинските представители не разкриха защо вместо това е отишъл в болница.82-годишният Абас ще се върне на Западния бряг днес. Той посети САЩ, за да говори пред Съвета за сигурност на ООН на 20 февруари и призова за до средата на тази година да бъде свикана международна конференция, която да помогне за подновяване на мирния процес с Израел.", "date": "2018.02.23", "title": "Абас напусна болницата"}
{"url": "https://news.bg/crime/cherna-statistika-za-balgariya.html", "text": "България заема четвърто място в ЕС по брой умишлени убийства.Анализът на Евростат е по повод Европейския ден за жертвите на престъпността. Пред нас са само трите балтийски републики - Литва, Латвия и Естония, а най-малко жертви на убийства има регистрирани в Австрия, Холандия и Испания.Коефициентът на България е 1,8 на сто, показват данни от анализ на Евростат за умишлените убийства в Общността през 2016.Според данни на националната статистика у нас през 2016 г. има извършени 79 убийства и 26 опита за убийства. Престъпленията с нанасяне на телесна повреда са 820, съобщава БНР.За същата година НСИ отчита също 97 осъдителни присъди за извършени убийства в различни периоди, като за това са осъдени 100 лица.", "date": "2018.02.23", "title": "Черна статистика за България"}
{"url": "https://news.bg/world/sasht-ne-izklyuchvat-voenno-reshenie-za-siriya.html", "text": "Вашингтон не изключва военно решение на конфликта в Сирия, и си запазва правото да атакува сили в тази страна, но би искал да се избегне подобна ситуация. Това съобщи в четвъртък, посланикът на САЩ в ООН Ники Хейли по време на реч в Института по политика, Университета на Чикаго.През април 2017 г. президентът Доналд Тръмп нареди да бъдат пуснати 59 ракети срещу база на сирийската армия в Хомс.Атаката беше предизвикана от използването на химическо оръжие срещу цивилни обекти.През последните месеци напрежението в Сирия ескалира.", "date": "2018.02.23", "title": "САЩ не изключват военно решение за Сирия"}
{"url": "https://news.bg/world/beliyat-dom-pochti-gotov-s-mirniya-plan-za-blizkiya-iztok.html", "text": "САЩ са почти готови с мирния план за Близкия изток. Това съобщи в четвъртък, постоянният представител на САЩ в ООН Ники Хейли по време на реч в Института по политика, Университета на Чикаго (Илинойс).Тя само намекна, че президентът Доналд Тръмп е запознат с основните постулати в документа.Съветът за сигурност на ООН във вторник проведе открита среща по положението в Близкия изток с участието на президента на Палестина Махмуд Абас. Той каза, че мирното уреждане на палестинско-израелския конфликт е в застой заради едностранното решение на САЩ да признае Ерусалим като столица на Израел.Хейли, в речта си пред Съвета за сигурност на ООН покани палестинския лидер да забравим за тази стъпка и Вашингтон, за да работят заедно, за да се установят на конфликта въз основа на компромис.", "date": "2018.02.23", "title": "Белият дом почти готов с мирния план за Близкия изток"}
{"url": "https://news.bg/int-politics/sasht-preduprediha-irak-za-posledstviya-pri-zakupuvane-na-s-400-ot-rusiya.html", "text": "Говорителят на Държавния департамент на САЩ Хедър Науърт, коментирайки възможна сделка между Ирак и Русия за придобиването на зенитно-ракетни системи С-400, предупреди Багдад и други страни за възможни последствия във връзка с приемането на закона \"За противодействие на противниците на Америка чрез санкции\" (CAATSA).По-рано председателят на Комисията по отбрана и сигурност към Съвета на федерацията (горната камара на руския парламент) Виктор Бондарев заяви, че Сирия, Ирак, Судан и Египет са възможни кандидати за закупуването на руската ПРО система С-400.Посланикът на Русия в Ирак Максим Максимов от своя страна заяви, че от иракската страна постъпват нови заявки за закупуването на руски оръжия, сред които вероятно е и зенитно-ракетният комплекс С-400.По думите на Науърт, САЩ говорят със страни по целия свят, включително с Ирак за CAATSA \"за евентуален отговор\" на закупуването на руски оръжия.\"Дадохме да се разбере на много страни, с които работихме. Не знам дали тази сделка, за която става дума, вече е подписана или не\", добави представителят на Държавния департамент на САЩ.Науърт по-рано заяви, че според Вашингтон санкциите срещу Русия в рамките на CAATSA са довели до факта, че руската военна промишленост е загубила около 3 млрд. долара.Виктор Бондарев от своя страна заяви, че данните на Държавния департамент на САЩ за загубите на руския военнопромишлен комплекс заради санкциите са \"изсмукани от пръстите\".", "date": "2018.02.23", "title": "САЩ предупредиха Ирак за последствия при закупуване на С-400 от Русия"}
{"url": "https://news.bg/politics/izgladiha-nedorazumeniyata-v-koalitsiyata-izchistiha-komsomolskoto-minalo.html", "text": "След продължилата около час среща в Народното събрание стана ясно, че партньорите във властта са се разбрали.Оказа се - няма недоразумение или ако е имало такива, то всички са изгладени. Изчистено е и комсомолското минало на партньорите.Стигнахме до извода, че трябва да се срещаме по-често, подчерта Цветан Цветанов. Нямаме никакви проблеми и работим, коалицията е стабилна, нямаме никакви разминавания, посочи той.Всеки има някакво мнение за политическия си партньор или за политическия си опонент, обясни още заместник-председателят на ГЕРБ. Партията уважавала коалиционните си партньори. От думите му стана ясно, че Истанбулската конвенция не е обсъдена на днешната среща.А идеята за днешната среща между коалиционните партньори дошла вчера, където Цветанов и Сидеров се видели на изложбата на Вежди рашидов. Тогава се разбрали днес да видят на кафе.Тази сутрин в стаята на Обединените патриоти се събраха председателите на ПГ на ГЕРБ и ОП Цветан Цветанов и Волен Сидеров, като дойде и вицепремиерът Валери Симеонов. Вчера Цветанов заяви, че неяснотите в коалицията няма да се решават през медиите, а ще иска среща очи в очи. Преди срещата пред медиите Валери Симеонов обясни, че няма напрежение между него и Волен Сидеров.Припомняме и че в сутрешния блок на Нова телевизия депутатът от ГЕРБ Делян Добрев намекна, че подкрепата на ПГ на Обединените патриоти в Народното събрание може да бъде заменена с тази на партията на Веселин Марешки \"Воля\". Според Добрев напрежението между коалиционните партньори не се пренася по никакъв начин върху ГЕРБ.", "date": "2018.02.23", "title": "Изгладиха недоразуменията в коалицията, изчистиха комсомолското минало"}
{"url": "https://news.bg/economics/karanikolov-iska-digitalizatsiya-na-ikonomikata-i-stroitelniya-sektor.html", "text": "Строителството е ключово за европейската икономика, поради внушителните данни за брутната добавена стойност и за заетостта, които секторът директно осигурява, коментира министърът на икономиката Емил Караниколов на Конференция \"Строителство - към всеобхватна Цифрова стратегия\", част от \"Дни на ЕС индустрията\", провеждащи се в Брюксел.Според Караниколов му дигитализацията трябва да обхване колкото се може повече сектори на икономиката, в това число и строителството. Икономическият министър изтъкна важността за осигуряване на последователно и балансирано развитие на строителството за общото функциониране на европейската икономика.\"Строителният сектор е ключов, защото той свързва много базови индустриални сектори като суровините, химикалите и енергетиката с производствени сектори като машиностроенето, местните икономики и секторите на услугите\", каза още той.Караниколов посочва, че строителният сектор е част от общия контекст на европейската индустрия, а европейските предприемачи от различните сектори са изправени пред общите предизвикателства на бързите технологични промени, водещи до рязка промяна и на икономическите отношения.Караниколов допълни, че по време на \"Дните на ЕС индустрията\" се говори за това как да се помогне на европейската индустрия да се адаптира към глобалните предизвикателства, технологичните промени и как да остане успешна, за да продължи да осигурява работни места. \"Трябва да повишим конкурентоспособността и пазарните си предимства, за да се конкурираме успешно на европейските и световни пазари\", допълва министърът.", "date": "2018.02.23", "title": "Караниколов иска дигитализация на икономиката и строителния сектор "}
{"url": "https://news.bg/crime/prokuraturata-atakuva-nachina-na-izdavane-na-balgarski-dokumenti.html", "text": "Върховната административна прокуратура - ВАП протестира пред Върховния административен съд - ВАС шест разпоредби от Правилника за издаване на българските лични документи - ПИБЛД.Според прокуратурата, текстове от правилника въвеждат недопустимо ограничение за лицата, които подават заявление за издаване на български лични документи чрез пълномощник, защото в разрез с правилата на визираните кодекси и закони, пълномощното, което се представя, трябва да е изрично и нотариално заверено.Такова изискване няма нито в ЗБЛД по отношение подаването на заявление за издаване на лични документи чрез пълномощник нито го допускат нормите на посочените по-горе кодекси и закони, урегулиращи и процесуалното представителство пред административните органи, считат от прокуратурата.ВАП допълват, че тези норми от подзаконовия административен нормативен акт се отнасят до реда при подаване на заявления чрез пълномощник, за издаване на български лични документи от лицата пред Министерството на вътрешните работи, Министерството на външните работи, Министерството на транспорта, информационните технологии и съобщенията и Министерството на отбраната, съобразно предоставената им компетентност по Закона за българските лични документи /ЗБЛД/.Според ВАП е налице противоречие между оспорените разпоредби с такива от нормативни актове от по-висока степен - на първо място със ЗБЛД, а освен това и с норми от Административнопроцесуалния кодекс /АПК/, Гражданскопроцесуалния кодекс /ГПК/ и други закони, отнасящи се до представителството на лицата пред административните органи.С искането си за отмяна на тези шест разпоредби от правилника, ВАП счита, че съобразно задълженията на прокуратурата и правомощията и по чл. 127 т. 5 от Конституцията и чл. 16 ал.1 т. 1 от АПК за спазване на законността, ще допринесе за намаляване на административната тежест върху гражданите.", "date": "2018.02.23", "title": "Прокуратурата атакува начина на издаване на български документи"}
{"url": "https://news.bg/int-politics/kraynodesni-yapontsi-arestuvani-za-strelba-po-posolstvoto-na-severna-koreya.html", "text": "Полицията е арестувала двама японци, за които се смята, че са крайнодесни активисти за стрелба по де факто посолството на Северна Корея в Токио, съобщава \"Асошиейтед прес\".От полицията уточниха, че мъжете са произвели няколко изстрела по сградата на Генералната асоциация на корейските жители в Япония, която представлява етническите корейци в Япония и която е свързана с Пхенян.Допълва се, че мъжете, на възраст 46 и 56 години, са се движили с кола и един от тях е произвел няколко изстрела. Входната порта на сградата е била повредена, но никой не е бил ранен.От полицията заявиха, че мотивите на нападателите не са известни.Патрулиращ полицейски екип е отишъл на мястото на инцидента пред резиденцията на стриктно следената организация, като са арестували стрелеца и са конфискували оръжието.Токио няма дипломатически отношения с Пхенян, но десетки хиляди етнически корейци, които подкрепят комунистическия режим в Пхенян, живеят в Япония и все още имат роднини, живеещи в Северна Корея.", "date": "2018.02.23", "title": "Крайнодесни японци арестувани за стрелба по посолството на Северна Корея"}
{"url": "https://news.bg/health/shefat-na-nzok-kamen-plochev-priet-v-bolnitsa.html", "text": "Управителят на НЗОК проф. Камен Плочев е приет в болница. По непотвърдена официална информация, проф. Плочев е настанен в лечебното заведение, в което работеше преди да оглави Касата - Военномедицинска академия.Припомняме, преди седмица здравният министър Кирил Ананиев поиска оставката на проф. Плочев заради писмо, изпратено от управителя на НЗОК до парламента без предварително съгласуване с Надзорния съвет на Касата и с министъра.Вчера финансовият министър Владислав Горанов поиска обяснение за разминаването между изнесените от проф. Плочев данни за дълговете и представените в отчета на НЗОК числа. Днес финансовият министър Горанов заяви, че според него няма нужда от актуализация на бюджета на Касата.Самият проф. Плочев пък заяви, че му е оказван натиск да подаде оставка и това е влошило здравословното му състояние.", "date": "2018.02.23", "title": "Шефът на НЗОК Камен Плочев приет в болница"}
{"url": "https://news.bg/politics/nzok-nyama-nuzhda-ot-aktualizatsiya-na-byudzheta-spored-goranov.html", "text": "Не е необходима актуализация на бюджета на НЗОК. Тази категорична позиция изрази финансовият министър Владислав Горанов за скандала между здравния министър Кирил Ананиев и шефа на здравния фонд Камен Плочев. Защо трябва да се прави актуализация при положение, че имаме 407 млн. лв. повече, недоумява Горанов. Финансист номер едно иска Плочев да каже кой с какво го е заплашвал.Със сигурност не е този начин, по който трябва да се координира здравната система с писма до ръководителите на парламентарни групи, подчерта Горанов. Министърът настоява още разликата в сметките на НЗОК да бъде обяснена. Официалната статистика, която в съответствие в Закона за публичните финанси и указанията, които Министерство на финансите дава към първостепенните разпоредители, дава други числа, посочи той. Според него не трябва да се бърза с подписване на Национален рамков договор, преди да е ясно на каква основа се подписва.", "date": "2018.02.23", "title": "НЗОК няма нужда от актуализация на бюджета според Горанов"}
{"url": "https://news.bg/health/proveryavat-nzok-zaradi-razminavaniya-v-tsifrite.html", "text": "Задълженията на НЗОК към чужди фондове са над 270 млн. лв. към края на януари, съобщи БНР. Тази сума включва и лихвите, които здравната ни каса дължи. Информацията беше изнесена на извънредното заседание на Надзорния съвет на институцията. стана ясно, че проф. Камен Плачев е приет по спешност в болница.На заседанието се разгледа има ли разминаване между данните за просрочените задължения на касата към чужди болници, които шефа на НЗОК проф. Плочев е подал, и данните, съобщени от председателя на Надзорния съвет Жени Начева. Нуждата от проверка възникна заради разминаване в сумата \"Просрочени задължения\", която проф. Плочев съобщи в парламента -133 млн. лв. дългове към чуждите болници и сумата, посочена от председателя на надзора Жени Начева пред парламентарната здравна комисия от само 7,6 милиона лева.Министърът на финансите Владислав Горанов е искал обяснение от НЗОК за разминаването между двете суми.Счетоводна информация беше представена пред медиите днес. Данните сочат, че общите задължения на НЗОК към чуждите фондове към 3 януари тази година е в размер на 271,2 милиона лева, а просрочените задължения към същата дата, 31  януари тази година, са 133 милиона лева.Това бяха и сумите, които проф. Плочев съобщи.Здравната каса има отделени 73 млн. лв. в бюджета си за тези плащания. Според шефа на НЗОК сумата е крайно недостатъчна. Това беше и причината проф. Плочев да напише писмо до НС, с което поиска да се обсъди проблема с просрочените задължения към чужди каси.Българският лекарски съюз изрази притеснения в две свои писма. От БЛС се тревожът, че исканата оставка на проф. Плочев и скандалът могат да попречат на подписването на новия НРД. Според лекарите призивът на финансовия министър Владислав Горанов означава противоречие със закона и е противоконституционен, затова да не се подписва Националният рамков договор, докато ситуацията не е изяснена.На свое изявление след заседанието председателят на Надзорния съвет на НЗОК Жени Начева разпореди вътрешна проверка в касата. Проверката е спешна и щ приключи до понеделник сутрин. Тази инспекция трябва да установи колко е точната сума, която НЗОК дължи като просрочени задължения към чужди болници. Освен това от проверката трябва да стане ясно колко и какъв е общият обем на задълженията ни към чужди фондове.По думите на Начева има съществени разминавания в изнесените данни.Ще се изготви и анализ и механизъм, които да оптимизира сроковете за обработка на исковете за плащанията.Няма данни за получени жалби. Жени Начева изтъкна, че изнесената информация се отнася до хората, които са искали да им бъдат възстановени пари. \"Това е броят на лицата, които са заявили възстановяване на плащанията след оказаното им лечение в чужбина\", обясни Начева.\"Аз съм човек, който не би спекулирал с точността на числата\", отсече Жени Начева и отказа да предполага какво ще покаже проверката.Тя обясни, че проблемът идва оттам, че много понятия се смесват. \"Това, че има милион левове задължения, не означава, че има проблем или проблема не е контролируем\", каза Начева и допълни, че има разлика между общ размер на задълженията и просрочени задължения. Имало разлика как се отразяват в финансовата система. Трябва да уточним истинността на данните и това как те са отразени, повтори Начева. Тя е категорична, че сумата, която дължим е изпълнима.По думите проблемът е там, че системите за финансовата информация за европейските плащания има определена специфика - не е развита и изготвена на необходимо ниво.\"Бюджетно информацията е коректна, тук говорим за задбалансови сметки за размер на просрочените задължения за европейските плащания единствено и само\", изтъкна Начева.Проблем с лечението на български граждани няма да има, категорична е Начева. Припомняме по-рано през седмицата и Жени Начева заяви още, че нищо не създава проблем да бъде подписан Националният рамков договор.По думите й плащанията към чужди клиники за тази година са гарантирани в бюджета. Просрочените дългове пък ще може да се прехвърлят за следващите години.Председателят на БЛС Венцислав Грозев заяви, че ако параметрите в текстовата и финансовата част за бюджета на НЗОК, постигнати в преговорите между Лекарския съюз и касата останат същите, няма да има проблем за подписването на рамковия договор за тази година.Припомняме, преди дни здравният министър Кирил Ананиев . Причината е, че проф. Плочев не е информирал Надзорния съвет на НЗОК, не е уведомил и самия министър, а директно се обърнал към законодателния орган за актуализиране на бюджета. Пари трябвали, за да се платят дългове към чужди каси.Тогава депутатите от \"Обединени патриоти\" предположиха, че управителят на Националната здравноосигурителна каса  на бюджета на Касата.Славчо Велков от БСП като близък приятел на проф. Плочев ясно отсече, че върху проф. Плочев е оказван натиск и той идва високопоставен политик в управлението на държавата.  кой е притискал проф. Плочев.", "date": "2018.02.23", "title": "Проверяват НЗОК заради разминавания в цифрите"}
{"url": "https://news.bg/world/beliyat-dom-zagatna-che-mozhe-da-obuchi-i-vaorazhi-1-mln-uchiteli.html", "text": "Белият дом загатна, че федералното правителство може да намери пари за финансиране обучението и въоръжаването на 1 милион учители в САЩ в противоречив опит да се предотвратят още масови стрелби в училищата, пише \"Гардиън\".През последната седмица в САЩ възникна разгорещен национален дебат за контрола над оръжията след поредната масова стрелба в училище. Миналата седмица при нападение на ученик в училище във Флорида бяха убити 17 души.По-рано тази седмица на няколко пъти американският лидер Доналд Тръмп призова на срещи в Белия дом и в \"Туитър\" учителите и треньорите в училищата да бъдат въоръжени.Учителски синдикати са шокирани и приемат със скептицизъм подобен план, тъй като смятат, че ще е неизпълним или неефективен.Вчера следобед Тръмп отиде още по-далеч, заявявайки на среща в Белия дом, че е хубаво тези учители, които носят оръжие да бъдат поощрени с бонуси. Той предлага бонус над заплатата от 10, 20, 40%.Искам моите училища да бъдат толкова защитени, колкото и моите банки, каза държавният глава.Ако на 40% от американските учители им бъде даден бонус в размер на 1000 долара, това означава, че около 1 милиард долара ще трябва да бъдат отделени за 1 милион учители.\"\", попита говорител на Белия дом и добави, че скоро Тръмп ще разговаря с Конгреса за законодателство и бюджетни предложения.Американският лидер се обяви против провежданите в училищата учения при ситуация със стрелец, които са се превърнали в норма.Говорител на Белия дом потвърди, че американският президент обмисля да подкрепи предложението да не се продават нападателни оръжия на лица под 21-годишна възраст, но няма да подкрепи цялостна забрана на този тип оръжия в САЩ. Оцелелите при стрелбата във Флорида ученици водят яростна кампания за забрана на нападателните оръжия.", "date": "2018.02.23", "title": "Белият дом загатна, че може да обучи и въоръжи 1 млн. учители"}
{"url": "https://news.bg/int-politics/filipinite-privikaha-poslanika-na-sasht-da-obyasni-za-zaplahata-duterte.html", "text": "Правителството на Филипините е привикало посланика на САЩ да даде обяснения за доклад на американското разузнаване, в който филипинският президент Родриго Дутерте е определен като една от заплахите за демокрацията в Югоизточна Азия, съобщава ДПА.Докладът на американските специални служби беше публикуван на 13 февруари, като за него се появиха информации чак по-рано тази седмица, което накара филипинските власти да нарекат доклада \"късоглед и спекулативен\".\"Демокрацията и правата на човека в много страни от Югоизточна Азия ще останат крехки през 2018 г., тъй като автократичните тенденции в някои режими се задълбочават, а необузданата корупция и шуробаджанащината подкопават демократичните ценности\", се подчертава в американския доклад.В главата от доклада за \"регионалните заплахи\" Дутерте е изтъкнат заради спорната му кампания срещу наркотиците и обявяването на военно положение в южния регион Минданао.\"Дутерте намекна, че би могъл да суспендира конституцията, да обяви \"революционно правителство\" и да наложи военно положение в цялата страна\", се добавя в доклада.В доклада също така се споменават репресиите на лидера на Камбоджа Хун Сен в опит да гарантира управлението си след изборите по-късно през годината, кризата с мюсюлманите рохинги в Мианмар и новата конституция на Тайланд, която може да бетонира военната хунта.", "date": "2018.02.23", "title": "Филипините привикаха посланика на САЩ да обясни за \"заплахата\" Дутерте "}
{"url": "https://news.bg/crime/ostaviha-v-aresta-legionera-ot-oreshnik.html", "text": "По искане на Районна прокуратура - Тополовград, съдът задържа под стража 35-годишния Иван Пачелиев, обвинен за това, че на 19 февруари в с. Орешник, общ. Тополовград, заплашил, стрелял във въздуха и насочил оръжие към полицейски служител.Целта на Пачелиев била да попречи на полицай, колегите му и кмета на селото, да му снемат сведения и да му съставят протокол за предупреждение.35-годишният легионер е обвинен и за това, че е държал взривни вещества, оръжия и боеприпаси - 3бр. ръчни гранати, барут, възпламенители, запалка за ръчна граната, 4 пушки и боеприпаси за тях, без да има надлежно разрешително.Според прокурора е налице обосновано предположение за това, че е извършил престъпленията, за които е обвинен. Представителят на държавното обвинение е категоричен, че обвиняемият може да се укрие или да извърши ново престъпление.Съдът прие мотивите на прокурора и задържа под стража Иван Пачелиев. Определението на Районен съд - Тополовград подлежи на обжалване пред Окръжен съд - Ямбол.", "date": "2018.02.23", "title": "Оставиха в ареста легионера от Орешник"}
{"url": "https://news.bg/world/merkel-i-makron-pomoliha-putin-da-podkrepi-rezolyutsiyata-za-siriya.html", "text": "Лидерите на Франция и Германия са писали на руския президент Владимир Путин, за да го помолят Русия да подкрепи подготвяната за гласуване резолюция в Съвета за сигурност на ООН, която призовава за незабавно спиране на огъня в Сирия.Това заяви източник от Елисейския дворец, цитиран от \"Ройтерс\".Дипломатически източници разкриха, че отделно Ангела Меркел и Еманюел Макрон планират да проведат общ телефонен разговор с Путин днес следобед, като това ще зависи от резултата от гласуването в ООН.Източникът от френското президентство подчерта, че двамата европейски лидери поддържат диалог с Русия, за да убедят Москва да не блокира текста.В същото време ЕС призова за незабавно спиране на огъня и осигуряване на достъп на камиони с хуманитарна помощ. Брюксел също изрази гнева си от продължаващите бомбардировки над контролираната от бунтовниците Източна Гута, при които загинаха стотици цивилни през последните дни.Междувременно руският външен министър Сергей Лавров обяви, че Русия е готова да гласува в подкрепа на проекторезолюция за прекратяване на огъня в арабската страна.Той каза още, че САЩ и съюзниците им са отказали да изменят текста на проекторезолюцията с цел включване на гаранции, че спирането на огъня няма да се отнася за терористите.", "date": "2018.02.23", "title": "Меркел и Макрон помолиха Путин да подкрепи резолюцията за Сирия"}
{"url": "https://news.bg/crime/zadarzhaha-shumenets-opital-da-ubie-brat-si-s-bradva.html", "text": "Окръжната прокуратура в Шумен е привлякла като обвиняем 68-годишния Митко М., направил опит да убие 56-годишния си брат Р.М. На 21 февруари между двамата братя възникнал конфликт в дома им. Тогава по-големият Митко взел брадва и нанесъл множество удари с нея по тялото и главата на 56-годишния си брат.Пострадалият е откаран в болницата с тежка черепно-мозъчна травма и в кома. С постановление на наблюдаващия делото прокурор 68-годишния е задържан за срок до 72 часа.Предстои прокуратурата да внесе искане в Шуменския окръжен съд за вземане мярка за неотклонение \"Задържане под стража\" спрямо обвиняемия.", "date": "2018.02.23", "title": "Задържаха шуменец, опитал да убие брат си с брадва "}
{"url": "https://news.bg/crime/sdruzhenie-otglezhda-pitbula-ubil-dete.html", "text": "Окръжната прокуратура в Пазарджик информира, че питбулът,  се отглежда от Сдружение с нестопанска цел \"ВОТАН- нов живот за питбула\". Повод за съобщението на прокуратурата са многото получени молби на заинтересовани и проявили гражданска позиция хора за съдбата на кучето.Законът задължава в подобни случаи кучето да се отнема от собственика и да бъде поставено в среда, отговаряща на нормите и условията за неговото социализиране за недопускане на други трагични инциденти.Експертите са препоръчали предаване на кучето на Сдружение с нестопанска цел \"ВОТАН- нов живот за питбула\".Проведена проверка е установила, че след трагичния инцидент, кучето е останало в дома, в който е било отглеждано в село Мокрище. Била му е наложена 14-дневна карантина от Областната дирекция по безопасност на храните - Пазарджик. Животното е било обект на Етологична експертиза за проявена високостепенна агресия.За прецизност на изследването, кучето е останало в същата среда, в която е било отглеждано. Двамата експерти, които извършват Етологичната експертиза, са дали препоръка за стопанисването на кучето и по-точно кога, как и къде да бъде преместено и отглеждано, според правилата на Наказателно-процесуалния кодекс, Закона за ветеринарномедицинската дейност и Закона за защита на животните.На 12 февруари 2018 г. кучето е било предадено от собствениците в РУ на МВР-Пазарджик, който от своя страна, с протокол за отговорно пазене, е предал кучето на представител на Сдружението.", "date": "2018.02.23", "title": "Сдружение отглежда питбула, убил дете"}
