{"url": "https://news.bg/int-politics/kato-zapazvane-na-statukvoto-vizhda-brekzita-filip-hamand.html", "text": "Британското правителство вижда преходния период на Брекзита като запазване на статуквото и това се опитва да договори. Това заяви британският външен министър Филип Хамънд пред комисия в Камарата на лордовете в парламента, предаде \"Гардиън\".Така министрите се опитват да намалят ефекта върху бизнеса в Кралството. Пред комисията той отговаря на различни въпроси относно разликите, които ще настъпя след Брекзит, включителнм и студентските такси. Припомняме, че днес британските депутати гласуваха на второ четене в подкрепа на законодателството за прекъсване на политическите, финансовите и правните отношения на Великобритания с Европейския съюз, съобщават британските медии.Британският парламент също така прие предложения от правителството график за обсъждане на законодателството за Брекзит.", "date": "2017.09.12", "title": "Като запазване на статуквото вижда Брекзита Филип Хамънд "}
{"url": "https://news.bg/int-politics/irakski-kyurdistan-nyamal-planove-da-sazdava-kyurdski-darzhavi-v-iran-i-turtsiya.html", "text": "Иракски Кюрдистан няма намерение да допринесе за създаването на кюрдски държави в Иран и Турция, но очаква Техеран и Анкара да зачитат правата на местните кюрди. Това обяви говорителят на регионалното правителството на Иракски Кюрдистан, цитиран от руски медии.\"Иракски Кюрдистан има добри отношения както с Иран, така и с Турция и няма планове да създава кюрдски държави в тези страни. Но ние се надяваме, че Турция и Иран ще разрешат проблемите с кюрдското и други малцинства. Ние сме се съсредоточили единствено върху работата в Иракски Кюрдистан\", коментира говорителят.Той е потвърдил присъствието на представители на кюрдската опозиция от Иран и Турция в Иракски Кюрдистан, добавяйки, че те действат без съгласието на местните власти.Освен това говорителят отбелязал, че потенциалното създаване на кюрдска държава в резултат на задаващия се референдум за независимост на Иракски Кюрдистан нямало да дестабилизира региона, а ще допринесе за неговото стабилизиране.\"Нестабилността в региона започва след интервенцията на Ирак в Кувейт, след войната между Ирак и Иран и продължава и до ден-днешен. Но всички тези катаклизми не бяха причинени от действията на кюрдите, а напротив, кюрдите са стабилизиращ фактор в региона. Появата на кюрдска държава няма да промени статуквото, но ще допринесе за подобряване на положението и за стабилизация\", коментира още представителят на Иракски Кюрдистан, добавяйки, че провеждането на референдум е законно право на всеки народ, след като Ирак \"де факто не е обединена държава\".Кюрдският представител добавил, че референдумът няма да доведе до разрив с Багдад.\"Референдумът за независимост не е пълен разрив. Багдад ще бъде стратегически партньор на Кюрдистан\", коментира още говорителят.Изявлението идва след гласуването на иракския парламент срещу референдума за независимост на Иракски Кюрдистан по-рано през деня.През юни Масуд Барзани, президентът на Иракски Кюрдистан, определи 25 септември като дата за референдума. Оповестеният референдум е широко критикуван от редица страни, включително Русия, Иран и САЩ.Междувременно правосъдният министър на Израел, който преди е изразявал подкрепа за създаването на нова независима кюрдска държава, обяви, че независим Кюрдистан ще бъде от полза за Израел.", "date": "2017.09.12", "title": "Иракски Кюрдистан нямал планове да създава кюрдски държави в Иран и Турция"}
{"url": "https://news.bg/world/istoricheski-rast-na-dohoda-na-srednata-klasa-v-sasht.html", "text": "Доходите на домакинство от средната класа в САЩ през 2016 г. са достигнали до исторически рекорд, надминавайки предишния от 1999 г.Това става ясно от данните на статистическото бюро на САЩ, цитирано от \"Вашингтон пост\" и \"Фокс нюз\".Според агенцията средният доход, изгладен спрямо инфлацията, се е увеличил с 3,2% от 2015 г. до 2016 г., достигайки 59 039 долара.След две последователни години на солидно увеличение на доходите американско домакинство от средната класа печели малко повече от рекорда през 1999 г., когато е 58 665 долара.Средният доход е ключов показател за икономическото здраве на американската средна класа, която изпадна в неблагоприятно положение заради слабия икономически ръст в началото на миналото десетилетие и беше сериозно засегната след финансовата криза през 2008 г. и последвалата рецесия.Нивото на бедност в страната през 2016 г. е паднало до 12,7%, като 40,6 милиона души живеят в бедност, 2,5 милиона по-малко в сравнение с 2015 г., отбелязва агенцията.През 2010 г. беше 15,1%, а сега е малко над нивата от 2007 г.92,1% от американците имат здравно осигуряване, малко повече хора от 2015 г.", "date": "2017.09.12", "title": "Исторически ръст на дохода на средната класа в САЩ"}
{"url": "https://news.bg/world/protest-v-honkong-posreshtna-ekssavetnik-na-tramp.html", "text": "Бившият главен стратег на Белия дом Стив Банън бе посрещнат от протест при посещението си в Хонконг, предаде АФП.\"\" гласят лозунгите, а някои протестиращи са носели маски с лицето на американския президент Доналд Тръмп. Екссъветникът на държавния глава говори пред инвеститорски форум. Участието му обаче е при закрити врата и на медиите бе отказан достъп до речта му. Гневни бяха реакциите и срещу китайския президент Си Дзинпин.Демонстрантите заявиха, че расизмът няма цвят и националност и протестът им е срещу всички подобни политики. Припомняме, Банън ръководеше предизборната кампания на Тръмп. През април президентът го извади от Съвета за национална сигурност. Преди около месец той бе уволнен като съветник. Критиците на Банън го обвиняват в расизъм, сексизъм, ксенофобия и антисемитизъм.", "date": "2017.09.12", "title": "Протест в Хонконг \"посрещна\" екссъветник на Тръмп"}
{"url": "https://news.bg/regions/s-258-mln-lv-remontirat-31-kilometra-pat-kam-kalotina.html", "text": "Агенция \"Пътна инфраструктура\" стартира две открити процедури за избор на изпълнители на модернизацията на 31,5 км от път I-8 между ГКПП \"Калотина\" и Сливница. Индикативната им стойност е 258,6 млн. лв.Едната тръжна процедура е за \"Модернизация на път І-8 Калотина - Софийски околовръстен път от км 1+000 до км 15+500 и етапна връзка\". Това е участъкът след ГКПП \"Калотина\" до пътния възел при Драгоман. Общата му дължина е 14,5 км.Индикативната стойност на проекта е 141 667 715 лв. без ДДС. Част от средствата са осигурени от Механизма \"Свързана Европа\".Предвидено е уширение на съществуващия път, а в отделни участъци ще бъдат подобрени геометричните му елементи за постигане на проектна скорост от 100 км/ч. Отсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към интермодален терминал Драгоман. Ще бъдат изградени 10 големи съоръжения, две от които са при пътните възли \"Калотина\" и \"Драгоман\".Срокът за изпълнение на поръчката е 852 календарни дни. Кандидатите могат да подават офертите си до 17,30 ч. на 13 ноември т. г.Другата обществена поръчка е за \"Изготвяне на технически проект и строителство на проект: Модернизация на път І-8 Калотина - п. в. \"Храбърско\" от км 15+500 до км 32+447,20 и етапни връзки\". Това е участъкът между Драгоман и Сливница, с дължина 16,98 км. Индикативната му стойност е 117 млн. лв. без ДДС. Финансирането е от републиканския бюджет.Ще бъде направено уширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч.Срокът за изпълнение на поръчката е 910 календарни дни. Кандидатите могат да подават офертите си до 17,30 ч. на 16 ноември т. г.Път І-8 е част от основната трансевропейска транспортна мрежа. Трасето е част от направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП \"Калотина\" - София осигурява връзка към трансевропейски коридор \"Ориент/Източно Средиземноморски\".Модернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение.", "date": "2017.09.12", "title": "С 258 млн. лв. ремонтират 31 километра път към Калотина"}
{"url": "https://news.bg/world/moskva-ne-iska-da-eskalira-situatsiyata-okolo-amerikanskite-diplomati-v-rusiya.html", "text": "Москва не иска да ескалира ситуацията около американските дипломати в Русия.Това заяви руският заместник-министър на външните работи Сергей Рябков пред местни медии, цитиран от Ройтерс.Рябков направи коментара след разговори с колегата си от САЩ Томас Шанън в Хелзинки.Руският дипломат добави, че в момента Москва не планира да намали броя на американските дипломатически служители.Заместник държавният секретар на САЩ Томас Шанън проведе среща с руския си колега Сергей Рябков във Финландия днес и вчера.Двамата проведоха няколко кръга преговори по-рано тази година с фокус разрешаване на противоречията между двете световни сили, включително предприетите дипломатически мерки, довели до затваряне на дипломатически мисии и експулсиране на дипломати.През миналата седмица в отговор на руска заповед за намаляване на американското дипломатическо присъствие в Русия с няколкостотин души САЩ уведомиха Москва да затвори консулството си в Сан Франциско и две сгради във Вашингтон и Ню Йорк. В края на миналата година Вашингтон взе решение да експулсира десетки руски дипломати и да бъдат затворени две сгради в Мериленд и Ню Йорк в отговор на намесата на Москва на президентските избори в САЩ през 2016 г.Държавният секретар на САЩ Рекс Тилърсън и руският му колега Сергей Лавров, които се очаква да се срещнат по-късно този месец в кулоарите на Общото събрание на ООН в Ню Йорк, назначиха Шанън и Рябков по-рано тази година. Те имат за задача да открият начини за разрешаване на двустранните спорове.По-рано проведените два кръга преговори между Рябков и Шанън завършиха без окончателни решения.", "date": "2017.09.12", "title": "Москва не иска да ескалира ситуацията около американските дипломати в Русия"}
{"url": "https://news.bg/education/zakrivat-internata-v-dragodanovo-s-nachaloto-na-uchebna-godina.html", "text": "Социално педагогическият интернат (СПИ) в село Драгоданово ще бъде закрит от началото на новата учебна година. Ангажиментът за това беше поет от Министерството на образованието и науката в края на май.До края на юни бяха изготвени индивидуалните оценки на всичките 37 деца, настанени в него. Индивидуалната оценка бе извършена с участието на членове на партньорската мрежа за прилагане на алтернативния модел за работа с ученици с девиантно поведение, разработен по проект \"Подкрепа за равен достъп и личностно развитие\" по ОП \"Наука и образование за интелигентен растеж\".В екипа бе включен и експертът по приобщаващо образование от РУО - Сливен, секретарят на Местната комисия за борба срещу противообществените прояви на малолетните и непълнолетните - Сливен, представители на отделите за закрила на детето по местонахождение на интерната и по местоживеене на учениците, други институции.За три от децата срокът на корекционно-възпитателната мярка е изтекъл, шест са с прекратен престой поради добро поведение, други шест са предложени за реинтегриране в семейна среда, пет ще бъдат настанени в Център за настаняване от семеен тип. Тринадесет деца са пренасочени към Социално педагогическия интернат в с. Варненци, а за други две, за които е установено, че през периода са извършили нови противоправни деяния, е направено предложение от местните комисии за борба срещу противообществените прояви на малолетните и непълнолетните за промяна на възпитателната мярка \"настаняване във Възпитателно училище-интернат (ВУИ)\", което е по-тежка мярка.Едно от децата е обявено за общодържавно издирване и не може да бъде открито на територията на страната до този момент. Търси се решение и за последното останало в Драгоданово дете, чиято индивидуална оценка е изключително специфична, тъй като изисква едновременно предоставяне на интегрирани медико-социално и образователни услуги, заедно с корекционно-възпитателни.Резултатите от индивидуалните оценки бяха представени днес по време на работна среща в Министерството на образованието, ръководена от заместник - министър Деница Сачева, с представителите на заинтересованите министерства, Държавната агенция за закрила на детето, Омбудсмана на Република България, Централната комисия за борба срещу противообществените прояви на малолетните и непълнолетните, на неправителствени организации, представители на РУО и директорите на СПИ и ВУИ в системата на образованието.На срещата бяха дискутирани общи за СПИ и ВУИ проблеми, предложения за сътрудничество и възможности за предоставяне на социални услуги за децата от специализираните институции от страна на държавата и неправителствените организации.Участниците в срещата се обединиха около становището, че ще продължат да работят усилено за приемане на нова правна рамка и изграждане на пилотни услуги за деца в конфликт със закона.", "date": "2017.09.12", "title": "Закриват интерната в Драгоданово с началото на учебна година"}
{"url": "https://news.bg/world/sanktsiite-nyama-da-promenyat-politikata-ni-kategorichni-v-phenyan.html", "text": "Илюзия е идеята, че санкциите на САЩ ще променят политиките на Северна Корея. Това заяви посланикът на КНДР в Москва пред руски медии.\"\", каза посланик Ким Йон-дже.Той добави, че ядрената и ракетна програма на КНДР служи на целите да се възпира \"враждебната политика на САЩ\" и да се запази мирът на Корейския полуостров.Вчера Съветът за сигурност на ООН наложи нови санкции на Пхенян заради ядреното изпитание на 3 септември. Новите мерки блокират износа на севернокорейски текстил и забрана внос на петрол.", "date": "2017.09.12", "title": "Санкциите няма да променят политиката ни, категорични в Пхенян"}
{"url": "https://news.bg/world/semeystvo-zagina-sled-padane-v-krater-na-vulkan-v-italiya.html", "text": "Цяло семейство загина след падане в кратер на вулкан в Италия, предаде АП.Трагедията се е разиграла в Солфатара край Неапол. Сред жертвите е и 11-годишно дете. Предполага се, че детето е навлязло в забранена за посетители зона и родителите са се опитали да го спрат. Трагичният инцидент се разследва. Мястото е популярно сред туристите. ", "date": "2017.09.12", "title": "Семейство загина след падане в кратер на вулкан в Италия "}
{"url": "https://news.bg/society/tvard-boen-duh-pozhela-rumen-radev-na-zapasnite-ofitseri.html", "text": "Твърд боен дух. Това пожела президентът Румен Радев на запасните офицери. Силата на една армия не се измерва с количеството и качественото на нейните оръжия, силата ѝ е в бойния дух, подчерта държавният глава.Държавният глава им благодари за съхранението на националните идеали. Държавата ни е била силна, когато е имало силна връзка между народ и армия, по думите му.Възпитание в патриотичните ценности поиска президентът. Запасните офицери от своя страна наградиха президента Румен Радев.Като бивш военен Румен Радев е член на съюза на запасните офицери. Президентът получи плакет от Съюза на офицерите и сержантите от запаса и резерва.Вицепремиерът и министър на отбраната Красимир Каракачанов също поздрави запасните офицери по случай 110 години от създаването на съюза. По думите му в последните години от всички страни ни заливали с различни ценности.Той изрази съжаление, че днешните млади нямат възможност да влязат в казарма и да усетят военните ценности и дух. Вие служихте доблестно под бойните знамена на отечеството, обърна се Каракачанов към офицерите.", "date": "2017.09.12", "title": "Твърд боен дух пожела Румен Радев на запасните офицери"}
{"url": "https://news.bg/weather/predimno-slancheva-sryada-shte-duha-slab-do-umeren-vyatar.html", "text": "Предимно слънчево време ни очаква в сряда, съобщават от НИМХ на БАН. Очакват се временни увеличения на облачността, със слаби превалявания. Ще духа слаб до умерен вятър от запад-северозапад. Максималните температури ще са между 26 и 31 градуса.Атмосферното налягане ще се увеличи и ще е близко до средното за месеца. ", "date": "2017.09.12", "title": "Предимно слънчева сряда, ще духа слаб до умерен вятър"}
{"url": "https://news.bg/world/iztochna-evropa-da-prekrati-saprotivata-i-da-prieme-migranti-prizova-bryuksel.html", "text": "Държавите членки на ЕС от Източна Европа трябва да прекратят съпротивата и да приемат техния дял от бежанци.Това призоваха официални представители и дипломати, след като миналата седмица Европейският съд постанови, че решението за разселване на мигранти трябва да се изпълни, информира Ройтерс.Евросъдът отхвърли жалбите на Словакия и Унгария, които са против приемане на бежанци според квотна схема за разселване на 160 000 мигранти от Италия и Гърция.Брюксел и другите столици се надяват, че страните членки ще изпълнят съдебното решение.Полша, Унгария, Словакия и Чехия са против квотната схема.\"\", каза Манфред Вебер, лидерът на най-голямата парламентарна група в Европейския парламент. \"Съдебната битка приключи\", категоричен той.Според него миграцията все още е политическа рана в цяла Европа, пояснявайки, че всички разумни и отговорни политици трябва да постигнат компромис.Представители на ЕС и дипломати заявиха, че ще предприемат нова офанзива тази есен в опит да се разрешат различията.Вътрешните министри на страните членки ще дебатират въпроса в Брюксел в сряда.Унгарският премиер Виктор Орбан се закани да се бори. Полша подчерта, че няма промяна в политиката си към мигрантите.", "date": "2017.09.12", "title": "Източна Европа да прекрати съпротивата и да приеме мигранти, призова Брюксел"}
{"url": "https://news.bg/int-politics/v-bosna-ne-se-veyat-znamena-na-islyamska-darzhava-obyavi-premierat.html", "text": ". Това заяви босненският премиер Денис Звиздич, цитиран от \"Ройтерс\".Така той отрече обвиненията на някои европейски лидери, че мюсюлманите в страната му представляват опасност.Известно е, че много чужденци са се сражавали в редиците на групировката в Сирия и Ирак. Сред тях има и босненци. Чешкият президент Милош Земан изрази притеснения, че джихадистите могат да си направят база в Босна. По думите му, знамената на групировката вече се веят в някои градове. Хърватският му колега Колинда Грабар - Китарович обяви, че много бойци вероятно ще се завърнат в страната. Според хърватско издание, между 5000 и 10 000 са радикализираните босненски мюсюлмани. Звиздич заяви, че това са безпочвени и политически мотивирани обвинения, които ще навредят на страната като туристическа дестинация. ", "date": "2017.09.12", "title": "В Босна не се веят знамена на \"Ислямска държава\", обяви премиерът "}
{"url": "https://news.bg/world/beliyat-dom-s-nov-direktor-na-komunikatsiite.html", "text": "Хоуп Хикс, дългогодишен съветник на президента Доналд Тръмп, която временно заемаше длъжността директор на комуникациите в Белия дом, ще води екипа за постоянно, информира NBC.Информацията е съобщена от говорителя на Белия дом Сара Сандърс.Хикс е четвъртият директор на комуникациите, след като официално замени Антъни Скарамучи, който беше уволнен през юли само след 10 дни заемане на длъжността. Шон Спайсър пък заемаше поста от началото на юни до 21 юли. Първият директор на комуникациите на Тръмп беше Майк Дубке, който подаде оставка през май.28-годишната е в екипа на Тръмп от стартирането на президентската му кампания през юни 2015 г.Преди това Хикс беше директор на стратегическите комуникации на американския лидер.", "date": "2017.09.12", "title": "Белият дом с нов директор на комуникациите"}
{"url": "https://news.bg/world/filipinskite-deputati-otpusnaha-usd20-godishen-byudzhet-za-komisiyata-po-pravata-na-choveka.html", "text": "Депутатите във Филипините гласуваха за отпускане на годишен бюджет от само 1000 песо (20 долара) на обществен орган, разследващ спорната война срещу наркотиците в държавата, информира БиБиСи.Орязването на парите за Комисията по правата на човека е одобрено от 119 депутати срещу 32-ма в Конгреса.Председателят на долната камара Панталеон Алварес нарече комисията \"безполезна\".Но според критици мярката е наказание за комисията, която остро критикува подетата от президента на Филипините Родриго Дутерте война срещу наркотиците, при която са убити хиляди хора.Комисията по правата на човека, която разследва убийствата, поиска бюджет от 34 милиона долара за 2018 г., но правителството предложи наполовина.На второ четене на бюджетната рамка за следващата година Конгресът гласува да бъдат отпуснати само 1000 филипински песоса в сравнение със 749 милиона през 2017 г.\"\", призова Алварес. Той обвини комисията в некомпетентност.Според опозицията поддръжниците на президента в Конгреса \"\".Бюджетната рамка вероятно ще мине и в Сената, тъй като Дутерте държи мнозинство и в двете камари.", "date": "2017.09.12", "title": "Филипинските депутати отпуснаха $20 годишен бюджет за Комисията по правата на човека"}
{"url": "https://news.bg/int-politics/netanyahu-skochi-otnovo-na-iran-za.html", "text": "За пореден път израелският премиер Бенямин Нетаняху нападна Иран. Той обвини Ислямската република в тероризъм и се закани страната му да се бори срещу разпространението му, съобщиха израелски медии. Това направи той по време на посещението си в Аржентина. Това е първото му посещение в Латинска Америка, откакто е премиер. Нетаняху посети и еврейския център в столицата Буенос Айрес, където при бомбен атентат през 1994 година загинаха 85 души. Иран често е обвиняван, че стои зад атаката. Израелският премиер също открито обвинява Техеран, че е виновен. Аржентина преди години обяви, че започва ново разследване на атентата и Нетаняху изрази задоволство от това. ", "date": "2017.09.12", "title": "Нетаняху \"скочи\" отново на Иран за тероризма"}
{"url": "https://news.bg/bulgaria/5-partii-preduprezhdavat-deputatite-za-kandidati-za-vss.html", "text": "Разглеждането на номинациите на кандидатите за членове на Висшия съдебен съвет от парламентарната квота беше откровен фарс. При изслушването им от правната комисия не бяха спазени нужните процедури. Няма никакво съмнение, че този избор няма да обслужи нито обществените очаквания за формиране на един Висш съдебен съвет, който най-сетне да проведе съдебната реформа, нито дори ще отговори на основни препоръки на Европейската комисия в рамките на Механизма за наблюдение и оценка. Ще бъде обслужен единствено интересът за възпроизводство на токсичното корупционно статукво.Това се казва в отворено писмо до парламентарно представените партии, подписано от \"Български земеделски народен съюз\", \"Демократи за силна България\", \"Движение Да България\", \"ДЕОС\" и \"Зелените\". Това съобщават от пресцентъра на БЗНС. Припомняме, че миналата седмица правната комисия на Народното събрание изслуша кандидатите и предстои гласуването на кандидатурите. В общата маса кандидати без изявени способности, между които се предлага да избират, се открояват четирима, чиито биографии съдържат особени фактори за съмнение в наличието на изискуемите високи нравствени и професионални качества. Правна комисия дори не опита да обсъди и потвърди или отхвърли тези съмнения.Партиите изреждат кандидатите и съмненията около тях. \"Сред останалите кандидати, според извънпарламентарната опозиция, има твърде малко, които изобщо дават причини да бъдат подозирани, че ще се борят за реална съдебна реформа. Как иначе да си обясним фактическото преотстъпване на квотата на ОП в полза на кандидатите на ДПС и предложените шестима кандидати от страна на БСП, пита тя. Със сигурност има и други неразкрити зависимости. Индикациите за лоялност на статуквото са правило. Вместо добре информиран и мотивиран избор на депутатите се предлага да участват в поредния пазарлък на тъмно, който да осигури още поне пет години управление чрез корупция, зависимости и беззаконие, прдупреждават партиите.Избирането обаче на някой от четиримата, посочени по-горе кандидати, би представлявало крещяща демонстрация за циментиране и задълбочаване на модела \"Кой\" в съдебната власт. При липсата на сериозен анализ на фактите, пораждащи съмнения в техните качества и капацитет за провеждане на реформа от страна на Правна комисия, всеки депутат трябва да вземе политическо решение какво послание иска да изпрати на обществото със своето гласуване.В писмото призовават депутатите да не подкрепят гореизброените кандидати и да не превръщат очертаващия се лош избор за парламентарна квота във Висшия съдебен съвет в откровено обществено нетърпим.", "date": "2017.09.12", "title": "5 партии предупреждават депутатите за кандидати за ВСС"}
{"url": "https://news.bg/bulgaria/shefat-na-kevr-obeshtava-do-4-po-evtin-priroden-gaz.html", "text": "От октомври цената на природния газ ще падне с 3-4 %. Това пресметна председателя на енергийния регулатор Иван Иванов, съобщава БНР.Шефът на КЕВР обяснява, че дори и топлофикациите, които ще са най-засегнати, няма да плащат повече, отколкото са плащали досега.\"Именно топлофикационните дружества са най-засегнати от новия тарифен модел - по причина, че те имат неравномерно потребление на природен газ и по тази причина те купуват капацитет не твърд годишен, а за определени периоди, тримесечни, месечни, които са с по-високи цени\", коментира Иванов и изтъква, че дори и в този случай крайната цена ще е по-ниска.Днес КЕВР проведе обществено обсъждане на проект на решение по заявка от \"Булгартрансгаз\" ЕАД. проектът беше за утвърждаване на разходна компонента на цената на природния газ за балансиране за газова година октомври 2017 г. - септември 2018 г.По повод протеста на жителите на село Георги Дамяново, че водата им е по-скъпа и замърсена с арсен, Иванов коментира, че Комисията за енергийно и водно регулиране постановява пределната цена на водата, а съответното ВиК дружество решава, дали да я продава по-евтино или не.За качеството на водата пък били отговорни от екологичното министерство. \"Комисията не определя цените. Ние просто разглеждаме по един критичен начин и намаляваме предложенията, които \"ВиК\" операторите отправиха към нас. Преди ние да се произнесем, се произнасят общинските съвети, след това асоциацията по \"ВиК\". Без тяхното одобрение ние не вземаме решения\", обясни Иванов.", "date": "2017.09.12", "title": "Шефът на КЕВР обещава до 4% по-евтин природен газ"}
{"url": "https://news.bg/society/vseki-vtori-balgarin-patuval-spodeleno.html", "text": "51% от българите са пътували споделено. Това сочат данните от националното изследване \"Нагласи към интелигентното и споделено пътуване\", проведено от ИнтерИмидж и БлуПойнт.Изследването обхваща лица на възраст между 18 и 65 години. Проведени са 800 интервюта в градове с население над 25 000 души. Данните от изследването бяха представени на пресконференция по повод \"Европейската седмица на мобилността\" в МОСВ.72,4% от гражданите биха се включили в споделено пътуване. Като основен мотив те са посочили пестенето на средства - 87,1%. Сред предимствата, които са изтъкнали анкетираните, са и намаляване на задръстванията (53,4%), намаляване на броя на автомобили (56,9%) и намаляване на вредните емисии (53,1%).23% от хората обаче имат опасения за безопасността си при споделено пътуване. Сред предубежденията на гражданите относно споделеното пътуване са и зависимостта от други хора и че това е превоз с непознати.На пресконференция зам.-министърът на околната среда и водите Атанаска Николова призова всеки да се включи в кампанията \"Европейска седмица на мобилността\". Мотото тази година е \"Заедно стигаме по-далеч\".Тази година освен големите градове в кампанията са се включили и малки български общини като Първомай и Петрич. Инициативите, които са планирани в градовете, в рамките на кампанията са разнообразни - конкурси, велопоходи, а в много от градовете са обявени дни за безплатно ползване на градския транспорт. Николова добави, че идеята на кампанията е да предизвика всеки от нас да промени нещо в своя начин на живот и то още днес. ", "date": "2017.09.12", "title": "Всеки втори българин пътувал споделено"}
{"url": "https://news.bg/int-politics/stotitsi-dezertyori-ot-islyamska-darzhava-chakat-v-severna-siriya-da-izbyagat-v-turtsiya.html", "text": "Стотици дезертьори от ДАЕШ (\"Ислямска държава\") са се събрали в сирийската провинция Идлиб, като мнозина от тях планират да пресекат намиращата се в близост турска граница и да намерят пътя обратно към Близкия изток, Северна Африка и Европа. Това се разкрива в репортаж на британския в. \"Гардиън\".Няколко десетки бивши бойци вече са преминали през силно охраняваната граница до градовете в южната част на Турция през последните седмици. Четирима саудитски екстремисти са пристигнали в южна турска общност в началото на септември, след като платили на трафиканти на хора по 2000 долара всеки за опасното преминаване през граничната охрана, която е застреляла множество опитали да проникнат в Турция само през тази година.Масовото изселване на бойци от райони, контролирани от ДАЕШ към други части на Сирия и Ирак, продължи през цялата изминала година, след като терористичната групировка загуби по-голямата част от предишните си територии при съгласуваната офанзива на иракски войски, сирийски правителствени и присъдружни им сили и ръководената от САЩ въздушна кампания в двете страни.Голям брой екстремисти и техните семейства обаче сега се опитват да напуснат раздираните от военен конфликт райони, представлявайки значително предизвикателство за световната разузнавателна общност, която в по-голямата си част ги разглежда като враждебна и неуправляема заплаха и вижда ограничена възможност за тяхната реинтеграция.Саудитски гражданин, който е избягал от Сирия в края на август, е разкрил пред \"Гардиън\", че около 300 бивши членове на ДАЕШ, мнозина от тях саудитци, са създали общност северно от град Идлиб, който понастоящем е контролиран от Фронт \"Ал Нусра\", които са бивш клон на терористите от \"Ал Кайда\" в Сирия.\"Повечето искат да напуснат, като мен\", посочва 26-годишният саудитец, който твърди, че се казва Абу Саад, като допълва: \"Мнозина от тях разбират, че групировката, в която са били, ги е подмамила. Други не вярват на \"Ал Нусра\". Не са много тези, които вярват, че хората, с които са били, са на прав път.\"Според Абу Саад саудитците, както и някои европейци, мароканци и египтяни, са се събрали заедно като буфер срещу Фронт \"Ал Нусра\", която упражнява влиянието си в Идлиб и околностите като подчинява враговете си. ДАЕШ не са имали организирано присъствие в района от началото на 2014 г., когато бяха изгонени при нападение на бунтовници.Бивши членове на терористичната групировка обаче постоянно са се завръщали в Идлиб и са търсили убежище от края на 2015 г. насам. \"Тогава аз напуснах\", твърди Абу Саад, говорейки дни след като е пристигнал в Южна Турция, допълвайки: \"Други се присъединиха към мен по-късно, а сега идват още.\"Пълният мащаб на изселването на екстремисти от контролираните от ДАЕШ райони в Сирия и Ирак остава неясен, като по-голямата част от териториите, които терористите бяха превзели, бяха отвоювани обратно, оставяйки разделени и деморализирани жалки останки от групировката, които няма къде да се скрият.", "date": "2017.09.12", "title": "Стотици дезертьори от \"Ислямска държава\" чакат в Северна Сирия да избягат в Турция"}
{"url": "https://news.bg/world/es-s-nov-sayt-v-informatsionnata-voyna-sreshtu-rusiya.html", "text": "Европейският съюз пусна нов сайт за информационно противодействие на Русия, съобщава ТАСС.Външнополитическата служба на евросъюза пусна новия сайт в рамките на кампанията \"ЕС срещу дезинформацията\".В сайта се отбелязва, че  е стъпка към разрешаване на проблема с прокремълската дезинформация.Порталът е разработен от оперативна работна група по стратегически комуникации (East StratCom Task Force), създадена от външнополитическата служба на ЕС през март 2015 г. На сайта се казва, че ще предоставя интерактивна статистика и съдържание на английски, руски и немски език.ЕС цели да противодейства на рускоезичното медийно пространство в страните от \"Източното партньорство\" - Армения, Азербайджан, Беларус, Грузия, Молдова и Украйна.През ноември 2016 г. Европейският парламент прие резолюция за борба с пропагандата от трети страни, включително Русия. В резолюцията се посочват RT, Sputnik, \"Русский мир\" и Россотрудничество.Според Москва действията на Брюксел са дискриминационни и в нарушение на международните норми.", "date": "2017.09.12", "title": "ЕС с нов сайт в информационната война срещу Русия"}
{"url": "https://news.bg/regions/za-otkazi-da-se-stroi-v-bedechka-nastoyavat-grazhdani.html", "text": "Незабавни строителни откази за строеж на нови кооперации и спиране на отреждането на парцели за застрояване в парк \"Бедечка\". Това поискаха от гражданското сдружение \"Запазете Бедечка\".Повод за настояването им са няколко нови петна за строеж в самото сърце на парка до Стария чинар - има натиск тези парцели да се отредят за строеж в проекта за нов общ устройствен план. От Общината не издават и необходимите откази за нови кооперации. Защитниците на парка изпратиха юридическо становище, което доказва, че тези откази могат и трябва да се издадат.Паркът трябва да бъде окончателно спасен с изменение на общия устройствен план на сесия на общинския съвет на 28 септември, очакват защитниците на зелените площи. Огромна е опасността това спасяване да е частично. Свой парцел в същинската част на парка има и \"Лидъл\". Въпросът сега е дали и този парцел ще бъде отреден за застрояване, или за парк.Парцелът е последната възможна връзка на парк \"Бедечка\" с друг старозагорски парк - Зеления клин. Проблем има и със стадион \"Химик\", и с териториите около него, които според думите на кмета Живко Тодоров ще бъдат застроени.Общината така и не издава откази за строителството на още кооперации в същинската част на парка. Затова \"Запазете Бедечка\" изпрати мотивирано становище до кмета и главния архитект.Автор на юридическото становище за строителни откази е юристът, изготвил мотивацията, която залегна в основата за предложението на Живко Тодоров за пълно запазване на зелената площ.Юристът оспорва оправданието на администрацията на Община Стара Загора, че съдебно решение ги принуждава да издадат две нови строителни разрешителни за кооперации. Становището му гласи: \"щом като строителната забрана е наложена за територията на имотите, за строителство, в които се иска издаване на разрешение за строеж, главният архитект би следвало да постанови отказ от издаване на разрешение за строеж\".От гражданското сдружение не могат да си обяснят поведението на главния архитект на Общината Виктория Грозева, която не издава откази.Вече строящите се осем кооперации, станаха причина за оставката на предишния главен архитект на Общината. По-късно обаче се разбра, че именно подписът на настоящия главен архитект, тогава заместник, стои под разрешителните за вече готовите кооперации.От инициативата \"Запазете Бедечка\" разполагат със схема, в която се планира дори отреждането на още няколко нови парцела за застрояване в сърцето на парка до Стария чинар. Това е прословутият комплекс, в който вече се изграждат 8 кооперации. Около този комплекс бяха унищожени и дървета.Според защитниците на зелената площ, архитектите, които изготвят новия Общ устройствен план (ОУП) работят по вече пета или шеста версия. Тя допуска все повече застрояване и няма нищо общо с техническото задание, прието с огромно мнозинство от общинския съвет преди година.", "date": "2017.09.12", "title": "За откази да се строи в \"Бедечка\" настояват граждани"}
{"url": "https://news.bg/crime/nad-4-hil-chifta-drehi-s-loga-na-izvestni-marki-zadarzhaha-mitnichari.html", "text": "Служители от митническа мобилна група, съвместно със служители на Гранична полиция, откриха 4 296 текстилни изделия с логото на световноизвестни марки, укрити в товарен камион.На 10 септември, около половин час преди полунощ, на трасе \"Входящи товарни автомобили\" на ГКПП Лесово пристига камион с турска регистрация, влизащ в страната от Турция, пътуващ за Англия и Ирландия. Пред митническите служители шофьорът представил редовни документи за превозваната групажна стока от 15 вида стоки.Екип на митническите мобилни групи е селектирал превозното средство за щателна митническа проверка. При проверката се установява, че между описаните в документите стоки има общо 4296 недекларирани текстилни изделия, носещи лого на световноизвестни марки.Открити са 2480 боксери с логото на Calvin Klein и 1386 блузи с къс и дълъг ръкав и анцузи с логото на Gucci, Armani, Hugo Boss, Polo. Открити са още и 430 долнища на анцуг с марката на футболния отбор \"Арсенал\".При проверката -след пролъчване са открити и 60 кутии цигари и 2 кг тютюн за пушене, укрити в шофьорската кабина.Контрабандните текстилни и тютюневи изделия са задържани. Задържан е и товарния автомобил, послужил за извършване на нарушението. По случая е образувано досъдебно производство от разследващ митнически инспектор под надзора на Окръжна прокуратура Ямбол.В изпълнение на Европейския Регламент 608/2013 относно защитата на правата върху интелектуалната собственост и Закона за марките и географските означения за случая ще бъдат информирани правопритежателите на търговските марки.", "date": "2017.09.12", "title": "Над 4 хил. чифта дрехи с лога на известни марки задържаха митничари"}
{"url": "https://news.bg/politics/politsaite-izlizat-na-protest-otnovo.html", "text": "Служителите на МВР отново излизат на протест. В четвъртък, Ден на пожарникаря, в София и Варна те за пореден път ще изразят недоволството си, защото и днес на заседанието на Съвета за социално партньорство не бе постигнат консенсус по основното им искане - 15% увеличение на заплатите от 1 февруари 2017 г. (със задна дата).От МВР заявиха, че има законови пречки увеличението да стане със задна дата и добавиха, че са изчислили, че въпросното увеличение ще струва 136 млн. годишно. За такова увеличение може да се говори евентуално с новия бюджет от догодина.Преди това на Съвета за социално партньорство в министерството бяха обсъдени проблемите с дрехите на полицаите и отпускането на безплатна храна в МВР.От синдикат \"Огнеборц\" настояха за нов закон за МВР и изцяло нов закон за пожарната.Националният синдикат на гражданската администрация в МВР настоява за промяна на статута на държавните служители, за промяна на начина, по който се изчислява работното им време и за допълнителни пари за работа с класифицирана информация. Освен това от НСГА настояват на работещите държавни служители при извънредност да се плаща пълната изработена сума. Такъв е случаят с последните избори. От МВР обясниха, че такава промяна може да стане само с корекция на Кодекса на труда.", "date": "2017.09.12", "title": "Полицаите излизат на протест отново"}
{"url": "https://news.bg/crime/otkriha-razpileni-elektrodetonatori-do-vrachansko-selo.html", "text": "Разпилени електродетонатори са открити в землището на врачанското село Косталево. Районна прокуратура - Враца разследва общоопасно престъпление.Сигнал за намерени електродетонатори в местността Грамадлив Шумак в землището на с. Косталево, община Враца е получен в РУ-Враца около 8 и 10 часа на 10-ти септември. Отзовалите се незабавно на място униформени заградили района.Специализирана група е установила, че на територията на каменна кариера в землището на селото, използвана за унищожаване на взривни вещества и боеприпаси, частна фирма подготвя за унищожаване детонатори, част от които били разпилени в района.В ОДМВР-Враца били предприети необходимите действия за обезопасяване на мястото, като са предупредени и жителите на Косталево и околните села.По случая от Районна прокуратура-Враца е образувано досъдебно производство за престъпление.", "date": "2017.09.12", "title": "Откриха разпилени електродетонатори до врачанско село"}
{"url": "https://news.bg/world/v-kabineta-na-tramp-vyarvat-che-shte-prokarat-danachnata-reforma-do-kraya-na-2017-ta.html", "text": "Министърът на финансите на САЩ Стивън Мнучин заяви, че данъчната реформа е основният приоритет на президента Доналд Тръмп и той е уверен, че ще бъде одобрена до края на годината.Обсъждайки политиката на организираната от CNBC конференция Delivering Alpha, секретарят подчерта, че не знае дали подготвяният 15-процентов корпоративен данък е постижим, но изрази надежда, че реформата ще бъде прокарана с подкрепата на двете партии.Мнучин също заяви, че работи в тясно сътрудничество с президента за избирането на нов председател на Федералния резерв, допълвайки, че настоящият ръководител Джанет Йелън също се разглежда.Бившият банкер каза още, че докато Тръмп все още иска да се прокара здравната реформа, тя вече не е основният му приоритет.Отделно президентът ще поиска увеличаване на парите за отбрана още този месец, добави финансовият министър.", "date": "2017.09.12", "title": "В кабинета на Тръмп вярват, че ще прокарат данъчната реформа до края на 2017-та"}
{"url": "https://news.bg/crime/sadyat-osmoklasnik-udaril-s-metalen-boks-momche-za-tova-che-nyama-oganche.html", "text": "Съдът в Нова Загора разглежда постановление за налагане на административно наказание а ученик, причинил ударил с метален бокс в главата момче, защото нямало огънче, съобщиха от Районна прокуратура в града.Искането за административно наказание на Александър Т., който е непълнолетен към датата на извършване на деянието, ученик в 8 клас, неосъждан е за хулиганство.На 16 юли 2017 г., около 22.30 ч. пострадалият изпращал приятелката си към нейния дом. Вървели през парк, който бил без осветление. На една от пейките в парка видели осем момчета, които пушели цигари и си говорили. Сред тях е бил и Александър Т.Групата поискала огънче от пострадалия и приятелката му, но той на два пъти отговорил, че няма такова. Тогава Александър Т., който носел в себе си метален бокс застигнал Д.С. и го ударил в областта на главата, като пострадалият бил с гръб към Александър Т. По-късно Александър Т. бил задържан.Досъдебното производство е образувано след като на 16 юли 2017 г. в Нова Загора Александър е ударил момче в тила. С причинената рана е причинила временно разстройство на здравето. Раната не е опасна за живота на пострадалото момче, отчитат от държавното обвинение.Тъй като законът предвижда редукция на наказанието за това престъпление при извършването му от непълнолетно лице, прокурорът е внесъл в съда постановление за освобождаване от наказателна отговорност и налагане на административна санкция спрямо Александър Т.Районен съд - Нова Загора е насрочил заседанието си за 13 септември 2017 г.Припомняме, през юли т.г. в град Бяла почина 18-годишният Алекс, убит от цигани за това, че нямал цигара.", "date": "2017.09.12", "title": "Съдят осмокласник, ударил с метален бокс момче за това, че няма огънче"}
{"url": "https://news.bg/int-economics/faliralata-air-berlin-otmeni-100-poleta-pilotite-masovo-bolni.html", "text": "Германската авиокомпания Air Berlin е била принудена да отмени около 100 полета след \"необичайно висок брой\" пилоти, които са заявили на работодателя си, че са се разболели, като това се смята, че е нерегламентирана стачка срещу евентуални съкращения в банкрутиралата авиокомпания, съобщава \"Гардиън\".Превозвачът, който обяви банкрут през миналия месец след години на загуби, преговаря за прехвърлянето на персонал на потенциален купувач. Офертите за авиокомпанията трябва да бъдат изпратени до петък, като решението за продажбата се очаква през следващата седмица.На сайта си Air Berlin цитира \"оперативни причини\" за отмяната на полетите днес и помоли пътниците да се обаждат на специална телефонна линия и да се въздържат от пътуване от засегнатите летища.Тъй като превозвачът вече не предлага компенсации за отменени полети, центровете за консултации на клиентите препоръчват на хората, засегнати от стачката, да си резервират други полети за собствена сметка.Берлинското летище \"Тегел\", както и това в Дюселдорф, които са база на Air Berlin, бяха засегнати тежко от стачката, която също така засегна и 42 самолета, стопанисвани от Air Berlin от името на Eurowings и Austrian Airlines.Според \"Шпигел\" около 250 пилоти са се обадили тази сутрин да предупредят, че са болни. В Air Berlin работят около 1 500 пилоти.Air Berlin отчете загуба от 782 млн. евро през 2016 г.", "date": "2017.09.12", "title": "Фалиралата Air Berlin отмени 100 полета, пилотите масово \"болни\""}
{"url": "https://news.bg/world/blizo-30-tsivilni-ubiti-pri-vazdushni-udari-na-rusiya-i-sasht-v-siriya.html", "text": "При отделни въздушни удари на Русия и на водената от САЩ коалиция са убити 28 цивилни в източната сирийска провинция Дейр ез Зор, където е предприета офанзива срещу ДАЕШ (\"Ислямска държава\").Това съобщава Сирийският център за наблюдение на човешките права, цитиран от АФП.Провинцията се намира по границата с Ирак и се разглежда като стратегическа награда за подкрепяните от Русия сирийски сили и алианс от арабски и кюрдски милиции, които се радват на поддръжката на американската коалиция.Според центъра коалицията е поразила село Ал Шахабат. При бомбардировката са убити 12 души от едно семейство, включително пет деца. Селото се намира на източния бряг на река Ефрат, допълват от организацията.Около контролираното от ДАЕШ село се водят ожесточени боеве между джихадистите и подкрепяните от САЩ Сирийски демократични сили.В същото време сирийските правителствени сили се бият с джихадистите на западния бряг на реката. Те са подкрепяни от Москва.При руски бомбардировки са ударени палатки на западния бряг на реката. Убити са 16 цивилни, включително пет деца. Цивилните са разпънали палатки до село Захир Шамия, след като са напуснали домовете си заради боеве.", "date": "2017.09.12", "title": "Близо 30 цивилни убити при въздушни удари на Русия и САЩ в Сирия"}
{"url": "https://news.bg/int-politics/rusiya-uspeshno-izstrelya-mezhdukontinentalna-balistichna-raketa-ot-novo-pokolenie.html", "text": "Русия успешно е изстреляла междуконтинентална балистична ракета от ново поколение РС-24 \"Ярс\" от силоз на космодрума \"Псесецк\", който се намира в северната Архангелска област, съобщават руските медии.ТАСС уточнява, че опитът е бил проведен от руските Ракетни войски със стратегическо предназначение.\"Основната цел на изстрелването е да се потвърди надеждността на ракетите от този клас. Бойните глави успешно достигна своята цел - тестовия полигон \"Кура\" в Камчатка. Всички цели на изпитанието бяха постигнати\", се изтъква в изявление на руското военно министерство.Уточнява се, че разстоянието между космодрума Плесецк и полигона в Камчатка е около 6000 км. Ракетите РС-24 \"Ярс\", които са оборудвани с три до шест бойни глави, могат да ударят различни цели на разстояние до 12 хил. км. За първи път тази ракета беше тествана преди 10 години, а е на въоръжение в стратегическите сили на Русия през последните 7 години. Ракетата е модернизирана версия на ракетата \"Топол-М\" и може да бъде изстреляна както от полигон, така и от мобилна установка. ", "date": "2017.09.12", "title": "Русия успешно изстреля междуконтинентална балистична ракета от ново поколение"}
{"url": "https://news.bg/world/hamas-iska-pomirenie-s-fatah.html", "text": "Палестинската групировка \"Хамас\" съобщи, че е готова да обсъди помирение с \"Фатах\" без предварителни условия, информира \"Ал Джазира\".Информацията е съобщена след среща на високо ниво между делегация на \"Хамас\" и представители на египетското разузнаване в Кайро през миналата седмица.Делегацията, в която са влизали и шефът на \"Хамас\" Исмаил Хания и премиерът на Газа Яхия Синуар, са обсъдили укрепване на отношенията между групировката и Египет, а също така смекчаване на наложената преди 10 г. блокада над Газа от Египет и Израел.\"Хамас\" преди настояваше президентът на Палестина Махмуд Абас да прекрати серията от мерки срещу организацията преди да започнат преговори за помирение.Палестинските власти на Западния бряг спряха финансирането за електричество в Газа и намалиха заплатите на десетки хиляди чиновници, за да принудят \"Хамас\" да разпусне спорна комисия, която е сформирана да управлява територията, което не се одобрява от правителството на Абас.В съобщение от \"Хамас\" обявиха, че са готови да разпуснат комисията.Ръководството на организацията е заявило пред египетските представители на разузнаването, че са съгласни за сформиране на общо палестинско правителство, което ще проведе избори и ще управлява Западния бряг, Ивицата Газа и окупирания Източен Йерусалим.Сайтът Al Resala, който е близък до \"Хамас\", информира, че египетското разузнаване се е свързало с Азам ал Ахмад, високопоставен представител на \"Фатах\", в опит да помирят двете палестински организации.Днес централният комитет на \"Фатах\" ще реши дали да изпрати Ахмад в Кайро в близко бъдеще.Палестинците са разединени от лятото на 2007 г., след като \"Хамас\" пое контрола над Газа.До момента се провалят многократните опити за помирение.", "date": "2017.09.12", "title": "„Хамас” иска помирение с „Фатах”"}
{"url": "https://news.bg/crime/vss-zapochna-chetvarta-distsiplinarka-sreshtu-sadiya-petya-krancheva.html", "text": "Съдийската колегия на Висшия съдебен съвет, образува дисциплинарно производство за налагане на дисциплинарно наказание на Петя Георгиева Крънчева-Тропчева - съдия в Софийския районен съд за извършени от нея дисциплинарни нарушения.Колегията е избрала чрез жребий дисциплинарен състав: Димитър Узунов - председател и докладчик, и членове Галина Карагьозова и Даниела Костова.Дисциплинарното дело е образувано  - председател на Софийския градски съд.Срещу съдия Крънчева-Тропчева са образувани още три дисциплинарни производства по предложение на председателя на СГС и на Инспектората към ВСС.Припомняме, съдия Крънчева бе един от тримата съдии, срещу които председателят на на дисциплинарно производство.Припомняме, тримата са изготвяли Исканията за подслушване, които не са били изготвени от съдиите, а от . Искани са разрешение и за дипломатически представителства, което е нарушение на Виенската конвенция за дипломатическите отношения и Виенската конвенция за консулските отношения.Също така, съдийската колегия на Висшия съдебен съвет прекрати производството по дисциплинарно дело № 43/2015 г. по описа на ВСС, поради освобождаването на Владимира Янева Янева-Манолева от заеманата длъжност \"съдия\" в Софийски градски съд.Решението на Съдийската колегия, с което Янева е освободена от длъжност е влязло в сила на 5 явгуст. В администрацията на ВСС не е постъпвала жалба от Владимира Янева против посоченото решение на Съдийската колегия, както и не е получена информация за подадена жалба пред Върховния административен съд.", "date": "2017.09.12", "title": "ВСС започна четвърта дисциплинарка срещу съдия Петя Крънчева"}
{"url": "https://news.bg/world/tramp-v-kitay-prez-noemvri.html", "text": "Президентът на САЩ Доналд Тръмп ще посети Китай през ноември. Тази информация съобщава \"Блумбърг\", позовавайки се на източник, запознат с плановете на милиардера, информира Ройтерс.Белият дом отказва коментар, поискан от Ройтерс.Междувременно финансовият министър на САЩ Стивън Мнучин заяви, че ако Китай не спазва наложените от ООН санкции срещу КНДР, той ще поиска нови финансови санкции срещу Пекин, с които ще се спре достъпът на държавата до американската финансова система.Мнучин поясни на конференция, организирана от CNBC, че Китай се е съгласил да подкрепи приетите в понеделник в Съвета за сигурност на ООН \"исторически\" санкции срещу КНДР.\"\", предупреди той.", "date": "2017.09.12", "title": "Тръмп в Китай през ноември"}
{"url": "https://news.bg/world/irakskiyat-parlament-glasuva-protiv-kyurdski-referendum-za-nezavisimost.html", "text": "Иракският парламент гласува за отхвърляне на запланувания за 25 септември референдум за независимост на иракските кюрди, съобщава АФП.Така законодателният орган даде мандат на премиера да предприеме всички необходими мерки за запазване единството на Ирак, каза депутатът Мохамед ал Карбули.\"\", добави Карбули.Кюрдите са категорични, че няма да отменят референдума. Те смятат, че заслужават своя държава, тъй като имат основна заслуга за победата над ДАЕШ (\"Ислямска държава\") в Ирак.Повечето държави се обявиха против инициативата на кюрдите, особено Турция и САЩ.", "date": "2017.09.12", "title": "Иракският парламент гласува против кюрдски референдум за независимост"}
{"url": "https://news.bg/crime/retsidivist-narkoman-osaden-za-24-ti-pat-se-sporazumya-za-5-godini-zatvor.html", "text": "Пет години лишаване от свобода при строг режим приема да изтърпи опасният рецидивист Димо Димов, след като сключва споразумение с Окръжната прокуратура във Варна, което е одобрено от състав на Варненския окръжен съд.Това е 24-та присъда на 32-годишния варненец, който се признава за виновен за грабеж на пари със сила от кондуктор на \"Градски транспорт\" - Варна.Изготвената по делото съдебнопсихиатрична експертиза установила, че подсъдимият Димов страда от наркотична зависимост към хероин, но към момента на престъплението е бил в състояние да разбира свойството и значението на постъпките си и да ръководи действията си. Квалификацията на обвинението срещу него за грабеж, представляващ особен рецидив, се определя от предходната му съдимост.Преди да извърши грабеж на кондуктор на \"Градски транспорт\", той е осъждан 23 пъти с влезли в сила присъди. Последният съдебен акт срещу него е влязъл в сила на 16 юни 2016 г., с който му е наложено наказание 7 месеца лишаване от свобода за кражба.На 15 април подсъдимият се качил в автобус №148 от последната спирка в кв. \"Владиславово\" и седнал на последната седалка. Кондукторът започнал да таксува пътниците, които били трима-четирима. Димо подал банкнота от 20 лева. Когато служителят на \"Градски транспорт\" започнал да връща ресто, опасният рецидивист го хванал за ръката и започнал да дърпа банкнотите.След като автобусът спрял на спирка, 32-годишният мъж побягнал навън, последван от ограбения кондуктор, който стискал банкнотите от 60 лева в ръката си.От дърпането на парите и съпротивата на служителя на \"Градски транспорт\" двама мъже паднали на земята. Подсъдимият успял да издърпа банкнотите от ръцете на кондуктора и побягнал. След него хукнал и кондукторът, но не успял да го настигне. На мястото на боричкането между двамата мъже останала маратонката на опасния рецидивист, част от веществените доказателства по делото. Въпреки това той продължил да тича, като захвърлил другата си обувка в изоставена къща на ул. \"Пробуда\".Кондукторът получил редица травми. След като извършителят бил задържан, той е разпознат категорично от пострадалия мъж.Одобреното от Варненския окръжен съд споразумение влиза в сила веднага и не подлежи на обжалване.", "date": "2017.09.12", "title": "Рецидивист наркоман, осъден за 24-ти път, се споразумя за 5 години затвор"}
{"url": "https://news.bg/comments/tsenata-na-svobodata-i-naglite-urotsi-koito-ne-nauchihme.html", "text": "Последното отвличане в България за пореден път затвърди изводите от няколко урока, които отдавна трябваше да сме научили. Показността и демонстрацията на благосъстояние в България не са добра идея. Престъпниците винаги са с няколко крачки пред полицията. МВР няма капацитета и ресурса да действа в подобни критични ситуации. И за капак - политиците извличат дивиденти от всяко такова събитие.Хронологията на отвличанетоАдриан Златков - 25-годишният син на бизнесмена и собственик на автокъща за луксозни коли \"Софавто\" Тони Златков. Адриан бе похитен на 30 август малко след като излязъл от дома си в Горубляне и държан в плен общо 11 дни. Отвличането станало с крадена шкода с полицейски буркан и затъмнени стъкла, която бе открита опожарена дни след похищението близо до Панчарево. От МВР съобщиха за случилото се, призоваха хората да дават информация анонимно, но \"хлопнаха кепенците\" и отказваха детайли с аргумент - да спасят живота на момчето. Междувременно бащата получавал съобщения и преговарял с похитителите. Събрал пари и платил откупа, за който се твърди, че е над 1 милион лева, макар че престъпниците поискали 3 милиона. Дали от МВР изобщо са знаели за исканата сума и преговорите около нея, все още не е ясно. Макар че в дните, в които Адриан прекара в плен, източници от полицията твърдяха, че похитителите не са правили контакт с родителите. В събота срещу неделя Тони Златков е предал парите, а на следващата нощ 25-годишният му син бе върнат жив и здрав. Все още не е ясно и как са парите са стигнали до похитителите, и колко точно струва свободата на Адриан.МВР се провалиЗа пореден път службите за сигурност и МВР показаха, че не могат да се справят със ситуацията да измъкнат жив заложник от ръцете на похитителите. Капацитетът, ресурсите и уменията на разследващите са крайно недостатъчни за това. Ясно доказателство е фактът, че антимафиотите не можаха да открият нито един похитен от \"Наглите\" и да го измъкнат жив и здрав преди да бъде платен откуп за свободата му. Полицията не е успяла да арестува нито един похитител на мястото на престъплението, а дори и срещу малкото арестувани и уличени доказателствата са крайно недостатъчни и опорочени. Веригата от неуспехи продължава с дела, които се точат години наред и завършват с минимални или оправдателни присъди.В случая с Адриан Златков МВР действа както и с Румен Гунински-младши - призова за информация и гарантира анонимност, а в същото време отказа да дава информация на медиите с мотив тя да не стигне до похитителите. Разследващите обаче отказаха и да действат - за да не опорочат разследването и да успеят да съберат достатъчно доказателства и най-вече - да запазят живота на похитения. Впрочем в съда така и не можа да се докаже, че отвличането на Румен Гунински-младши е дело на \"Наглите\". Не трябва да забравяме и отвличането на Лара Банева през 2013 г. 10-годишната дъщеря на Евелин Банев-Брендо прекара 47 дни в плен. До ден днешен МВР не е разкрилои доказало кои са похитителите. Появи се информация, че \"кокаиновият крал\" е броил сумата от половин милион евро, за да купи свободата на дъщеря си. Имаше и версии, че момичето бе пленено за сплашване и предупреждение към Брендо. Разследващите така и не стигнаха до поръчителите и изпълнителите.Всичко е за париВсъщност всички по-големи отвличания до момента в България се правят с цел паричен откуп. Жертвите на \"Наглите\" например платиха общо около 5,9 милиона лева. Нито стотинка не бе открита и не бе доказано къде да парите. Жертвите на похитителите пък са преидмно богаташи, демонстриращи видимо по-висок стандарт на живот. Луксозни автомобили, разходки с яхти и стотици снимки от задгранични пътувания на екзотични дестинации заливат профилите на Тони Златков и сина му Адриан. Успешният бизнес в България винаги е бил трън в очите и е пораждал съмнения и завист. Дали бизнесът на \"Софавто\" е успешен, законен или има съмнителни сделки, тепърва ще се проверява от разследващите. В случая обаче демонстрацията на лукс не е добра идея и поне Адриан Златов е научил този урок. Той скри всичките си снимки и видеоклипове от нощни барове и заведения и тузарски екскурзии, които бе публикувал преди да бъде похитен. Защото малко повече предпазливост никога не е излишна.Политически игриПолитиците, разбира се, не пропускат да извлекат дивиденти от ситуацията, макар и на чужд гръб. Председателят на ПГ на ГЕРБ и бивш вътрешен министър Цветан Цветанов веднага се изказа по темата след като Адриан Златков бе освободен от плен. Според Цветанов, може да се направи припокриване между групата, отвлякла Адриан Златков, и начина на действие на \"Наглите\". \"С детайлите, които са установени вече, ще се стигне до извода, че става дума за друга група, която е сформирана и е създала предпоставки да се прави такова нещо\", изказа се Цветанов. Той заключи, че трябва да се даде шанс на българската правоохранителна система да си свърши работата, а после добави, че няма перфектно правителство, което не допуска грешки. Вътрешният министър Валентин Радев ще трябва да отговаря на въпросите на депутатите в сряда на редовното заседание на ресорната парламентарна комисия. По-важно в случая е, че той също използва ситуацията, за да направи политически коментар още в деня след като младият мъж изчезна. \"Отвличането на Адриан Златков е провокация срещу властта\", заяви тогава вътрешният министър Валентин Радев по време на брифинг на МВР. Властта обаче изглежда не знае как да реагира адекватно на провокации като отвличанията, а опитва да ги използва постфактум за извличане на политически дивиденти - когато близките на похитения вече са платили скъпо за свободата му.Недоверието към МВР расте36 часа след освобождаването на Адриан Златков от МВР и прокуратурата мълчат. Единствената официална информация се появи в сайта на върешното ведомство и е крайно лаконична - \"Тази вечер е намерен издирваният Адриан Златков. Той е в добро здравословно състояние.\"Това навежда на мисълта, че МВР не е знаело изобщо за преговорите с похитителите и те са ставали зад гърба на разследващите. Другият вариант е антимафиотите да имат информация кои са похитителите и да им готвят капан. В обществото коментарите се въртят около новата група за отвличания, подобна на \"Наглите\". Дори се правят залози след колко време и коя ще бъде следващата жертва на отвличане.Мълчанието на разследващите обаче все повече натрупва съмненията за некомпетентност и недоверие. 25-годишният Адриан бе освободен, но развръзката по случая тепърва предстои.", "date": "2017.09.12", "title": "Цената на свободата и \"наглите\" уроци, които не научихме"}
{"url": "https://news.bg/world/hizbula-obyavi-pobeda-v-siriyskata-voyna.html", "text": "Ливанската групировка \"Хизбула\", подкрепяща сирийското правителство, обяви победа в сирийската война, пише вестник, цитиран от Ройтерс.Имайки предвид опонентите на сирийския лидер Башар ал Асад, ръководителят на \"Хизбула\" Хасан Насрала заяви, че \"\", пише вестник \"Ал Акбар\", който цитира Насрала на религиозно мероприятие.\"Ние спечелихме войната в Сирия...и това, което остана са откъслечни битки\", изтъкнал Насрала. \"Хизбула\", подкрепяна от Иран, изпрати хиляди бойци в Сирия в подкрепа на Асад.Източник, запознат със съдържанието на речта на Насрала, потвърди информацията на вестника.В телевизионно обръщение през миналия месец Асад заяви, че има признаци, че войната ще бъде докарана до победа, но битката продължава.", "date": "2017.09.12", "title": "„Хизбула” обяви победа в сирийската война"}
{"url": "https://news.bg/bulgaria/retro-tramvay-se-dvizhi-iz-sofiya-za-evropeyski-dni-na-nasledstvoto.html", "text": "Музеи, институции и храмове отварят врати за Европейските дни на наследството на 16-ти и 17-ти септември. Тази година инициативата на Френския културен институт съвпада с Празника на София - 17-ти септември.Фабиен Флори, директор на Френския културен институт отбеляза, че днес френските дни на наследството са станали европейски дни на наследството. Отворени за посетители ще бъдат 36 обекта в цялата страна.Първите Дни на културното наследство са организирани във Франция в далечната 1994 г. Оттогава досега в инициативата се включват редица културни институти. Столична община организира два маршрута с обиколка на храмове, първият \"По стъпките на религиозната толерантност в София\" . Маршрутът обхваща храмовете \"Св. Неделя\", Баня Баши джамия, Софийската синагога.Вторият маршрут предвижда \"Разходка с ретро трамвай\" по повод Европейската седмица на мобилността. Тръгването на трамвая от 11.00 часа от площад \"Възраждане\".Доц. д-р Димитър Ташков, заместник-началник на Военна академия изтъкна, че Военна академия отваря врати на 16-ти септември от 10.00 до 14.00 часа. Институтът за етнология и фолклористика към БАН, в който се ремонтира втория етаж от сградата ще посрещне своите гости с изложба, посветена на Марин Дринов, създател на музея. Администрацията на Президентската институция и държавният глава Румен Радев ще посрещнат първата група гости на 17-ти септември от 10.00 до 16.00 часа. Националната библиотека ще отвори врати също в Празника на София със специална изложба. Марияна Маринова, от Музея за история на София заяви, че както миналата година, така и сега с удоволствие се включват в проявата.На 17-ти септември се отбелязва и втората годишнина от създаването на експозицията на Музея за история на София. Партньори на инициативата са Министерство на културата, Министерство на образованието, Министерство на младежта и спорта, както и с всички дейци, които работят в сферата на културното наследство. \"Целта на това събитие е да покаже сгради, които по принцип са с ограничен достъп и да покаже на младото поколение, че трябва да цени и да пази това наследство\", заяви Флори.", "date": "2017.09.12", "title": "Ретро трамвай се движи из София за Европейски дни на наследството"}
{"url": "https://news.bg/int-politics/ukrayna-privede-v-boyna-gotovnost-svoite-vvs-zaradi-proverka.html", "text": "Почти всички части на Военновъздушните сили на Украйна (ВСУ) са приведени в бойна готовност за проверка. Това съобщиха от Генщаба на военновъздушните сили на Украйна, цитирани от ТАСС.\"За да се провери готовността за изпълнение на задачите по назначението, почти всички бойни части на ВСУ са приведени в бойна готовност, се казва в съобщението на военното министерство на Украйна.От Генералния щаб на Украйна съобщават, че ще призоват в запас резервистите от оперативния резерв на първия и втория етап за доокомплектоване на тези военни части за попълване на щата.\"Особено внимание по време на сборовете ще се отдели на способностите на военните части да организират приемането на личен състав в запаса и да организират цялостното му обезпечаване. С резервистите ще бъдат проведени редица занимания по индивидуалната подготовка\", отбелязаха от ведомството.Сега в Украйна се провеждат редица военни учения. По-рано от пресслужбата на министерството на отбраната на страната съобщиха за началото на командно-щабни учения на Въоръжените сили на Украйна \"Несъкрушима устойчивост - 2017\" с привличането на войски и оперативни резервисти от началото на маневрите във вторник.\"До 15 септември ще има редица учения с привличане на войски и оперативен резерв, от които ще се разгърнат стратегическите маневри \"Непоколебима устойчивост - 2017\", заявиха вот ведомството, позовавайки се на началника на Генщаба на ВСУ армейски генерал Виктор Муженко.По думите му целта на маневрите е \"увеличаване възможностите на органите на военното управление да осъществява командване на войските в хода на прегрупиране, водене на отбранителни, стабилизационни и бойни действия\".Тези маневри предшестват ученията на тиловите служби, които ще усъвършенстват системата на планиране и обезпечение на груповите войски и управлението на привличане на силите в хода на стратегическото разгръщане на ВСУ и организирането на отбраната на застрашените региони.Освен това до 15 септември ще има организирана тренировка на силите и средствата на териториалната отбрана на Украйна с развръщане на щабовете.Във връзка с военните маневри от Генщаба на Украйна припомниха отговорността за провеждане на фото и видео заснемане на военната техника, режимите на военните обекти и опита за проникване на тяхна територия.\"В районите на провеждане на ученията над военните части, обектите и полигоните всички забелязани безпилотни летателни апарати ще бъдат сваляни, а лицата, които ги изстрелват или управляват, ще бъдат задържани и привличани към отговорност\", се казва в съобщението.Учението \"Несъкрушима устойчивост - 2017\" съвпада със съвместните стратегически учения на Русия и Беларус \"Запад - 2017\", които са планирани от 14 до 20 септември. В тях ще участват около 12,7 хил. души и до 680 единици техника. Президентът на Украйна Петро Порошенко ги определи като заплаха за страната си.В понеделник в Лвовска област започнаха международни командно-щабни учения \"Rapid Trident - 2017\", припомня руската агенция.", "date": "2017.09.12", "title": "Украйна приведе в бойна готовност своите ВВС заради проверка"}
{"url": "https://news.bg/world/memoari-na-klintan-sravnyavat-voynata-sreshtu-istinata-na-tramp-s-1984-na-oruel.html", "text": "Хилари Клинтън използва новите си мемоари да направи паралели между \"войната срещу истината\" на президента на САЩ Доналд Тръмп от една страна и от друга Съветския съюз и известната книга на Джордж Оруел \"1984\", пише \"Гардиън\".Днес на пазара излизат мемоарите на загубилия кандидат за президент на САЩ, озаглавени \"Какво се случи\" (What Happened).\"\", вярва Клинтън.\"\", отбелязва Клинтън.Целта е да поставят под въпрос логиката и разума и да се всее недоверие, пише бившият държавен глава и допълва, че за Тръмп целта е да доминира.Според нея милиардерът е довел \"войната срещу истината\" до изцяло ново ниво.\"\", смята Клинтън.Мемоарът от 468 страници е прочувствен, откровен и в някои моменти забавен, тъй като се опива да улови персоналната и политическа катастрофална загуба на Клинтън на изборите през ноември. Тя посочва много причини за загубата, включително расизма, сексизма, интервенцията на ФБР в последния момент и нейни грешки.Според нея Тръмп е заплаха за страната и света.", "date": "2017.09.12", "title": "Мемоари на Клинтън сравняват „войната срещу истината” на Тръмп с „1984” на Оруел"}
{"url": "https://news.bg/regions/s-nova-naredba-zapochvat-sech-na-zasegnata-ot-koroyadi-darvesina.html", "text": "Промяна на наредбата за сечите в горите ускорява процесът на усвояване на повредената от корояд дървесина.С влезлите в сила промени се дава възможност за незабавно пристъпване към усвояване на дървесината, когато засегната площ е до 5%. За целта е необходимо да се изготви инвентаризационен опис на площите, който за горските територии - държавна собственост се утвърждава от директора на съответното държавно горско стопанство, държавно ловно стопанство, учебно-опитно горско стопанство.За общинските горски територии такъв опис утвърждава ръководителя на съответната общинска горска структура, а за горските територии, частна собственост на физически и юридически лица управляващия горското сдружение. В останалите случаи описът се утвърждава от директора на регионалната дирекция по горите.Когато засегната площ е над 5 % се предвижда издаване на предписание за провеждане на санитарни или принудителни сечи. Такова предписание могат да инициират всички собственици на гори, както и регионалните дирекции по горите и лесозащитни станции в страната. За издаването му, решение се взема след проверка на терена от служител на регионална дирекция по горите или на лесозащитна станция, при възможност в присъствието на представител на държавното горско или ловно стопанство, общинската горска служба, горското сдружение.При проверката на терена задължително следва да се събере информация, която да е достатъчна за попълване на утвърдения образец на предписание.Преценката за издаване на документа е на директора на РДГ и на директора на ЛЗС. За извършване на санитарни или принудителни сечи, за които не са издадени предписания, се изготвят план - извлечения.Срокът за провеждане на сечта се определя от лицето, издало предписанието при отчитане на становището на служителя, извършил проверката на терена и на лицето, стопанисващото съответната територия. При определяне на срока ще се има предвид сезона, през който следва да се извърши сечта, технологичните и нормативни изисквания, обема на ползването и други факториС предимство ще се изготвят предписания за извършване на санитарни и принудителни сечи в защитени територии и зони по \"Натура 2000\", райони с първи клас на пожарна опасност, насаждения в близост да урбанизирани територии и насаждения, в които дървесината е със запазени качества и осигурена достъпност.Издаването на предписания не е административна услуга и за тях не се дължат такси.", "date": "2017.09.12", "title": "С нова наредба започват сеч на засегната от корояди дървесина"}
{"url": "https://news.bg/energy/otkriha-investitsiya-za-90-mln-leva-v-tets-deven.html", "text": "\"Благодарение на успешната приватизация на девенския завод преди двадесет години от страна на \"Солвей\" и \"Шишеджам\", днес предприятието е едно от водещите в международен план. Поддържането на стабилна икономическа и финансова рамка, която да е привлекателна за инвеститорите, е основна цел на настоящето българско правителство\". Това заяви министърът на енергетиката Теменужка Петкова при откриването на нова инсталация в \"Солвей Соди\" ЕАД, цитирана от Министерството на енергетиката.Инвестицията в размер на 90 млн. лева е котел на циркулиращ кипящ слой в ТЕЦ \"Девен\", който е част от предприятието. През този период са инвестирани над 1 млрд. лв. в обновяване на технологичните процеси, в околната среда и в човешкия капитал, допълни тя.Министър Петкова припомни, че след приетата през 2015-та година промяна в Закона за енергетиката, предприятията от групата на \"Солвей\" са получили отстъпка от цената на електрическата енергия в размер на близо 1 млн. Лв. Това е благодарение на включените в законодателството ни препоръки за намаляване тежестта за индустриалните потребители от разходите за енергия от възобновяеми източници.По думите на министър Петкова стабилността в енергийния отрасъл е един от основните фактори за устойчивото развитие на химическата индустрия у нас.Спирос Номикос, генерален мениджър на групата \"Солвей\" за България заяви, че благодарение на финансовата и икономическа стабилност ще има увеличаване на капацитета на завода в България. Очаква се и привличане на повече производители на плоско стъкло в България\", подчерта Номикос.Предприятието в Девня е най-големият содов завод в Европа и най-големият завод за производство на синтетична калцинирана сода на групата \"Солвей\". Около 90% от продукцията се изнася, като основните пазари са Балканите, Русия, Средния изток, Средиземноморието, както и Южна Америка, Африка и Азия. В дружеството работят около 600 души. \"Солвей Соди\" формира около 1% от общия износ на страната.По-късно Теменужка Петкова обясни, че бъдещето на проекта АЕЦ \"Белене\" ще се реши, след като излезе финалният доклад на БАН.Тя припомни, че през години в проекта \"Белене\" са инвестирани поне 3 милиарда лева. Министърът допълни, че след като БАН бъде готова с финалния си доклад, той ще бъде представен пред Министерския съвет и Народното събрание.До края на тази седмица предстои още една среща с бизнеса за новия модел за определяне на цените за пренос и достъп до газопреносната мрежа. С новата тарифа от 1 октомври \"Булгартрансгаз\" трябва да изпълни европейските изисквания, каза още Петкова.", "date": "2017.09.12", "title": "Откриха инвестиция за 90 млн. лева в ТЕЦ \"Девен\""}
{"url": "https://news.bg/world/egipet-prekasna-voennite-kontakti-sas-severna-koreya.html", "text": "Южнокорейската агенция \"Йонхап\" съобщи, че военният министър на Египет е обявил, че страната му е прекъснала военните контакти с КНДР, информира АП.Военното министерство на Южна Корея отбелязва, че египетският министър на отбраната Седки Собхи е заявил пред южнокорейския си колега, че Египет \"вече е прекъснал всички военни контакти със Северна Корея\".\"\", отбелязал Собхи.През миналия месец САЩ спряха или отложиха около 300 милиона долара военна и икономическа помощ заради нарушения на човешките права в Северна Корея.Междувременно съюзниците на САЩ в Азия приветстваха единодушното решение на Съвета за сигурност на ООН да се наложат нови санкции на Северна Корея, съобщава Ройтерс.Япония и Южна Корея обявиха, че са готови да засилят натиска, ако Северна Корея не спре агресивното развитие на ядрената си и ракетна програма.До момента Съветът за сигурност на ООН е приел 9 резолюции със санкции срещу КНДР от 2006 г.", "date": "2017.09.12", "title": "Египет прекъсна военните контакти със Северна Корея"}
{"url": "https://news.bg/tourism/angelkova-se-bori-za-kitayski-turisti-i-investitori.html", "text": "През 2018 г. България ще бъде домакин на Международния конгрес на световните цивилизации и древните маршрути към Световната организация по туризъм (СОТ). Това заяви министърът на туризма Николина Ангелкова по време на работна среща с президента на Китайската национална туристическа администрация (CNTA) Ли Дзиндзао, която се проведе в рамките на 22-рата Генерална асамблея на СОТ в китайския град Чънду.Това ще е второто издание на Международния конгрес на световните цивилизации и модерния туризъм. На първия конгрес домакин отново бе България през 2016 г. \"България отдава голямо значение на развитието на българо-китайските отношения в областта на туризма и ще разчитам на активно участие от ваша страна в предстоящото събитие\", допълни още министър Ангелкова.\"Впечатлена съм, че близо 85 млн. китайски туристи са пътували по света през 2016 г., а над 10 млн. от тях са избрали Европа за своята почивка зад граница\", заяви министърът. Тя подчерта, че с туристическия продукт, който предлага страната ни, ще можем да привлечем още по-голям брой китайски туристи.\"Работим активно за разгръщането на туристическата реклама на китайския пазар. За да стане още по- разпознаваем туристическият ни продукт и за представянето на България като целогодишна туристическа дестинация, през 2018 г. ще бъде проведена рекламна кампания на пазар Китай. Предстоят и опознавателни журналистически турове с цел привличане на повече туристи, като в тях е заложено да се включат и представители на китайските медии\", заяви министър Ангелкова.Тя припомни, че само след дни предстои и откриването на Български туристически информационен център в Шанхай по силата на подписано споразумение между Министерството на туризма и Ей Си Ен Уърлдуайд ЕлТиДи Шанхай.В рамките на срещата Ангелкова разговаря и с един от най-значимите инвеститори в туризма в Китай Чен Фенг, председател на борда на HNA Group Co., Ltd, която обединява хотелски услуги и браншови организации. Той изрази интерес към инвестиция на пазар България, като се поинтересува от подходящи възможности и локации, към които би могъл да се насочи.Българският министър акцентира, че страната ни е със силен потенциал за инвестиции в туризма, като подчерта възможността за инвестиране в 5-звездни хотели.", "date": "2017.09.12", "title": "Ангелкова се бори за китайски туристи и инвеститори"}
{"url": "https://news.bg/world/tineydzhar-ubi-belgiyski-kmet.html", "text": "Тинейджър уби жестоко белгийски кмет на гробище. 18 - годишното момче прерязало гърлото на Алфред Гаден, съобщава \"Ройтерс\".71-годишният Гаден е кмет на белгийския град Мускрон, които се намира близо до границата с Франция.След убийството тинейджърът се е предал на полицията и е бил арестуван. Момчето признало пред властите, че е отмъстило за самоубийството на баща си, които се убил преди две години, защото загубил работата си като служител в местната община.Смъртта на консерватора Алфред Гаден подбуди смут в целия политически спектър в държавата. Гаден пазил гробището до дома си. Именно там бил убит в понеделник, когато както всяка вечер отишъл да заключи мястото за през нощта.В пост в twitter белгийският министър председател Чарлз Майкъл коментира случаят \"Научих с ужас за бруталната смърт на Алфред Гаден\", казва той и допълва, че съчувства на семейството и приятелите на Гаден.", "date": "2017.09.12", "title": "Тинейджър уби белгийски кмет "}
{"url": "https://news.bg/comments/tramp-i-putin-mogat-da-se-unishtozhat-vzaimno.html", "text": "Ако руският президент Владимир Путин е помогнал за инсталирането на Доналд Тръмп в Белия дом, това би бил изключителен успех на специалните служби. Това също така може да е направено заради собствена цел. Операция, имаща за цел облекчаване на натиска върху правителството на Путин чрез инсталиране на приятелски настроено лице в Белия дом, вместо това доведе до затягане на санкциите срещу Русия и опасно увеличаване на вътрешния политически натиск върху руския президент.Що се отнася до Тръмп, предполагаемият сговор на неговия предизборен щаб с Русия може да е подпомогнал неговата изборна победа с риска да разруши президентството му. Би било странна ирония, ако интимността на лагерите на Путин и Тръмп в крайна сметка доведе слагането на край на политическите кариери и на двамата президенти.Това се посочва в коментар на британския журналист Гидеон Рахман в авторитетния британски в. \"Файненшъл таймс\". Разбира се, руското правителство и твърдоглавите защитници на Тръмп все още отричат, че се е случил подобен таен сговор. Ала американските специални служби са сигурни, че Русия стои зад хакването на имейлите на Демократическата партия. Изглежда, че хакерските атаки са повлияли на хода на оспорвани избори. Привържениците на Бърни Сандърс бяха убедени, че техният човек е бил ограбен. А избирателите на Сандърс, които преминаха на страната на Републиканската партия, бяха от решаващо значение за победите на Тръмп в жизненоважните щати Пенсилвания, Мичиган и Уисконсин. Сега също така знаем, че руски агенти са използвали \"Фейсбук\" и \"Туитър\", за да разпространяват послания срещу Хилари Клинтън.По време на предизборната кампания Тръмп постоянно беше благоразположен към Кремъл. Дали той беше мотивиран от идеология, инвестиции или някаква неудобна тайна, все още предстои да се разбере.Ала руската връзка взриви веригата от събития, което може в края на краищата да провали президентския му мандат. Разтревожен от разследването на Федералното бюро за разследване (ФБР), Тръмп уволни шефа му Джеймс Коми.Острата реакция срещу уволнението на Коми доведе до назначението на Робърт Мюлър, бивш шеф на ФБР, като специален прокурор, който да разследва връзката между Тръмп и Русия. А безпощадният напредък на разследването на Мюлър вероятно ще предизвика обвинения и оставки. Това на свой ред може да доведе до импийчмънт на Тръмп - и провал на неговия президентски мандат.Що се отнася до Путин, моментът, в който стана ясно, че рискованото му предприятие може да пропадне, беше когато Тръмп беше принуден да уволни ген. Майкъл Флин, неговия първи съветник по националната сигурност, заради неразкриване на контактите му с руското правителство. От този момент нататък стана политически невъзможно за Тръмп да помогне на Русия чрез облекчаване на санкциите. Напротив, острата реакция срещу руската намеса в американските избори доведе до засилване на санкциите, като недоверчив Конгрес гарантира, че Тръмп не може едностранно да отмени тези санкции.Всъщност за доминирания от републиканците Конгрес да бъде твърд срещу Русия изглежда се превърна в заместител на това да бъде твърд срещу Тръмп. Допълнителните санкции, наложени през лятото, бяха насочени конкретно към петролната и минната индустрия на Русия. В отговор руският премиер Дмитрий Медведев обвини САЩ в \"обявяване на пълномащабна икономическа война срещу Русия\".Досега след подобрението при управлението на Тръмп, американско-руските отношения сега са също толкова тежки, колкото по всяко време от времето на апогея на Студената война. Осъзнавайки, че администрацията на Тръмп няма да може да отмени санкциите, Кремъл прибягна до масово експулсиране на американски дипломатически служители в отговор на по-ранното експулсиране на руски дипломати от администрацията на Обама. Перспективата САЩ да доставят оръжия на Украйна стана много по-реална. А Русия пък започва големи военни учения в Източна Европа, които ще засилят страховете на САЩ.Иронията за Путин е, че ако просто не позволи на събитията да поемат своя ход, санкциите срещу Русия биха могли да бъдат облекчени от естественото протичане на събитията - дори и с Хилари Клинтън в Белия дом. Клинтън вече се опита да рестартира отношенията с Русия като държавен секретар и може би се подготвяше да предприеме още един \"рестарт\". Мнозина в Европа също бяха изморени от санкциите срещу Русия.Когато приключи разследването на Мюлър, вероятно ще има отново голям скок в американската настъпателност към Русия. Най-очевидната заплаха е за Тръмп. Но разследването на Мюлър също така представлява непряка заплаха за Путин. Той ще участва на президентските избори през март, като насреща си има дръзка опозиция в лицето на популярния и смел Алексей Навални, както и влошаваща се икономика, която засегна тежко руските потребители. Въпреки че много малко хора очакват Путин да загуби изборите, еуфорията спрямо Путин от преди няколко години очевидно намалява. Статии за епохата след Путин започват да се появяват в руските медии.Преди всичко най-мощните икономически интереси в Русия вече знаят, че няма каквато и да е светлина в края на тунела със санкции. Всъщност нещата вероятно ще се влошат. Нещо радикално ще трябва да се промени, за да бъдат отменени санкциите. И тази промяна може да бъде отстраняването на Путин от Кремъл. Всъщност само тогава, когато Тръмп и Путин паднат от власт, е действително възможно да се рестартират отношенията между САЩ и Русия.", "date": "2017.09.12", "title": "Тръмп и Путин могат да се унищожат взаимно"}
{"url": "https://news.bg/world/nasilie-na-parviya-golyam-protest-sreshtu-makron.html", "text": "Хиляди парижани излязоха на улицата да протестират срещу новата трудова реформа, предложена от президента на Франция Еманюел Макрон, информират световните агенции.Впоследствие стана ясно, че е избухнало насилие по време на демонстрациите в Париж.Френският вестник \"Фигаро\" пише, че демонстрацията е започнала около 14,00 часа местно време на Площада на Бастилията.Хиляди други също протестират в Лион, Ница и Марсилия.Общата конфедерация на труда, вторият най-голям синдикат в страната, протестира срещу предложената от правителството реформа.Генералният секретар на Общата конфедерация на труда Филип Мартинес заяви, че реформите са \"социален преврат\".Според него около 100 000 души протестират в страната.На 31 август френското правителство обяви план за реформиране на Кодекса на труда с цел да даде на работодателите повече свобода и да стимулира икономиката. Реформата ще покрие краткосрочните и безсрочни договори за наемане, процедурите за отстраняване от работното място, както и други трудови правоотношения.Проектът е остро критикуван от синдикати и леви партии, тъй като се опасяват, че промените улесняват компаниите при уволняване на персонал и водят до намаляване заплащането при извънреден труд.Според \"Националния фронт\" реформите изглежда са в полза на големите фирми, а не на малките или средни предприятия. Най-големият профсъюз CFDT няма да участва в стачката.Промените се очаква да бъдат внесени в Министерски съвет на 22 септември.Това е първото голямо предизвикателство за Макрон, който в момента е на посещение в Свети Мартин, за да инспектира щетите от урагана \"Ирма\".Макрон беше икономически министър в социалистическото правителство на президента Франсоа Оланд, чиито опит за трудова реформа доведе до седмици на протести, в които участваха 400 000 души, както и до бунт в партията му. Оланд беше принуден да се съобрази, но за момента Макрон не показва, че е готов да се откаже.Социологическо проучване от 1 септември показва, че гласоподавателите са със смесени виждания за реформата. Близо 60% са против реформата на Макрон като цяло. Но когато респондентите погледнат мерките поотделно, повечето от тях са подкрепяни.", "date": "2017.09.12", "title": "Насилие на първия голям протест срещу Макрон"}
{"url": "https://news.bg/politics/krum-zarkov-uveryava-che-bsp-ne-si-pishat-zakonite-na-kolyano.html", "text": "Няма нищо за скриване. Това заяви социалистът Крум Зарков на пресконференция в централата на БСП на столичната улица \"Позитано\" 20 в коментар за критиките на соцактивисти, че адвокатски кантори пишат законите на БСП.Както , депутатите от левицата не знаят кой е писал антикорупционния им закон. Други пък бяха възмутени, че адвокатска кантора диктува законодателната дейност на партията.Началото на закона е написано от депутатите в правната комисия, обясни Зарков днес на брифинга. След това документът е изпратен на всички членове на Националния съвет на Столетницата.Изпратен е за консултация и на адвокатската кантора на Петър Илиев, с когото партията работи от години. Той е и автор на последните им пет-шест конституционни жалби. Крум Зарков обясни, че ще се ползва експертизата на правния съвет на партията, който вече заседавал веднъж. Един законопроект не се пише на коляно, изтъкна червеният депутат.Няма анонимни сигнали в нашия законопроект, но те не са и изключени, подчерта още Зарков и за другите атаки срещу проекта на червените.", "date": "2017.09.12", "title": "Крум Зарков уверява, че БСП не си пишат законите на коляно"}
{"url": "https://news.bg/bulgaria/venetsianskata-komisiya-pita-za-izbora-na-nov-vss.html", "text": "Представители на Венецианската комисия обсъдиха съдебната реформа с парламентарно представените партии. Очаква се в рамките на две седмици Европейската комисия за демокрация чрез право (Венецианската комисия) да обяви своето становище в нарочен доклад.След срещата Данаил Кирилов, председател на правната комисия в парламента уточни, че основно представителите на Венецианската комисия са събрали информация за напредъка на съдебната реформа след последната промяна на Конституцията.\"При последното изменение на Конституцията за разделянето на Висшия съдебен съвет на две колегии, водеща бе ролята на Венецианската комисия и тяхното становище\", коментира Кирилов. По думите му сега в тези разговори акцентът е бил изборът на членове от професионалната квота във ВСС както и предстоящата процедура по избор на членове от парламентарната квота.Всички те се реализират по нови правила и вниманието е било насочено към тях и постигнатата публичност при избора на магистрати. Друг акцент от срещата са промените в Закона за съдебната власт, реализирани през 2016 г. и 2017г.Валери Жаблянов от левицата, коментира че позицията на БСП е последователна по този въпрос. По думите му голяма част от въпросите, обсъдени с представителите на Венецианската комисия, са били повдигнати и по време на дебатите в правна комисия при номинирането на кандидатурите за членове на ВСС.\"Става въпрос за разпределението на съдилищата от страната, за професионалното израстване на магистратите, за нивата на заплащане, поредица от въпроси, които бяха обсъдени\", коментира още Валери Жаблянов.Борис Ячев от ПГ \"Обединени патриоти\" подчерта, че патриотите имат свои виждания, както във връзка с промените в Закона за съдебната власт, така и за продължаването на съдебната реформа.Емил Димитров - Ревизоро бе още по-категоричен. \"Всички държим на независимата съдебна власт, но от друга страна се притесняваме, когато част от магистратите се опитват да се занимават с политика, включително със свои политически крила.\"\"Помолих за обективност в доклада им\", коза още Димитров.Хамид Хамид от ДПС изтъкна положителната оценка на последните законодателни изменения в съдебната система. \"Както разбрах, оценката на Венецианската комисия също е положителна\", коментира Хамид. \"Когато променяме Закона за съдебната власт винаги искаме становище от тях, така че е редно да си кажат впечатленията от промените\", категоричен бе Хамид относно срещата.", "date": "2017.09.12", "title": "Венецианската комисия пита за избора на нов ВСС"}
{"url": "https://news.bg/int-politics/britanskite-deputati-podkrepiha-zakona-za-brekzit.html", "text": "Британските депутати гласуваха на второ четене в подкрепа на законодателството за прекъсване на политическите, финансовите и правните отношения на Великобритания с Европейския съюз, съобщават британските медии.Британският парламент също така прие предложения от правителството график за обсъждане на законодателството за Брекзит.След повече от 8 часа дебати снощи и през нощта, британските депутати гласуваха с 326 срещу 290 гласа в полза на законопроект, който има за цел да транспонира повече от 10 хил. закона на ЕС в британското законодателство, а 318 депутати гласуваха \"за\" и 301 се обявиха \"против\", приемайки т. нар. предложение за програма, която определя графика за оставащите етапи от прокарването на законопроекта през долната камара на британския парламент.\"Рано тази сутрин парламентът взе историческо решение да подкрепи волята на британския народ и да гласува за законопроект, който дава сигурност и яснота преди оттеглянето ни от Европейския съюз\", се изтъква в изявление на британския премиер Тереза Мей.По думите на Мей, решението на депутатите означавало, че \"ние можем да продължим с преговорите, стъпили върху солидни основи\". ", "date": "2017.09.12", "title": "Британските депутати подкрепиха закона за Брекзит"}
{"url": "https://news.bg/int-politics/v-avstraliya-zapochna-referendumat-za-legaliziraneto-na-gey-brakovete.html", "text": "В Австралия започна гласуването по пощата за това дали да бъдат легализирани гей браковете, като се очаква страната да подкрепи с преобладаващо мнозинство приравняването на браковете между хомосексуални с хетеросексуалните брачни съюзи, отбелязва \"Ройтерс\".Гласуването, което няма задължителна сила и което ще продължи до края на октомври, ще определи дали Австралия ще се превърне в 25-ата страна, която ще легализира брака между лица от един и същи пол, като същевременно ще преодолее разделението в правителството по темата.Независимо, че последното социологическо допитване показва 70 процента обществена подкрепа за гей браковете, въпросът предизвика политическа безизходица, която беше преодоляна чак през миналата седмица, след като Върховният съд даде зелена светлина за провеждането на всенародното гласуване.\"Социологическото допитване показва защо парламентът просто трябва да гласува, за да одобри еднополовите бракове, без да се провежда национално гласуване\", коментира лидерът на опозиционната Лейбъристка партия Бил Шортън.\"Промяната в тази страна се случва, само когато хората участват в промяната\", коментира Шортън пред журналисти в Канбера, добавяйки: \"Моля, не оставяйте тази промяна на други хора.\"Гласуването, в което имат право да участват близо 16 млн. души и което ще струва около 100 млн. долара, ще помогне на премиера Малкълм Търнбул да обедини своята либерално-национална коалиция, която беше разединена по темата с гей браковете по време на неговия двугодишен мандат.Търнбул беше подложен на натиск за преодоляване на безизходицата, след като два предишни опита за провеждане на задължително гласуване бяха отхвърлени от Сената, където правителството е в малцинство.Раздразнените либерални членове обявиха, че ще подкрепят опозиционната Лейбъристка партия, за да подсигурят узаконяването на гей браковете, ако премиерът не успее да реши проблема, въпреки че някои депутати консерватори заплашиха да подадат оставка, ако Търнбул не се съобрази с вота на обществото, заплашвайки крехкото мнозинство на премиера от едно депутатско място.Безизходицата в крайна сметка беше преодоляна, след като Върховният съд постанови, че правителството може да продължи с незадължителния вот без одобрението на Сената.", "date": "2017.09.12", "title": "В Австралия започна референдумът за легализирането на гей браковете"}
{"url": "https://news.bg/education/18-ot-shestoklasnitsite-priznavat-za-trudnosti-s-balgarskiya-ezik.html", "text": "Около 45% от шестокласниците са готови да избягат от час при първа възможност. Това показва национално представително проучване на шестокласниците в България преди началото на новата учебна година.Училището не е адекватно към изискванията на съвременните деца, обобщават тази тенденция в Центъра за приобщаващо образование, които са автори на изследването.Почти една четвърт (23%) от децата в шести клас живеят в семейства в крайна бедност. 18% от анкетираните деца имат трудности с българския език в училище. На 14% от шестокласниците им се налага да работят, за да изкарват пари, 12% пътуват до училище в друго населено място. 10% от децата в шести клас не живеят с родителите си, показва изследването. Това са фактори, които поставят децата в допълнителен риск от отпадане.Най-добрата новина е, че 95% от шестокласниците у нас смятат, че е важно да се ходи на училище, а 79% харесват учителите си, коментират от Центъра.Особено ясно това се вижда при въпросите за харесвани и нехаресвани предмети. Любимите на децата предмети са физическо възпитание и спорт (76%), рисуване (57%) и музика (56%). Това не е изненадващо, тъй като там децата са активни участници в процеса.А най-важните предмети за тяхното развитие са най-нехаресвани от децата - историята (43%), математиката (40%), географията (35%) и английският (31%). Почти половината шестокласници (46%) ги обявяват за безинтересни. Това означава, че класно-урочната форма, в която те все още масово се преподават, не вдъхновява учениците.\"В България има около 57 000 шестокласника на година. И те са най-малко изследваната група ученици, която, се намира в най-критична възраст,\" обясни Димитър Лазаров, програмен директор на Център за приобщаващо образование.Според него шести клас е критичен за самите деца, защото тогава те формират основни възгледи за живота и рискът да загубят интерес към ученето и дори да отпаднат, е най-голям.Затова битката за интереса им и любовта към ученето се води именно в шести клас, обобщава Лазаров. Според изследването, 30% от шестокласниците у нас са в риск да загубят интерес към ученето и дори да отпаднат от училище.Освен метода на преподаване, като причина за отпадане е и това, че основните страхове на децата също са свързани с училище. Шестокласниците се страхуват от провал в ученето - 57%. Едва 18% посочват агресията в училище като нещо, от което се боят.От Центъра предлагат като решение следните препоръки:Националното представително проучване се организира в рамките на програма \"С поглед в бъдещето - училището има смисъл\", която се реализира с финансовата подкрепа на Фондации \"Велукс\".Програмата действа сред всички ученици от 6-ти клас в две поредни учебни години, в две партньорски училища в Брезово и Тетевен. Тя служи за основа на разработване на модел, който свърза училищата с местните предприемачи и професионалисти.Изследването е проведено в края на учебната 2015/2016 година от Център за приобщаващо образование сред учениците от VI клас. Използван бе методът на пряката групова анкета с 42 въпроса, от които 17 открити.", "date": "2017.09.12", "title": "18% от шестокласниците признават за трудности с българския език"}
{"url": "https://news.bg/world/zadarzhaha-25-predpolagaemi-boytsi-na-idil-v-istanbul.html", "text": "Турската полиция задържа 25 предполагаеми бойци на ИДИЛ в операции в Истанбул, съобщава държавната агенция \"Анадолу\", цитирана от \"Ройтерс\".Трима от заподозрените са \"високопоставени членове\" на военната групировка, коментира \"Анадолу\". Според тях 22-ма от предполагаемите джихадисти са чужди граждани.Анкара задържа повече от 5 000 заподозрени от ИДИЛ и депортира около 3 290 чуждестранни бойци от 95 различни страни през последните години, според турски официални лица. Също така е отказан достъп на най-малко 38,269 лица.Миналата седмица турската полиция застреля боец на ИДИЛ, който трябваше да извърши самоубийствена бомбена атака на полицейско управление в средиземноморския град Мерсин.", "date": "2017.09.12", "title": "Задържаха 25 предполагаеми бойци на ИДИЛ в Истанбул"}
{"url": "https://news.bg/int-economics/darzhavniyat-dalg-na-sasht-za-prav-pat-nadhvarli-chudovishtnite-20-trln-dolara.html", "text": "Държавният дълг на САЩ за първи път в историята надхвърли 20 трлн. долара, съобщава Business Insider.От средата на март таванът на дълга беше замразен на ниво от 19,84 тлрн. долара.Миналата седмица американският президент Доналд Тръмп подписа закон за временното му вдигане до 8 декември, за да помогне на засегнатите от урагана \"Харви\" в щатите Тексас и Луизиана. Този закон позволява избягването на разногласия във връзка с бюджета между партиите и фракциите в Конгреса и затварянето на правителството.Към момента дългът достига 20,164 трлн. долара и продължава расте.През осемте години на управлението на предишния президент Барак Обама дългът на страната се увеличи с 10,63 трлн. долара, като почти се удвои.С икономически растеж от около 3 на сто от БВП годишно и рекордно ниски лихви на Федералния резерв от 0,25-0,5%, обслужването на дълга не беше проблем. Но в края на 2016 г. Фед започна да нормализира паричната политика. През юли беше решено лихвеният процент да се поддържа на нива от 1-1,25 процента годишно.Тръмп многократно е заявявал, че дългът на САЩ трябва да бъде намален, но той беше длъжен да се съгласи с увеличаването му в светлината на нарастващите социални плащания на администрацията в рамките на бюджета.", "date": "2017.09.12", "title": "Държавният дълг на САЩ за пръв път надхвърли чудовищните 20 трлн. долара"}
{"url": "https://news.bg/crime/politsay-postrada-dokato-raztarvava-poboynitsi-v-selo-galiche.html", "text": "Арестуваха двама за побой в село Галиче, станало известно покрай ареста на неговия кмет Ценко Чоков, съобщиха от МВР, цитирани от Дарик. При разтърваването на мъжете е пострадал полицай.Сигналът за побой между трима мъже в Галиче е получен в 23:25 часа. Пристигналите полицаи се намесили, за да прекратят побоя, при което един от полицаите от Бяла Слатина е пострадал.От полицията не уточняват колко сериозни са раните на пострадалия им колега. В ареста са задържани двамата побойници - на 34 и 20 години. За случая е информирана Районната прокуратура в Бяла Слатина. Образувано е досъдебно производство.Припомняме, през август бе отстранен шефа на МВР-Враца старши комисар Димитър Газибарски. Причината за рокадата е проверка и незадоволително състояние на управлението на областната дирекция, съобщиха тогава от МВР.Димитър Газибарски бе преназначен като началник група в друго направление на дейност и в друго населено място до приключване на разпоредената от министър Валентин Радев комплексна проверка на ОДМВР - Враца.", "date": "2017.09.12", "title": "Полицай пострада, докато разтървава побойници в село Галиче"}
{"url": "https://news.bg/economics/rast-ot-5-pri-iznosa-prez-2016-g.html", "text": "През 2016 г. са изнесени стоки за 47 186.3 млн. лв. и спрямо 2015 г. износът се увеличава с 5.0%. При сравняване на месечните данни за 2016 г. с данните за съответния месец на предходната година най-голям ръст се наблюдава при износа през декември - 20.0%, а най-голям спад - през март - 7.7%.Внесените стоки през 2016 г. са за 51 206.2 млн. лв., или с 0.7% по-малко от предходната година. Съпоставката на месечните данни за вноса за 2016 г. и съответно за 2015 г.показва, че най-голямо е увеличението през август - 16.9 %, а през април е регистрирано най-голямото понижение - 11.4%.Външнотърговското салдо (износ FOB - внос CIF) за 2016 г. е отрицателно и е в размер на 4 019.9 млн. лв., което е с 2 579.6 млн. лв. по-малко от салдото за 2015 година. По цени FOB/FOB, след елиминиране на разходите за транспорт и застраховки при внос на стоки, отрицателното салдо за 2016 г. е на стойност 782.7 млн. лева.Износът на България, разпределен според Стандартната външнотърговска класификация, показва, че през 2016 г. в сравнение с 2015 г. най-голям ръст е отчетен при износа на \"Разнообразни готови продукти\" - 20.0%. Най-голям спад - 12.0% се наблюдава при износа от сектор \"Минерални горива, масла и подобни продукти.При вноса най-голямо нарастване е отчетено в сектор \"Разнообразни готови продукти, н.д.\" -11.4%, а най-голямо намаление - в сектор \"Минерални горива, масла и подобни продукти\" - 20.7%.През 2016 г. износът на България за страните от ЕС нараства със 7.3% спрямо предходната година и е в размер на 31 157.6 млн. лв. Основни търговски партньори на България са Германия, Италия, Румъния, Гърция, Франция и Испания, които формират 68.0% от износа за ЕС.Вносът на България от страните от ЕС през 2016 г. се увеличава с 2.5% в сравнение с 2015 г. и е на стойност 33 989.3 млн. лева. Най-съществен е стойностният обем на стоките, внесени от Германия, Италия, Румъния, Гърция и Полша, които представляват 55.4% от вноса от ЕС.Външнотърговското салдо (износ FOB - внос CIF) на България със страните от ЕС е отрицателно и е в размер на 2 831.7 млн. лв. за 2016 година.Износът на България за ЕС, разпределен според Стандартната външнотърговска класификация, показва, че през 2016 г. в сравнение с 2015 г. най-голямо е увеличението в сектор \"Безалкохолни и алкохолни напитки и тютюн \" - 28.0%. Най-голямо намаление се наблюдава в сектор \"Минерални горива, масла и подобни продукти\" - 13.9%.Най-голям ръст при вноса от ЕС е регистриран в сектор \"Безалкохолни и алкохолни напитки и тютюн\" - 9.5%, а най-голям спад - в сектор \"Необработени (сурови) материали, негодни за консумация (изкл. горивата)\" - 13.2%.През 2016 г. износът на България за трети страни се увеличава с 0.8% спрямо предходната година и е на стойност 16 028.7 млн. лева. Водещи търговски партньори на България са Турция, Китай, Македония, Руската федерация, Сърбия, Съединени американски щати и Египет, които формират 50.8% от износа за трети страни.Вносът на България от трети страни през 2016 г. намалява с 6.4% в сравнение с 2015 г. и е в размер на 17 216.9 млн. лева. Най-голям е стойностният обем на стоките, внесени от Руската федерация, Турция, Китай, Украйна и Сърбия, чийто дял възлиза на 65.9% от вноса от трети страни.Външнотърговското салдо (износ FOB - внос CIF) на България с трети страни е отрицателно и е в размер на 1 188.2 млн. лв. за 2016 година.", "date": "2017.09.12", "title": "Ръст от 5% при износа през 2016 г."}
{"url": "https://news.bg/regions/90-ot-peshehodnite-pateki-kray-stolichnite-uchilishta-sa-obnoveni.html", "text": "Около 90% от пешеходните пътеки край училищата и детските градини в София са обновени. Това каза пред журналисти кметът на София Йорданка Фандъкова, която се включи в кампанията: \"Убий скоростта, спаси дете\", посветена на безопасността на децата и първия учебен ден.Кампанията започна със символично боядисване на пешеходни пътеки на ул. \"Ген. Йосиф Гурко\" и \"Дякон Игнатий\".Столичният кмет посочи, че заради промяната в настилката и заповедта на министерството на културата се е наложило този ремонт да е по-дълъг. Фандъкова каза, че при проверка на бул. \"Шипченски проход\" и бул. \"Асен Йорданов\" вчера е заявила, че на фирмата-изпълнител ще бъдат наложени санкции заради некачествено положен асфалт.До този момент няма да бъдат платени извършени дейности на стойност 553 хил. лева. Няма да платим, докато не преасфалтират, каза Йорданка Фандъкова и уточни, че отделно санкцията по договор до този момент е 130 хил. лева.Фандъкова призова всички шофьори да бъдат внимателни на 15 септември. За първия учебен ден ще бъде отворен участъка от ул. \"Сердика\" до ул. \"Георги Раковски\" и от ул. \"Кракра\" до бул. \"Васил Левски\". Затворен ще бъде участъка от ул. \"Раковски\" до бул. \"Васил Левски\".Столичният кмет призова за търпение и увери, че до края на месец октомври проектът ще бъде завършен. ", "date": "2017.09.12", "title": "90% от пешеходните пътеки край столичните училища са обновени"}
{"url": "https://news.bg/int-politics/turtsiya-i-rusiya-bili-v-palno-saglasie-za-siriya-uveri-erdogan.html", "text": "Турският президент Реджет Тайип Ердоган обяви, че страната му била в пълно съгласие с Русия по въпроса за Сирия, съобщава турският в. \"Хюриет\".Турският държавен глава подчерта, че Анкара няма разногласия с Кремъл относно военната тактика в раздираната от военен конфликт съседна страна, добавяйки, че Иран е също част от консенсуса между Турция и Русия относно Сирия.\"Понастоящем процесът в Идлиб се провежда, както се разбрахме с Русия. Няма спорове с Русия по темата. Няма противоречия и с Иран по въпроса\", коментира още Ердоган.Той добави, че \"здравословните разговори\" ще продължат дори след края на срещата в казахстанската столица Астана. Шестото заседание на световните сили в Астана по въпроса за Сирия започва на 14 септември и е предвидено да продължи 2 дни.", "date": "2017.09.12", "title": "Турция и Русия били в пълно съгласие за Сирия, увери Ердоган"}
{"url": "https://news.bg/world/rusiya-i-balgariya-sas-sdelka-za-remont-na-helikopteri.html", "text": "Русия и България сключиха споразумение за ремонт на хеликоптери, които се използват в Афганистан. Това заяви в интервю за ТАСС помощникът на президента на Русия по въпросите на военнотехническото сътрудничество Владимир Кожин.\"\", изтъкна Кожин пред ТАСС.По-рано заместник генералният директор на \"Рособоронекспорт\" Сергей Гореславский разказа пред медията, че Русия може да ремонтира в порядъка на 200 афганистански военни хеликоптера, ако бъдат постигнати съответните договорености със САЩ и ремонтни предприятия в Източна Европа. По думите му Държавният департамент на САЩ през ноември 2015 г. е отменил санкции срещу Русия, касаещи ремонта на такива вертолети.В края на октомври 2016 г. заместник генералният директор на холдинга \"Хеликоптери на Русия\" Игор Чечиков съобщи, че Русия участва в ремонта на хеликоптерна техника, купена от САЩ за армията на Афганистан.Говорителят на външното министерство на Русия Мария Захарова разкри, че Москва и Кабул са достигнали договорености за обслужване и ремонт на хеликоптери руско и съветско производство.", "date": "2017.09.12", "title": "Русия и България със сделка за ремонт на хеликоптери"}
{"url": "https://news.bg/int-politics/pravitelstvoto-na-siriya-kontrolira-85-ot-stranata-obyavi-rusiya.html", "text": "Руските военни обявиха, че сирийската армия е освободила около 85% от територията на разкъсваната от война страна от екстремисти, съобщава \"Асошиейтед прес\".Ген.-лейтенант Александър Лапин посочи пред журналисти в руската военнновъздушна база \"Хмеймим\", която се намира близо до сирийския крайбрежен град Латакия, че сирийските правителствени сили все още трябва да прочистят от екстремисти оставащите 15 процента от територията на страната, което е приблизително около 27 хил. кв. км.Русия осигурява от 2015 г. подкрепа от въздуха за офанзивата на силите на президента Башар ал Асад срещу различни опозиционни и екстремистки групировки, включително ДАЕШ (\"Ислямска държава\"), като руската подкрепа промени хода на войната.Сирийските войски, заедно със силната подкрепа от подкрепяни от Иран бойци, през последните седмици изтласкаха терористите от ДАЕШ от централната провинция Хомс, близо до границата с Ливан, а сега се сражават с тях в богатата на петрол провинция Дейр ез Зор в източната част на страната.", "date": "2017.09.12", "title": "Правителството на Сирия контролира 85% от страната, обяви Русия"}
{"url": "https://news.bg/health/i-tinka-troeva-sistemno-narushavala-i-zaobikalyala-zakona.html", "text": "Доктор Тинка Троева системно е нарушавала Правилника за дейността и организацията на работата на Фонда за лечение на деца в чужбина. Това е мотив за нейното освобождаване, се посочва в съобщение от Министерство на здравеопазването, след като .От Министерство на здравеопазването посочват и че Троева е нарушавала и реда за издаване на формуляр S2, както и регулярно е заобикаляла ясно разписани процедури.Проверката на МЗ установява и притеснителната практика да се изискват становища от медицински специалисти, които не фигурират в списъка на утвърдените от министъра външни експерти към ЦФЛД.Заповедта за уволнението на шефа на Фонда за лечение на деца е подписана от министъра на здравеопазването вчера. Стана ясно обаче, че самата Троева не е подписала заповедта си, което предвещава и съдебна битка. Сигнал е изпратен до прокуратурата.Припомняме, а, след като предшественикът й проф. Владимир Пилософ напусна по искане на служебния здравен министър д-р Илко Семерджиев. , след като  и обвиниха предишния директор Павел Александров в корупция и престъпления. Сред обвиненията, които излязоха в публичното пространство тогава бяха именно, че е изпращал деца да се лекуват в чужбина, въпреки че това е можело да става в България, както и че е подписвал формуляра S2, за който е обвинена и д-р Троева. И до този момент не е ясно точно обвинението, което е повдигнато на Александров и две служителки в администрацията на фонда.Паралелно се осъществи и промяна в правилника за дейността на обществения съвет към Фонда за лечение на деца, както и се подмени и състава на съвета.От Министерство на здравеопазването посочват като пример за нарушаване на процедурата от страна на Тинка Троева случай на дете, което се нуждае от чернодробна трансплантация. ЦФЛД изисква становища от двама външни експерти - детски гастроентеролози. Според едното становище трансплантацията може да се извърши в УБ \"Лозенец\", а според второто - трансплантацията трябва да се извърши в чужбина.От страна на ЦФЛД не са изискани становища от външни експерти по трансплантология или от лечебни заведения, осъществяващи чернодробна трансплантация, което е грубо нарушение на Правилника на Фонда. Въпреки това от директора на Фонда е издадена заповед за финансиране на диагностични процедури и консултации в Университетска клиника за детска и юношеска медицина, Хамбург.Въз основа на заповедта НЗОК издава формуляр S2 и детето е хоспитализирано в клиниката. От лечебното заведение информират за влошено здравословно състояние на детето и необходимост от осъществяване на чернодробна трансплантация.Директорът на ЦФЛД издава втора заповед, с която е отпуснато финансово подпомагане за трансплантация на стойност 120 000 евро, а до министъра на здравеопазването е изпратен за подпис формуляр S2.Проверката на МЗ констатира, че до заминаването си детето не е вписано в служебния регистър на Изпълнителната агенция по трансплантация (ИАТ) за лицата, чакащи органна трансплантация, което е задължително според Правилника за дейността на ЦФЛД, а липсата на такова вписване е пречка за допускане на подпомагането.Освен това детето не е насочвано за консултация в България към лечебно заведение, което има разрешение за извършване на чернодробни трансплантации.Според експертите и юристите на МЗ издаването на формуляр S2 от министъра на здравеопазването е незаконосъобразно от правна гледна точка.В становището си, след свикан по случая консилиум, националният консултант по трансплантология проф. Любомир Спасов е категоричен, че трансплантацията може да бъде осъществена в България.След усилията на МЗ детето вече е вписано в служебния регистър на Изпълнителната агенция по трансплантация (ИАТ), а трансплантацията ще се осъществи в Германия, с оглед тежкото състояние и избягването на какъвто и да е риск за живота на пациента.Припомняме още, че около случая с малкия Байрям, който също се нуждаеше от трансплантация и замина по спешност в последния момент, също имаше коментари дали може операцията да се извърши в България. ", "date": "2017.09.12", "title": "И Тинка Троева системно нарушавала и заобикаляла закона"}
{"url": "https://news.bg/world/merkel-napadna-ungariya-za-migrantite.html", "text": "Германският канцлер Ангела Меркел заяви, че е неприемливо Унгария да игнорира решението на Европейския съд, с което постановява, че държавата трябва да приеме бежанци според квотната схема на ЕС, информира АП.Меркел обаче не конкретизира какви последствия могат да настъпят.Премиерът на Унгария Виктор Орбан заяви, че ще вземе под внимание решението на съда от миналата седмица, но и ще продължи да се противопоставя на плана за разселване на над 100 000 бежанци в страните членки на ЕС.Меркел изтъкна пред всекидневника \"Берлинер Цайтунг\", че позицията на Будапеща, че не е заинтересована от решението на Европейския съд не може да бъде приета.Запитана дали това означава, че Унгария трябва да напусне ЕС, канцлерът отговори: \"\".По думите й въпросът ще бъде обсъден на срещата на върха през октомври.", "date": "2017.09.12", "title": "Меркел нападна Унгария за мигрантите"}
{"url": "https://news.bg/regions/prezidentat-rumen-radev-zapretva-rakavi-v-da-izchistim-balgariya-zaedno.html", "text": "Президентът Румен Радев лично ще участва в кампанията \"Да изчистим България заедно\". От администрацията на държавния глава се организира и група доброволци, които ще се включат в почистването на София на 16 септември.Дни преди старта на най-мащабната доброволческа инициатива у нас президентът прие почетен плакет в знак на признателност за подкрепата на институцията и личната си ангажираност със зелената инициатива. Отличието му бе връчено от Лиляна Боянова - едно от знаковите лица на bTV Новините и посланик на кампанията.До този момент в цялата страна са организирани над 430 акции за почистване. Най-често призивите са за паркове, гори и крайбрежията на водоизточници. Това са зони, които посрещат хиляди туристи през лятото, а след активния туристически сезон остават да тънат в боклуци.Това е причината за пръв път денят на голямото почистване да е през есента, за да се възпрепятства негативното въздействие, което оказват върху околната среда затрупаните под снега отпадъци.\"Българският парадокс - чисти домове, а замърсена природа. Ако осъзнаем, че българската природа е нашият общ дом, България ще се промени\", коментира президентът Радев.Организаторите припомниха, че тази година кампанията има състезателен характер, а денят на голямото почистване бележи началото, а не края ѝ.Идеята е да има по-дългосрочни резултати, а именно - поддържане на чистотата на околната среда, установяването на добри практики за генериране на т.нар. нулев отпадък, образованието и възпитанието на по-младите в грижа за природата.\"Вярвам, че когато сме обединени, можем повече. Нека бъдем един отбор и на 16 септември за изчистим България заедно,\" призова Лиляна Боянова.", "date": "2017.09.12", "title": "Президентът Румен Радев запретва ръкави в „Да изчистим България заедно” "}
{"url": "https://news.bg/society/razhishtavame-piteynata-voda-otchita-evropeyskata-smetna-palata.html", "text": "Качеството на питейната вода в България, Унгария и Румъния се е подобрило през последните години благодарение на финансовите средства от ЕС, но са необходими още значителни инвестиции, според нов доклад на Европейската сметна палата.Одиторите са разгледали действията на ЕС относно качеството на питейната вода в трите държави членки. Проверката обхваща периода от присъединяването на държавите членки към ЕС до края на 2016г. Одитът заключава, че достъпът и снабдяването са се подобрили — главно поради значителните инвестиции на ЕС през последните години.През периода 2007—2020 г. финансовата помощ от Европейския фонд за регионално развитие и Кохезионния фонд, отпусната за управлението и снабдяването с питейна вода в България, Унгария и Румъния, възлиза на 3,7 млрд. евро.В България националните органи признават проблем с недостатъчния мониторинг. Както се посочва в Националния доклад за опазването и състоянието на околната среда в България през 2012 г., повечето ВиК оператори не спазват изискването за мониторинг на ДПВ по отношение на обема и честотата за някои параметри (например бензо(а)пирен, антимон, живак и полициклични ароматни въглеводороди). Освен това, съгласно предварителните данни за 2014 г. и 2015 г. някои параметри като хром, желязо и ентерококи не са проверявани във всички МЗВ: желязото се контролира в около 90 % от МЗВ, а хромът и ентерококите в около 80 % от МЗВ. Като се има предвид, че МЗВ в България обслужват около 1,7 млн. души.Също така не е бил извършван мониторинг на всички параметри за всички големи зони на водоснабдяване. Горепосочените параметри се проверяват средно едва в 66 % от ГЗВ. Според българските органи липсва достатъчен лабораторен капацитет: пълни изследвания на пробите могат да се извършват само в шест от лабораториите на 28-те регионални здравни инспекции, а броматите могат да се изследват само в две от тях.Все още съществуват области, в които водата от обществената водоснабдителна мрежа не отговаря напълно на изискванията, посочени в Директивата на ЕС за питейната вода, приета през 1998 г. Освен това ще са необходими допълнителни значителни национални публични и частни инвестиции, за да се осигури достъп до вода с добро качество за всички граждани в тези страни ида се гарантира, че водните съоръжения, финансирани със средства от ЕС, ще могат да се поддържат добре.Държавите членки следва да изискват към критериите за подбор на проектите за водни съоръжения, които допринасят за постигането на националните цели, да бъдат включени и плановете за намаляване на загубите на вода. Да гарантират, че в цената са включени и разходите за устойчива инфраструктура. Да осигурят, ако е необходимо, финансова или друга подкрепа за домакинствата, за които разходите за услуги за ВиК надхвърлят равнището на социална поносимост.В България съгласно стратегията за 2014—2023 г. в голям брой водоснабдителни дружества оперативните разходи не се покриват от генерираните приходи от цената на водата, въпреки увеличенията на цената от 2008 г. насам (цената на водата се е увеличила с 16 % от 2008 г. до 2011 г., като от 1,19 лв./m3 е станала 1,38 лв./m3 ). Всъщност съгласно всички сценарии, разработени в стратегията, до 2024 г. средните комбинирани цени за водоснабдяване и отпадъчни води ще трябва да се увеличат почти двойно спрямо действащите цени през 2011 г., за да се постигне целта за съответствие и устойчивост.Същевременно водните услуги трябва да бъдат социално поносими за потребителите. Предварително условие 6.1 от Регламент (ЕС) № 1303/2013 посочва до 4 % от дохода на домакинство като общоприет показател за степента на социална поносимост, т.е. общата сметка за вода (питейна вода и отпадъчни води) може да представлява 4 % от дохода на домакинството. В България се счита, че е налице социална поносимост, когато фактурата за разходи за водни услуги не надвишава 2,5 % от средния месечен доход на едно домакинство в съответния район.Средното ниво на загуби на вода в ЕС през 2012 г. е около 34 %. От посетените държави членки само Унгария докладва за по-нисък процент (24 %). Румъния е докладвала загуби на вода от порядъка на 40 %, а България - над 60 %.В България загубите на вода от 60 % са много високи в сравнение с други държави от ЕС. За всеки ВиК оператор са определени индивидуални цели по отношение на загубите на вода, които да бъдат постигнати до 2021 г. Съществува също така национална цел от 49 %, която трябва да бъде постигната до 2026 г. Дейностите по рехабилитация или модернизация, в зависимост от случая, са задължителни, ако загубите на вода (от извличането до потребителя) надхвърлят 20 %. Стратегията в областта на водоснабдяването и канализацията за периода 2014—2023 г. определя цел за загубите на вода в размер на 30 %, която следва да се постигне на национално ниво до 2039 г.", "date": "2017.09.12", "title": "Разхищаваме питейната вода, отчита Европейската сметна палата"}
{"url": "https://news.bg/bulgaria/manolova-se-razgnevi-na-uchitelka.html", "text": "Омбудсманът Мая Манолова изпрати препоръка до министъра на образованието и науката Красимир Вълчев. В нея Манолова настоява да се действа в посока пресичане на езика на омразата срещу деца със специални образователни потребности. Тя иска и да се прекратят практиките тези деца да бъдат представяни по дискриминационен начин.Мая Манолова е афектирана силно от дискриминационно отношение на варненската учителка Христина Шиндова, която определи децата със специални образователни потребности като \"зверски опасни\".Общественият защитник е категорична, че такива изказвания са недопустими и несъвместими с ценностите на демократичното общество. \"Подобни мнения, с които се етикетират децата със специални образователни потребности и се оспорва правото им на образование, са изключително опасни и обезпокоителни, още повече изказани от учител и подкрепени от други\", пише в препоръката си Манолова.За нея този проблем трябва да се разглежда приоритетно в контекста на правото на децата на приобщаващо образование. По думите на омбудсмана институциите трябва да създадат \"подходяща и дружелюбна образователна среда\", която да показва, че развива техните таланти и личности качества.\"Приобщаващото образование е кауза, за която трябва да работим всички, институции, граждански сектор, родители, учители, цялото ни общество\", пише още в препоръката на омбудсмана.", "date": "2017.09.12", "title": "Манолова се разгневи на учителка"}
{"url": "https://news.bg/disasters/zemetresenie-v-yaponiya-5-6-po-rihter.html", "text": "Земетресение с магнитуд 5.6 е регистрирано край бреговете на Япония, предадоха информационните агенции.По данни на Геологическата служба на САЩ, трусът е усетен в 17:35 ч. по UTC.Епицентърът се намира на 133 километра югоизточно от остров Йоджима.Дълбичината на земетръсното огнище е 56.2 километра.Няма информация за пострадали хора и разрушения.", "date": "2017.09.12", "title": "Земетресение в Япония - 5.6 по Рихтер "}
{"url": "https://news.bg/press/iskra-mihaylova-e-nay-vliyatelniyat-balgarski-evrodeputat-pusnaha-adrian-sreshtu-otkup-simitli-izbra-iztochniya-variant-za-magistrala-struma.html", "text": "Европредседателството и ролята на България в ЕС са сред актуалните теми на вестниците във вторник.\"Искра Михайлова от ДПС е най-влиятелният български евродепутат, показва класация на неправителствената организация VoteWatch. Следват я Сергей Станишев от БСП и Ангел Джамбазки от ВМРО. Организацията измерва властта на европейските представители по сложна методология, която включва заеманите постове, активността им в парламента и интервюта с хора, които работят директно с тях. Михайлова заема 19-ото място в общата класация и авторите на доклада отбелязват, че тя председателства Комисията по регионално развитие, автор е на доклади на няколко теми, сред които са мерки за държавите членки, пострадали от природни бедствия, и финансов мениджмънт за държави членки, изпитващи сериозни затруднения да осигурят финансова стабилност. Станишев заема второто място сред българските представители (и 42 в общата класация) заради вицепредседателството на Комисията по граждански свободи и вицепредседателството на Делегацията в Съвместния парламентарен комитет ЕС - Бивша югославска република Македония, както и заради председателството на Партията на европейските социалисти (ПЕС). Третата позиция е определена за Ангел Джамбазки като зам.-координатор на Комисията по правни въпроси и вицепредседател на комитета за връзки с Македония. Освен това той работи по разширяването на Хагската конвенция за отвличането на деца. Четвъртото място заема Андрей Ковачев от ГЕРБ, следват го Неджми Али и Филиз Хюсменова от ДПС. \"Влияние\" е неутрален термин, който показва правомощията на съответния евродепутат, обясняват авторите на доклада. Те не анализират дали и как съответният човек я използва и дали действията му съвпадат с интереса на определена група избиратели. В общата класация на първо място е председателят на Европейския парламент Антонио Таяни от ЕНП, следват го лидерите на двете най-големи политически групи - Манфред Вебер от ЕНП и Джани Питела от групата на социалистите (Прогресивният алианс на социалистите и демократите, С§Д). Следват ги председателят на либералите Ги Верхофстад, който е и представител на парламента в преговорите за Брекзит. Що се отнася до държавите, Германия и Италия са най-влиятелни, изпреварвайки други големи страни като Франция, Великобритания и Испания. Това се дължи основно на факта, че Германия има най-голяма национална делегация в най-голямата политическа група (ЕНП), а Италия - в С§Д. България заема средни позиции и не е спомената изрично. Влиянието на Франция и Испания намаля, след като изборите през 2014 г. фрагментираха делегациите им. Това важи особено за Франция, където победата на \"Националния фронт\" намали френското членство в парламентарните групи, тъй като самата партия е изолирана от останалите евродепутати. ..\" - в. \"Дневник\".\"Окончателен вариант на Националната програма за Българското председателство очакваме да бъде приет в началото на декември. Това каза министърът на Българското председателство на Съвета на ЕС Лиляна Павлова на конференция, по повод навършването на 10 години от присъединяването на България към ЕС и предстоящото председателство на Съвета на ЕС. \"От септември до ноември предстои да проведем редица обществени обсъждания в Народното събрание и с неправителствени организации, за да можем в края на ноември да обобщим резултатите и да направим завършена версия на Националната ни програма\", обясни тя. \"Премиерът Бойко Борисов създаде Висш консултативен политически съвет с подкрепата на европейски политици, с които да работим за налагането на приоритетите ни и те да бъдат посланици на Българското председателство\", посочи Лиляна Павлова и допълни, че сред членовете на борда са Симеон Сакскобурготски и Росен Плевнелиев. \"През октомври ще бъде първата среща на този борд\", коментира тя. Министърът посочи, че откриването на Българското председателство ще бъде на 4 януари в Народния театър \"Иван Вазов\". На конференцията присъстват председателят на ПГ на ГЕРБ и зам.-председател на партията Цветан Цветанов, кметът на София Йорданка Фандъкова, ръководителят на Представителството на ЕК в България Огнян Златев и народни представители от ГЕРБ. Павлова допълни в отговор на СоломонПаси, че като част от календара на Българското председателство в София ще бъде проведена среща във формат ЕС-САЩ в края на май или началото на юни. \"Среща ще има и в България, отчитайки значимостта на отношенията и темата и проблематиката на тази област\", посочи тя. \"В САЩ планираме също голямо събитие като част от културната програма за Председателството именно за засилване на взаимоотношенията със САЩ във всички направления\", обясни Лиляна Павлова.\" - в. \"Стандарт\".\"Програмата за председателството на ЕС ще се мъдри до последно Предстоящи обществени обсъждания в парламента са причината окончателният вариант на Националната програма за българското председателство на ЕС да бъде приет в началото на декември, т.е. дни преди официалния му старт. Това обяви вчера ресорният министър Лиляна Павлова. \"От септември до ноември предстои да проведем редица обществени обсъждания в Народното събрание и с неправителствени организации, за да можем в края на ноември да обобщим резултатите и да направим завършена версия на националната ни програма\", оправда се Павлова за късния краен срок. Но не каза защо обсъжданията ще започнат през есента, след като проектът на документа бе готов още в началото на юли. Проблемът със забавянето може да бъде проследен назад още до служебното правителство на Огнян Герджиков. Тогавашният вицепремиер по въпросите на председателството Деница Златева съобщи през април, че проектът на програмата ще бъде готов през юни, а окончателният вариант - в навечерието на председателството. Нейното обяснение бе същото - необходимостта да се проведат консултации с максимално широк кръг от обществото...\" - в. \"Сега\".Всекидневниците съобщават, че жителите на Симитли подкрепят източния вариант за трасето на магистрала \"Струма\".\"Два пътя по магиcтpала \"Стpyма\" да има на Кpеcненcкото дефиле избpаxа жителите на Симитли. Днеc cме изпpавени пpед иcтоpичеcко cъбитие - най-cетне cлед толкова много години автомагиcтpала \"Стpyма\" да започне да cе изгpажда по най-оптималния и баланcиpан ваpиант c пpеминаване пpез Кpеcненcкото дефиле, заяви шефът на Агенция \"Пътна инфpаcтpyктypа\" инж. Донча Атанаcов...\" - в. \"24 часа\".\"Жителите на Симитли подкрепят източния вариант на трасе за преминаване на магистрала \"Струма\" през Кресненското дефиле. Това се разбра на проведеното днес обществено обсъждане в спортна зала \"Септември\" в града, където бе представен Докладът за оценка на въздействието върху околната среда (ОВОС) на инвестиционното предложение, съобщиха от Агенция \"Пътна инфраструктура\" (АПИ). Източният вариант на трасе през Кресненското дефиле предвижда в посока София пътят да минава по ново трасе, а в посока Сандански да остане по стария път Е-79. Връзката между двете платна ще бъде осъществена чрез напречни връзки, като ще се използват съществуващите пътища и ще се изграждат нови пътни възли. Предвидени са общо 5 пътни възела - \"Симитли\", \"Полето\", \"Мечкул\", \"Стара Кресна\" и \"Кресна\". Ще бъде построена и пътна връзка със съществуващия път Е-79 в началото на обходния път на Кресна...\" - в. \"Дневник\".\"Мнението на проектантите и експертите, изготвили доклада по ОВОС, е че т. нар. \"източен вариант\" е най-компромисното решение за реализиране на проекта по отношение на опазване на околната среда, сигурността и безопасността на жителите, както и от икономическа гледна точка. При реализацията му ще бъдат въведени всички мерки, включително и допълнителни такива, които предпазват живота и движението на животинските видове. Набелязани са мерки за защита от шума на граждани, както и пътни връзки, които да улеснят движението в посока Банско и София. Този вариант гарантира и чистотата на въздуха, тъй като трафикът се разделя в две платна... Източният вариант на трасе през Кресненското дефиле предвижда в посока София пътят да минава по ново трасе, а в посока Сандански да остане по стария път Е-79. Връзката между двете платна ще бъде осъществена чрез напречни връзки, като ще се използват съществуващите пътища и ще се изграждат нови пътни възли. На отсечката ще има и две големи площадки за търговия и отдих. Едната е на обходния път на Кресна в посока Кулата и е с площ 17 декара. Другата е по новото трасе, което ще се изгражда, и е на 2 километра след пътен възел \"Кресна\", пътувайки за София. Тя ще бъде с площ 19 декара. И двете площадки ще имат директна връзка с град Кресна. Те ще бъдат снабдени с електричество, водопроводна и канализационна мрежа, както и с пречиствателни станции за отпадни води. Целта е да бъде осигурено всичко необходимо за осъществяването на търговска дейност и хората от региона да могат да продават продукцията си от мед, мляко и т. н., както го правят и в момента...\" - в. \"Стандарт\".Отвличането на Адриан Златков също е сред темите на всекидневниците.\"600 000 лева cтpyвя cвободата на отвлечения Адpиан Златков, който бе пycнат в неделя вечеpта, наyчи \"24 чаcа\". Паpите били платени в cъбота вечеpта от баща мy Тони Златков. Собcтвеникът на автокъща \"Софавто\" ги метнал от кола на магиcтpала \"Тpaкия\", без полицията да пpиcъcтва на пpедаването на откyпа...\" - в. \"24 часа\".\"С плащането на огромен откуп 25-годишният Адриан Златков - син на собственик на голяма автокъща в столицата, беше освободен благополучно, но престъпниците получиха ясен знак, че подобно престъпление може да им се размине без последици. Въпреки опитите на управляващите да неглижират случая е очевидно, че в София отново вилнее нагла банда, а МВР две седмици не постигна абсолютно никакъв напредък в разследването. Никой не беше арестуван, не се чу за претърсвания и блокади на пътища, за да се издирят похитителите и техните тайни квартири. Вчера вътрешното министерство запази пълно мълчание по случая, а съобщението му от неделя беше в духа на здравното министерство: \"Тази вечер е намерен издирваният Адриан Златков. Той е в добро здравословно състояние.\" Години наред ръководството на ГЕРБ обясняваше, че още при първото си управление е разбило групата на \"Наглите\" и благодарение на това вече нямало отвличания и плащане на откупи. Този мит беше разбит с отвличането на 25-годишния Адриан. Той прекара 11 дни в плен, а накрая баща му Тони Златков призна публично, че е платил сериозна сума като откуп. Младежът беше отвлечен в края на август. До последно се твърдеше, че не е искан откуп от похитителите му, че не се водят преговори с тях, че не е ясно дали става дума за отвличане. Лансираха се основно версии, че причина за изчезването на младежа може да е бизнесът на баща му или лични взаимоотношения...\" - в. \"Сега\".\"Може да се направи припокриване между групата, отвлякла Адриан Златков, и начина на действие на \"Наглите\", но с детайлите, които са установени вече, ще се стигне до извода, че става дума за друга група, която е сформирана и е създала предпоставки да се прави такова нещо. Това каза през bTV зам.-председател на ГЕРБ Цветан Цветанов. Той допълни, че това е само хипотеза и не смята, че трябва да се извежда като основна версия. \"Най-важното от тази развръзка е, че Адриан е жив и здрав в добро състояние. Психическата травма ще остави траен белег върху неговото съзнание и неговото близки. Тук трябва да се даде шанс на българската правоохранителна система да си свърши работата\", каза Цветанов. По думите му в такива ситуации трябва да се събере огромна по обем информация и не трябва да се избързва, защото доказателствата трябва да бъдат толкова безспорни, за да са достатъчни като мотиви, за да може съдът да ги реши постоянна мярка. \"Убеден съм, че ще бъде реализирана тази група. Недопустимо е да се връщаме във времена, които смятахме, че вече са забравени и са отминали\", заяви Цветанов...\" - в. \"Стандарт\".\"Спомням си, че когато беше освободен Румен Гунински-син и беше платен откуп, можехме да пристъпим към реализация, но тогава се реши, че трябва да съхраним на първо място човешкия живот. Ние вече знаехме, в рамките на месец-два събрахме необходимите доказателства и пристъпихме към реализация, допълни Цветан Цветанов. Той разказа, че когато е изпаднал в ситуация да има първото отвличане, когато е станал министър на вътрешните работи, му е бил зададен въпрос от журналист дали ще си подаде оставката, ако има още едно отвличане и той е бил готов да я подаде. Тогава обаче са поискали толеранс от обществото за месец-два, за да съберат нужната информация. Той подкрепи решението на ръководството на министерството да не се дава информация през времето, в което е бил отвлечен Адриан, защото хората, които са го отвлекли, също следят информациите...\" - в. \"Труд\".", "date": "2017.09.12", "title": "Искра Михайлова е най-влиятелният български евродепутат, пуснаха Адриан срещу откуп, Симитли избра източния вариант за магистрала „Струма”..."}
{"url": "https://news.bg/culture/slyapata-vaysha-na-teo-ushev-s-nagrada-ot-kinofestivala-v-toronto.html", "text": "Късометражната анимация \"Сляпата Вайша\" на режисьора Теодор Ушев спечели втора награда на международния кинофестивал в Торонто, съобщи \"Дневник\".\"Накрая на фестивалната си кариера нашата \"Вайша\" получи може би най-важната си награда. За пръв път Асоциацията на акредитираните в Холивуд журналисти (същата, която раздава наградите \"Златен Глобус\") реши да награди двата най-добри филма от селекцията Top Ten на фестивала в Торонто. \"Вайша\" получи втора награда.\" - пише режисьорът в профила си във Фейсбук.\"Наградата е още по-ценна, защото е получена в конкуренция с игрални и документални филми\", добавя Теодор Ушев.Получената стипендия ще бъде инвестирана директно в следващия му филм.Припомняме, Ушев беше номиниран за \"Оскар\" за анимацията си \"Сляпата Вайша\" по едноименния разказ на Георги Господинов. През юни се разбра, че Националният филмов център ще финансира негов проект, също свързан с България - филма \"Пумпал\" по едноименния роман на Владислав Тодоров, провокиран от паметника на Бузлуджа.", "date": "2017.09.12", "title": "\"Сляпата Вайша\" на Тео Ушев с награда от кинофестивала в Торонто "}
{"url": "https://news.bg/int-politics/mnogohilyadna-aktsiya-v-barselona-s-priziv-za-nezavisimost-na-katalunya.html", "text": "Многохилядна демонстрация се състоя в Барселона с искане за независимост на Каталуня, предадоха информационните агенции.По.малко от три седмици преди референдума за статута на испанската провинция, който е насрочен за 1 октомври, организаторите проведоха мащабна акция в центъра на града. Тя беше насрочена символично за Националния ден на Каталуня 11 септември.Празникът отбелязва годишнината от края на обсадата на Барселона от испанския крал Филип V през 1714 г.Според страницата на местната полиция в Twitter, в акцията са се включили около един милион души.Официалната информация на испанското правителство определя броя им на 350 хиляди.", "date": "2017.09.12", "title": "Многохилядна акция в Барселона с призив за независимост на Каталуня"}
{"url": "https://news.bg/disasters/florida-se-vazstanovyava-sled-stihiyata-irma.html", "text": "Във Флорида започнаха възстановителните работи след пораженията, причинени от урагана \"Ирма\", предаде Би Би Си.Приближавайки се към Маями, стихията отслабна до тропическа буря, но на редица градове в щата бяха нанесени големи щети.Значителни средства от федералния бюджет ще бъдат вложени в разчистване на разрушенията, възстановяване на електроснабдяването, ремонти на пострадалите сгради.Ураганът остави без ток над 3.4 милиона души. Само в Маями бяха прекъснати 80% от високоволтовите електропроводи, а големи райони от града бяха наводнени.Все пак специалистите отбелязват, че окото на \"Ирма\" не засегна града и стихията не причини катастрофални последствия, за каквито имаше опасения.В най-голяма степен пострадаха кораловите острови Флорида Кис, на около 25 километра от Маями. Спасителите описват ситуацията като хуманитарна криза.Около 10 хиляди души предпочетоха да останат там вместо да се евакуират.Спасителите проверяват колко от 42-та моста, съединяващи островите, могат да се използват. Районът ще остане откъснат от материка докато не бъде направена оценка на пораженията и рисковете.Военновъздушните сили и националната гвардия организират мащабна спасителна операция за преодоляване на пораженията от урагана, пише \"Miami Herald\".", "date": "2017.09.12", "title": "Флорида се възстановява след стихията „Ирма”"}
{"url": "https://news.bg/int-politics/savetat-za-sigurnost-odobri-novi-sanktsii-sreshtu-severna-koreya.html", "text": "Съветът за сигурност на ООН прие внесената от САЩ резолюция за въвеждане на нови санкции срещу Северна Корея, предаде CNN.Те бяха гласувани седмица след шестия ядрен опит на Пхенян, който е и най-мащабният.Документът беше подкрепен от всички 15 страни-членки на съвета.С него се въвежда пълна забрана върху износа на севернокорейска текстилна продукция и се ограничава продажбата на петролни продукти на Пхенян до два милиона барела годишно.Въвежда се и лимит за доставките на суров петрол за Северна Корея - техният обем не може да превишава показателите от последните 12 месеца.След гласуването американската представителка в ООН Ники Хейли подчерта , че резолюцията дава много по-големи възможности, отколкото досега, да се ограничат възможностите на Пхенян да осъществява ракетната и ядрената си програма, но мерките ще са работещи само ако всички нации ги приложат изцяло и категорично.Първоначалният проект на документа предвиждаше пълна забрана за внос на течни горива в Северна Корея, както и замразяване на чуждестранните активи на Ким Чен Ун, на Работническата партия и севернокорейското правителство.Текстът обаче беше променен поради очакваните опити на Русия и Китай да блокират резолюцията.По-рано Пхенян отправи заплахи към САЩ заради въвеждането на по-строги санкции.", "date": "2017.09.12", "title": "Съветът за сигурност одобри нови санкции срещу Северна Корея"}
{"url": "https://news.bg/int-politics/es-ruskite-izbori-v-krim-sa-nelegitimni-tova-e-ukrainska-teritoriya.html", "text": "ЕС не признава за легитимни местните избори, проведени в Севастопол на 10 септември, предадоха информационните агенции.В изявление на външнополитическия офис на ЕК се посочва, че анексирането на Крим и на Севастопол от Русия е незаконно.\"Всеки, който е избран на Кримския полуостров и твърди, че \"представлява\" Крим и Севастопол, няма да бъде признат за представител на тези територии, които са украински.\" - се казва в документа.\"Европейският съюз е непоколебим в подкрепата си за териториалната цялост и суверенитета на Украйна\", подчертават от Брюксел.\"Русия наруши международното право и постави под въпрос реда, установен в Европа след Втората световна война\", напомни представителката на германското правителство Улрике Демер, цитирана от Дойче веле.", "date": "2017.09.12", "title": "ЕС: Руските избори в Крим са нелегитимни, това е украинска територия "}
{"url": "https://news.bg/int-politics/shte-se-provalyat-li-pregovorite-za-brekzit.html", "text": "Преговорите за излизането на Великобритания от ЕС не вървят добре. Според начертания план, до една година трябва да бъде постигнато споразумение, което да бъде ратифицирано до края на март 2019 година. Само че засега преговорите не водят до видими резултати, а вече изминаха шест месеца от началото им. Това се дължи най-вече на окаяното политическо положение в Обединеното кралство. Британците обаче смятат, че вина има и Европейската комисия. Според тях, ЕК не се стреми към бързо и честно решение.Това ще Ви излезе скъпо!Тактическите съображения и у двете преговарящи делегации се примесват с емоции и инат. Екипът на британския министър за Брекзита Дейвид Дейвис не е наясно къде трябва да бъдат прокарани понастоящем червените линии. След изборите във Великобритания, властовите съотношения в парламента и в Консервативната партия са толкова объркани, че никой не може да каже за кой вариант на Брекзит ще се събере мнозинство. Това междувременно принуждава Лондон да остави много отворени въпроси.Същевременно силната вече Лейбъристка партия използва преговорите за Брекзит за вътрешнополитическата си борба. Жан-Клод Юнкер не крие, че смята Брекзит за историческа глупост. Той и неговият главен преговарящ Мишел Барние знаят много добре, че всяка критика към британската делегация и дори застой в преговорите е коз в ръцете на лейбъристите - т.е. партия, която при евентуална смяна на властта в Лондон би била много по-приятен партньор на Брюксел.В основата си преговорите за Брекзит са усложнени от различните позиции на двете страни. Британските политици се чувстват обвързани с резултатите от референдума от юни 2016 година. Те смятат за своя легитимна цел да осъществят желанието на гражданите - и то по възможно най-изгодния за тях начин. Европейската комисия пък от своя страна смята правителството в Лондон, или поне ангажираните с Брекзит министри, за зловещо сдружение, което е довело Обединеното кралство до пропастта и е вкарало ЕС в една никому ненужна криза. ЕК не иска да прави компроми с тези хора, а по-скоро да им даде добър урок: виждате ли колко скъпо ще Ви струва излизането от нашия клуб!А сега накъде?Залитащата правителствена ръководителка Мей, нейният министър за Брекзит и своенравният ѝ външен министър дават на европейците достатъчно поводи за подигравки. Човек остава с впечатлението, че главните действащи лица в драмата \"Брекзит\" едва сега осъзнават какво са натворили. Не всички позиции на британците обаче са смехотворни. Все пак всяко едно правителство, към което се отправя искане за изплащане на стотици милиарди евро, първо би проучило подробно цифрите. И тъй като ЕК декларира високата сума като \"правно задължение\", британците също имат право да привлекат юристи в проверката, преди да внесат контрапредложение.Може да бъде проявено известно разбиране и за позицията на Лондон, че т.нар. развод (първата фаза) не бива да се разглежда отделно от разговорите за бъдещите отношения с ЕС (втората фаза). Така например за бъдещата външна граница на ЕС в Ирландия може да се разговаря сериозно едва когато са очертани поне контурите на бъдещите отношения на Лондон с ЕС.Никой няма полза от провал27-те страни членки на ЕС са в по-изгодната позиция и постоянно засилват натиска върху Великобритания. Само че те трябва да знаят, че провалът на преговорите, който става все по-вероятен, не служи никому. Британското желание за свободна търговия и тясно секторно сътрудничество при възможно малко задължения и разходи е разбираемо, но нереалистично. Правителството в Лондон ще трябва най-сетне да разбере, че  не може да бъде възнаградено с идеални условия. Също толкова противоречиво и неводещо до никъде е желанието на ЕС да подготви на британците болезнена раздяла, а самият той да остане незасегнат.Навярно британците ще загубят повече, отколкото ЕС. Но европейците не могат да имат интерес да загубят дълготрайно своя най-силен икономически съсед и най-важен партньор по отношение на сигурността.", "date": "2017.09.12", "title": "Ще се провалят ли преговорите за Брекзит?"}
{"url": "https://news.bg/bulgaria/toplo-vreme-i-slabi-vetrove.html", "text": "В поголямата част от страната времето ще бъде предимно слънчево и топло, съобщават от Националния институт по метеорология и хидрология.Все пак ще има и по-значителни временни увеличения на облачността, но само на отделни места в Западна България за кратко ще превали и прегурми.Сутринта в отделни райони на Източна България ще се образува краткотрайна мъгла. Ще духа слаб до умерен югозападен вятър, които до вечерта ще се ориентира до запад-северозапад и малко ще се усили. Максималните температури ще са между 28 и 33 градуса по Целзий, а за София живакът ще стигне до 28 градуса. Атмосферното налягане ще се повиши, но ще остане по-ниско от средното за месеца", "date": "2017.09.12", "title": "Топло време и слаби ветрове "}
{"url": "https://news.bg/int-politics/i-peru-izgoni-poslanika-na-severna-koreya.html", "text": "Перу обяви за персона нон грата посланика на Северна Корея, предаде агенция \"Новости\".Представителят на Пхенян ще трябва да напусне страната в рамките на пет дни.Няколко дни по-рано Мексико изгони севернокорейския посланик заради ядрените опити на Пхенян, продължаващи въпреки нееднократните предупреждения на ООН.Към момента на двата американски континента единствено в Куба и Бразилия все още има действащи посланици на Северна Корея.\"Правителството на Перу обяви посланика на Северна Корея господин Ким Хак Чол за персона нон грата и го помоли да напусне територията на Перу в рамките на пет дни\", се казва съобщение на перуанското министерство на външните работи.Уточнява се, че правителството на страната е взело това решение заради \"нееднократните и груби нарушения на резолюция на Съвета за сигурност и игнорирането на призивите на международната общност за изпълняване на ангажиментите, зачитане на международното право и прекратяване на ядрената програма\".От министерството допълват, че политиката на Пхенян представлява сериозна заплаха за мира и сигурността в света.", "date": "2017.09.12", "title": "И Перу изгони посланика на Северна Корея"}
{"url": "https://news.bg/health/v-georgi-damyanovo-piyat-voda-s-arsen-koyato-poskapva-sas-108-ot-1-septemvri.html", "text": "Жителите на Георги Дамяново излязоха на протест заради поскъпването на цената на водопадаването, съобщи bTV.От 1 септември е в сила сериозно увеличение - вместо 76 стотинки на кубик, ВиК дружеството вече иска по 1,60 лева. Това е 108 % поскъпване на водата, която в добавка има и арсен, изчисляват местните.В края на август замервания на РЗИ са показали стойности на токсичния арсен, които превишават трикратно нормата. Според хората от Георги Дамяново проблемът е от над 20 години, но властите винаги са прикривали замърсяването.Освен увеличените стойности на арсен, при дъжд от чешмите на хората тече кал с неприятна миризма. Затова и водата не се ползва за пиене, а често - дори и за миене.На този фон жителите на село Георги Дамяново и другите населени места в близост недоумяват защо цената на водоподаването се вдига - в общината няма нито помпени, нито пречиствателни станции.Имат и сериозни съмнения, че с водоноски им доставят същата заразена с арсен вода, в която просто се добавят големи количества хлор.От ВиК дружеството отказаха коментар. Те се позоваха на това, че цената е съгласувана с държавния регулатор, а централният водоизточник се дезинфекцира.Жителите на Георги Дамяново готвят подписка до президента Румен Радев и омбудсмана Мая Манолова.", "date": "2017.09.12", "title": "В Георги Дамяново пият вода с арсен, която поскъпва със 108% от 1 септември"}
{"url": "https://news.bg/bulgaria/traycho-traykov-darzhavata-ni-e-postoyanno-v-grip-ili-pnevmoniya.html", "text": "В момента отбранителният бранш е в подем, никой не е мотивирал държавата да фалира един оръжеен завод. Това коментира пред БТВ бившият икономически министър Трайчо Трайков по повод \"Дунарит\".На въпрос кой би могъл да влияе на казуса \"Дунарит\", Трайков отговори, че винаги има влияние, като във всеки човешки организъм, който е нападан от вируси.\"Проблемът на нашата държава е, че постоянно е в някакъв грип или пневмония\", коментира ексминистърът и добави, че в крайна сметка това опира до системата за правораздаване. Той изтъкна още, че инвеститорите ,въпреки ниските данъци, не се чувстват сигурни, че са изрядно защитени.За АЕЦ \"Белене\", бившият министър заяви, че големият проблем не е съхранението, а какво ще прави държавата с реакторите. Опцията, която правителството развива е приватизиране на целия проект заедно с оборудването.\"Есента се очакват всички анализи да излязат и да покажат дали е необходимо да има нова енергийна стратегия\"За сделката с EVN Трайков посочи, че \"Когато съдът върне делото на прокуратурата те ще имат много време да го внесат или не\". Ексминистърът предположи, че едва ли ще внесът делото по време на председателството ни на Съвета на ЕС, за да \"не се изложим\".", "date": "2017.09.12", "title": "Трайчо Трайков: Държавата ни е постоянно в грип или пневмония"}
{"url": "https://news.bg/energy/erp-tata-sabirat-pari-za-kraden-tok-ot-korektnite-plattsi.html", "text": "Eлектродружествата събират пари за краден ток от коректните платци с оправданието \"технологични разходи\". Това е мнението на бившия председател на енергийния регулатор Еленко Божков пред bTV.\"Представете си, че продавате прясно мляко. Сипвате по 1-2 литра, но накрая по стените на съда остават капчици - това са технологичните загуби. Търговецът плаща всички литри мляко, но по някакъв начин трябва да осчетоводи тези технологични разходи\", обясни експертът.Според него част от загубите на ток са в трансформаторите, както и в линиите и шийните системи. Той припомни, че при приватизацията трите електроразпределителни дружества имаха гарантирана печалба от 16 % в първите години. По това време те имаха и право да отчитат по 14% загуби, които по-късно били свалени на 8. \"Истинските технологични разходи са около 6%, заяви експертът. Ние им даваме прекалено голям процент. Все още в този технически резерв влизат и кражбите\", коментира Божков.От думите му стана ясно, че в крайна сметка около 10% от заплатеното за ток всъщност покрива загуби на дружеството, които не са от технологичен характер. Компаниите категорично отричат, като твърдят, че коректните потребители не плащат за чуждите кражби.По думите му точният размер на загубите става ясен при разлика между балансовия електромер и сбора на индивидуалните уреди за отчитане. Според бившия зам.-шеф на Държавната комисия за енергийно и водно регулиране (ДКЕВР), чийто наследник е КЕВР, монтирането на недостъпни електромери дава възможност при отчитане да се прехвърля част от откраднатото на домакинства с по-малко от средното потребление. Той разказа за подобен пример като цитира името на клиент, чийто електромер е монтиран на недостъпно място.", "date": "2017.09.12", "title": "ЕРП-тата събират пари за краден ток от коректните платци"}
{"url": "https://news.bg/bulgaria/otvlichaneto-na-adrian-kato-naglite-spored-bezlov.html", "text": "Сега имаме едно отвличане, което е съвсем модела на \"Наглите\". Това коментира в ефира на Нова ТВ Тихомир Безлов от Центъра за изследване на демокрацията по повод отвличането на Адриан Златков от софийското село Герман.Безлов посочи, че, ако сумите, за които се говори, са верни, те се движат в диапазона на тези при отвличанията от \"Наглите\". Анализаторът определи като проблем липсата на официални изявления от страна на МВР и Прокуратурата.\"Аз не си спомням такъв случай при Наглите да имаше такова мълчание\", коментира Безлов. Той припомни 2009 г. есента, когато е един от последните случаи, тогава комуникацията е започнала още на втория ден след отвличането - \"Днес е 12-ти през цялото това време се разменят sms-си\", обяснява Безлов.Анализаторът насочи вниманието, към това, което не се споменава от страна на бащата, а именно сумата на откупа, детайлите на самите договорки. Анализаторът не изключи и други по-добри форми на комуникация с похитителите, освен sms-си, тъй като не сме 2009-та година.Той не изключи възможността да става дума за една напълно нова група, която доста професионално е свършила нещата до тук.Безлов припомни един от проблемите, които са се очертали по случая с Наглите, че първоначално е ставало въпрос за 14-15 имена. По думите му сред имената е имало такива, за които се твърдяло, че са връзката със считания за мозъка на групата.Той припомни, че в съпругата на Хамстера е била открита банкнота, платена при един от откупите, но тази хипотеза не се доказала в съда. Безлов припомни, че съдът е приел, че банкнотата може да е попаднала по различни начини в нея и това не е достатъчно доказателство. Така тогава Хамстера бе свързан с Алексей Петров. По думите му това в случая с Ангел Бончев е станало ясно, че полицаите помагат.\"В тези обвинения няма полицаи, няма служители на специализирани служби. Паралелно за периода 2007-2009г. имаше отвличания, които не са на Наглите\", коментира още Безлов", "date": "2017.09.12", "title": "Отвличането на Адриан като \"Наглите\", според Безлов"}
{"url": "https://news.bg/int-politics/ankara-e-vnesla-parvata-vnoska-za-ruskite-s-400-obyavi-erdogan.html", "text": "Турският президент Реджеп Тайип Ердоган заяви, че Анкара е внесла първата вноска за руските зенитно-ракетни комплекси (ЗРК) С-400, съобщиха турският вестник Hürriyet и руската агенция РИА Новости.\"Нашите приятели вече са подписали (споразумението - б.р) за С-400. Доколкото знам, вече е внесена първата вноска. Процесът за предаване на кредита от Русия към нас продължава. И аз, и Путин решително сме настроени по този въпрос\", заяви Ердоган пред журналисти при пристигането си в Казахстан на 10 септември.Зенитната ракетна система С-400 \"Триумф\" е предназначена за високоефективно поражение на самолетите от стратегическа и тактическа авиация, балистични ракети, хиперзвукови цели и други средства за въздушно нападение. Контрактът на доставка на комплекса е подписан също и с Китай.В края на август Федералната служба за военно-техническо сътрудничество заяви, че е получила около десетина заявки за С-400.", "date": "2017.09.12", "title": "Анкара е внесла първата вноска за руските С-400, обяви Ердоган"}
{"url": "https://news.bg/politics/antikoruptsionnite-zakoni-na-gerb-i-na-bsp-sa-stari-obobshti-tatyana-doncheva.html", "text": "Антикорупционните закони на БСП и на ГЕРБ не вършат никаква работа. Това заяви Татяна Дончева, лидер на \"Движение 21\", бивш депутат и адвокат пред БНР.Новата антикорупционна организация ще се състои от три съществуващи досега, обобщава структурата на новия орган Дончева. Те няма да ви отговорят на въпроса какво ще бъде по-различно. Защо неща, които досега не са свършили работа, сега изведнъж ще свършат. Румен Радев и Корнелия Нинова пробутват един закон, в който няма структура на агенцията и няма функции на отделните части, заяви юристът.Дончева коментира и избора на председател на Върховния административен съд, който беше в понеделник, 11 септември.Кандидатът, който мнозинството излъчи, е един кандидат, който е малко съдия, за разлика от Соня Янкулова, която е изключителен авторитет, каза Дончева.Тя коментира биографията на новия председател на ВАС така: \"бил е и малко нотариус в Балчик във времена, когато се правеха заменки, придобиваха се апетитни парцели. Бил е и малко адвокат и административен съдия. Изборът на ВАС преди месец на пробното гласуване показа, че и във Върховния административен съд е важна максимата \"преклонена главица сабя не я сече\".В края на мандата на този ВАС всички търсят препитание и някаква последваща реализация.", "date": "2017.09.12", "title": "Антикорупционните закони на ГЕРБ и на БСП са стари, обобщи Татяна Дончева"}
{"url": "https://news.bg/world/irma-sazdade-problemi-i-s-poshtite-v-sasht.html", "text": "Пощите в Съединените американски щати уведомяват, че заради пораженията, които ураганът \"Ирма\" нанесе, са прекъснати обработката и доставката на пратките в няколко щата.Засегнатите щати са Флорида, Джорджия, Калифорния и околните райони. Към момента там не могат да се доставят пратки.В сайта на дружеството \"Български пощи\" ЕАД ще уведомят клиентите си за развитието на ситуацията.", "date": "2017.09.12", "title": "\"Ирма\" създаде проблеми и с пощите в САЩ"}
{"url": "https://news.bg/int-politics/obyaviha-bombardirovkite-na-sauditska-arabiya-v-jemen-za-voenni-prestapleniya.html", "text": "Международната правозащитна организация Human Rights Watch (\"Хюман райтс уоч\") обвини оглавяваната от Саудитска Арабия коалиция, водеща боеве в Йемен, във военни престъпления, подчертавайки, че при нейните въздушни удари в рамките на два месеца са били избити 39 цивилни, включително 26 деца, съобщава \"Ройтерс\".Правозащитниците посочват, че пет въздушни удара, при които са били ударени четири жилища и магазин за хранителни стоки, са били извършени умишлено или безразсъдно, причинявайки безразборни цивилни жертви в нарушение на законите на войната.Коалицията многократно е отричала твърденията за военни престъпления и твърди, че нейните нападения са насочени срещу нейните врагове от въоръженото радикално движение на хусите, а не срещу цивилни.Йемен е разкъсван от гражданска война, в която международно признатото правителство, подкрепяно от коалицията, която се ползва с подкрепата на САЩ и Великобритания, се опитва да изтласка подкрепяните от Иран хуси, които контролират по-голямата част от северната част на Йемен, включително столицата Сана.\"Неколкократните обещания на ръководената от Саудитска Арабия коалиция да извършва въздушните си удари законно не пощадяват йеменски деца от незаконни нападения\", изтъква Сара Лиа Уитсън, която е директор за Близкия изток в \"Хюман райтс уоч\".\"Това подчертава необходимостта ООН незабавно да върне коалицията в ежегодния си \"списък на срама\" за нарушения срещу деца във въоръжени конфликти\", добави тя.На 4 август самолети на коалицията удариха жилище в Саада, избивайки девет души от семейство, включително 6 деца на възраст между 3 и 12 години.На 3 юли при въздушен удар бяха избити 8 души от едно семейство в провинция Таиз, включително съпругата и 8-годишна дъщеря.\"Хюман райтс уоч\" са интервюирали 9 души от едно семейство и очевидци на пет въздушни удари, които са били извършени между 9 юни и 4 август, като не са установили потенциални военни цели в района.Във войната в Йемен загинаха повече от 10 хил. души, бяха разселени повече от 3 млн. души и беше разрушена по-голямата част от инфраструктурата на бедната страна.Оглавяваната от Саудитска Арабия коалиция беше сформирана през 2015 г. за борба срещу хусите и армейски части, съюзени с тях.Вчера ООН обяви, че е установила 5 144 цивилни жертви във войната в Йемен, главно от въздушни удари на коалицията, ръководена от Саудитска Арабия, като според тях е налице спешна необходимост от международно разследване.", "date": "2017.09.12", "title": "Обявиха бомбардировките на Саудитска Арабия в Йемен за военни престъпления"}
{"url": "https://news.bg/world/trafikantite-na-migranti-probvat-koridora-za-evropa-prez-cherno-more.html", "text": "Нов опасен маршрут за прехвърляне на бежанци в Европа се смята, че е отворен в Черно море, след като бяха заловени стотици имигранти през последните седмици. Бреговата охрана на Румъния предупреждава, че този коридор може да се окаже и по-смъртоносен в сравнение с настоящите в Средиземно море.Това пише британското издание \"Гардиън\" в свой репортаж.Докато съседните на Румъния държави се опитват да се справят с бежанската криза и наплива на мигранти от Близкия изток през последните години, Букурещ като цяло не беше много засегнат. Обаче последните дни показват, че трафикантите се опитват да прокарат мигранти през румънските води в Черно море.В събота бреговата охрана на Румъния засече рибарска лодка в Черно море с 97 мигранти, включително и 36 деца. Граничната полиция разкри, че мигрантите са от Ирак и Иран. Те са заловени до румънско-българската граница в акваторията. В петък вечерта румънските власти засякоха друга лодка, насочила се към териториалните води. На лодката имаше 120 души. Тя беше предадена на турската брегова охрана.На 3 септември рибарска лодка с 87 мигранти беше спряна на път към румънското крайбрежие в Черно море. Смята се, че лодката е тръгнала от северното крайбрежие на Турция.На 21 август бреговата охрана засече лодка с 68 бежанци до румънското крайбрежие, а няколко дни по-късно бяха открити 150 сирийски бежанци на рибарска лодка от Турция за Румъния. На 13 август бреговата охрана откри 69 иракчани на лодка към Румъния.Въпреки че тук става въпрос за относително малък брой мигранти в сравнение със стотиците хиляди, насочили се от Турция към Гърция през последните години, случващото може да се приеме като значително развитие на ситуацията.Миналата седмица румънският вътрешен министър Кармен Дан посети граничната полиция на крайбрежието на Черно море, където заяви: \"Ние третираме мигрантите като хора, които имат нужда от помощ, а не като престъпници\".Говорител на Фронтекс обяви, че е твърде рано да се обсъждат инцидентите като промяна на тенденцията, посочвайки малкия брой на случаите за кратък период.Но представителят добави, че Фронтекс възприемат случаите като опит на трафиканти в Турция да задействат черноморския коридор.В миналото беше използван. През 2014 г. имахме 430 души, пристигнали в Румъния и България през Черно море. През 2015 г. са 68. През 2016 г. - един, каза говорителят и добави, че може би имигрантите пробват дали могат да използват този маршрут.Според говорителя условията в Черно море често са по-неблагоприятни от Средиземно море заради по-силните ветрове. \"\", заключи той.Между януари и юли 2017 г. 2 224 мигранти са загинали при опит да прекосят Средиземно море, според Международната организация по миграция. Граничната полиция на Румъния съобщи, че към момента няма смъртен случай.Данни на румънската гранична полиция показват, че през първите седем месеца на 2017 г. 2800 души са се опитали незаконно да проникнат в страната в сравнение с 1 624 през цялата 2016 г. 1 370 от тях са от Ирак, 525 от Сирия и 319 от Пакистан.Остават въпросите без отговор дали Румъния е достатъчно подготвена, за да се справи с бежански поток.", "date": "2017.09.12", "title": "Трафикантите на мигранти пробват коридора за Европа през Черно море"}
{"url": "https://news.bg/economics/uvelichen-e-iznosat-za-treti-strani-s-18-9-za-parvite-6-mesetsa-na-2017-g.html", "text": "Износът на България за трети страни се увеличава с 18.9% за периода януари - юли 2017 г. в сравнение със съответния период на предходната година. Той е на стойност 10 304.5 млн. лева.Основни търговски партньори на България са Турция, Руската федерация, Китай, Сърбия, бившата югославска република Македония и Египет. Те формират 51.1% от износа за трети страни.През юли 2017 г. износът на България за трети страни нараства с 8.1% спрямо същия месец на предходната година и е в размер на 1 482.3 млрд. лева.При износа на България за трети страни, най-голям ръст е отбелязан в секторите \"Артикули, класифицирани главно според вида на материала\"- (52.9%) и \"Разнообразни готови продукти\"(38.2%). Най-голям спад се наблюдава в сектор \"Храни и живи животни\" (16.5%).Вносът на България от трети страни през периода януари - юли 2017 г. се увеличава с 29.9% в сравнение със съответния период на предходната година и е на стойност 12 135.7 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия.През юли 2017 г. вносът на България от трети страни нараства с 20.1% спрямо същия месец на предходната година и е в размер на 1 705.8 млрд. лeвa.При вноса от трети страни, разпределен според Стандартната външнотърговска класификация, през периода януари - юли 2017 г. спрямо същия период на 2016 г. най-голямо процентно увеличение е отчетено в секторите \"Необработени (сурови) материали, негодни за консумация (изкл. горивата)\" (82.3%) и \"Минерални горива, масла и подобни продукти\"(40.2%).Външнотърговското салдо (износ FOB - внос CIF) на България с трети страни през периода януари - юли 2017 г. е отрицателно и е в размер на 1 831.2 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 1 238.8 млн. лева.През юли 2017 г. външнотърговското салдо (износ FOB - внос CIF) с трети страни е отрицателно и е на стойност 223.5 млн. лева.През периода януари - юли 2017 г. от България са изнесени стоки общо на стойност 29 772.4 млн. лева. В сравнение със съответния период на предходната година износът се увеличава с 13.8%.През юли 2017 г. общият износ възлиза на 4 604.6 млрд. лв. и нараства с 9.8% спрямо същия месец на предходната година.През периода януари - юли 2017 г. в страната са внесени стоки общо на стойност 33 192.8 млн. лв. (по цени CIF), или със 17.0% повече спрямо същия период на 2016 година.През юли 2017 г. общият внос се увеличава с 8.1% спрямо същия месец на предходната година и възлиза на 4 695.4 млрд. лева.Общото външнотърговско салдо (износ FOB - внос CIF) е отрицателно през периода януари - юли 2017 г. и е на стойност 3 420.4 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - юли 2017 г. също е отрицателно и е в размер на 1 814.5 млн. лева.През юли 2017 г. общото външнотърговско салдо (износ FOB - внос CIF) е отрицателно и е на стойност 90.8 млн. лева. По цени FOB/FOB салдото е положително и е в размер на 138.2 млн. лева.През 2016 г. са изнесени стоки за 47 186.3 млн. лева и спрямо 2015 г. износът се увеличава с 5.0%. При сравняване на месечните данни за 2016 г. с данните за съответния месец на предходната година най-голям ръст се наблюдава при износа през декември (20.0%), а най-голям спад - през март (7.7%).Внесените стоки (по цени CIF) през 2016 г. са за 51 206.2 млн. лв., или с 0.7% по-малко от предходната година. Съпоставката на месечните данни за вноса за 2016 г. и съответно за 2015 г. показва, че най-голямо е увеличението през август (16.9 %), а през април е регистрирано най-голямото понижение (11.4%).Външнотърговското салдо (износ FOB - внос CIF) за 2016 г. е отрицателно и е в размер на 4 019.9 млн. лв., което е с 2 579.6 млн. лв. по-малко от салдото за 2015 година. По цени FOB/FOB (след елиминиране на разходите за транспорт и застраховки при внос на стоки) отрицателното салдо за 2016 г. е на стойност 782.7 млн. лева.Износът на България, разпределен според Стандартната външнотърговска класификация, показва, че през 2016 г. в сравнение с 2015 г. най-голям ръст е отчетен при износа на \"Разнообразни готови продукти\"(20.0%).Най-голям спад (12.0%) се наблюдава при износа от сектор \"Минерални горива, масла и подобни продукти\".При вноса най-голямо нарастване е отчетено в сектор \"Разнообразни готови продукти, н.д.\" (11.4%), анай-голямо намаление - в сектор \"Минерални горива, масла и подобни продукти\" (20.7%).Търговията на България със страните от ЕС се увеличава със 7.3% спрямо предходната година и е в размер на 31 157.6 млн. лева, отчитат от НСИ. Основни търговски партньори на България са Германия, Италия, Румъния, Гърция, Франция и Испания, които формират 68.0% от износа за ЕС.Вносът на България от страните от ЕС през 2016 г. се увеличава с 2.5% в сравнение с 2015 г. и е на стойност 33 989.3 млн. лева. Най-съществен е стойностният обем на стоките, внесени от Германия, Италия, Румъния, Гърция и Полша, които представляват 55.4% от вноса от ЕС.Външнотърговското салдо (износ FOB - внос CIF) на България със страните от ЕС е отрицателно и е в размер на 2 831.7 млн. лв. за 2016 година.Износът на България за ЕС, разпределен според Стандартната външнотърговска класификация, показва, че през 2016 г. в сравнение с 2015 г. най-голямо е увеличението в сектор \"Безалкохолни и алкохолни напитки и тютюн \" (28.0%). Най-голямо намаление се наблюдава в сектор \"Минерални горива, масла и подобни продукти\"(13.9%).Най-голям ръст при вноса от ЕС е регистриран в сектор \"Безалкохолни и алкохолни напитки и тютюн\"(9.5%), а най-голям спад - в сектор \"Необработени (сурови) материали, негодни за консумация (изкл. горивата)\" (13.2%).Търговията на България с трети страни през 2016 г. се увеличава с 0,8% спрямо предходната година и е на стойност 16 028.7 млн. лева. Водещи търговски партньори на България са Турция, Китай, бившата югославска република Македония, Руската федерация, Сърбия, Съединени американски щати и Египет, които формират 50.8% от износа за трети страни.Вносът на България от трети страни през 2016 г. намалява с 6.4% в сравнение с 2015 г. и е в размер на 17 216.9 млн. лева. Най-голям е стойностният обем на стоките, внесени от Руската федерация, Турция, Китай, Украйна и Сърбия, чийто дял възлиза на 65.9% от вноса от трети страни.Външнотърговското салдо (износ FOB - внос CIF) на България с трети страни е отрицателно и е в размер на 1 188.2 млн. лева за 2016 година, отчитат от НСИ.", "date": "2017.09.12", "title": "Увеличен е износът за трети страни с 18,9% за първите 6 месеца на 2017 г."}
{"url": "https://news.bg/world/kndr-yadrenoto-razvitie-dostigna-zaklyuchitelna-faza.html", "text": "Посланикът на Северна Корея в ООН заяви, че ядреното развитие на държавата е достигнало \"заключителна фаза\", информират руски медии.По време на разговори в Женева посланикът заклейми \"манията\" на Вашингтон да спре ядрената и ракетна програма на Пхенян, въпреки че КНДР \"вече достигна заключителна фаза\".\"\", поясни Хан Тае-Сонг.По думите му САЩ ще \"изпитат най-голямата болка\" в отговор на последните санкции, които ООН наложи на азиатската държава.Във връзка с изпитанието на водородна бомба Съветът за сигурност на ООН гласува единодушно за налагане на по-тежки санкции срещу Пхенян, които засягат вноса на петрол и текстил.Дипломатът поясни, че страната му \"най-строго\" и \"категорично\" отхвърля новите санкции.", "date": "2017.09.12", "title": "КНДР: Ядреното развитие достигна \"заключителна фаза\""}
{"url": "https://news.bg/regions/bansko-v-top-10-na-ski-kurortite-v-sveta-spored-mirar.html", "text": "Банско е сред 10-те най-добри ски курорта в света, твърди британското издание \"Дейли Мирър\". Авторът на материала Джули Делахей го е поставила на седмо място сред 15-те курорти, които препоръчва.\"Най-добрият ски курорт в България има всичко, което е необходимо за забавляваща почивка на разумни цени. Ще намерите перфектни места за спане на ниски цени. Това е съчетано с разумни разходи за храна.Колкото до ските, очаквайте завладяваща гледка, достатъчно писти, от такива за начинаещи до най-тежките. Придвижването до планината е бързо, за да имате да прекарате повече време там\", се казва в описанието на Банско.Вестникът подчертава, че обикновено може да се кара от декември до април без проблеми. Както да се използват летищата в София и Солун. Цената на седмична карта е само 238 лева или по-малко от 129 евро.От години наред Банско се утвърди като топ дестинация и привлича много туристи у нас. Проблем пред курорта е неразрешеният и до днес от държавата казус с изграждането на втори кабинков лифт, който да облекчи опашките от чакащи скиори и сноубордисти.Ето и пълната класация на \"Мирър\":", "date": "2017.09.12", "title": "Банско в топ 10 на ски курортите в света според \"Мирър\""}
{"url": "https://news.bg/euronews/evrodeputati-iskat-nakazaniya-za-fipronila-v-es.html", "text": "Евродепутатите обсъдиха в Страсбург как да се подобри системата за предупреждение за опасни стоки в Европейския съюз след скандала със заразените с фипронил яйца.През лятото стана ясно, че на пазара  с твърде високи нива на пестицида фипронил, а предупреждението за тях е закъсняло.Българският евродепутат Емил Радев поиска повече прозрачност в такива случаи, наказания за виновните и компенсации за пострадалите.\"Десетки държави бяха уязвими от такива продукти. Редица производители, фермери, крайни потребители станаха потърпевши, а щетите възлизат на стотици милиони евро. Затова днес призовавам за пълна прозрачност при такива случаи със заразени продукти и по възможност да има санкции за тези, които допускат тези продукти да стигнат до пазара\", коментира Радев.\"През следващите две седмици този проблем ще бъде разгледан и от министрите на земеделието и храните и аз се надявам, че ще се направят нужните анализи и - разбира се - ще се повдигне въпроса за компенсации за засегнатите от страна на Европейския съюз\", допълва евродепутатът.Опасни яйца са засечени в Германия, Холандия и Белгия. В тях откриха токсичния препарат \"Фипронил\". Супермаркетите в Белгия, Холандия и Опасните партиди са изтеглени първо от пазара в Холандия и Белгия, а след това и от Германия. Властите съветват потребителите, При консумация на опасните яйца могат да бъдат засегнати черния дроб, бъбреците и щитовидната жлеза.Всяка постъпваща в България пратка яйца и яйчни продукти с произход ЕС, за която няма предоставени доказателства от лабораторно изпитване за отсъствие на замърсяване с фипронил, . Аналогични мерки се прилагат и към производителите на яйца и яйчни продукти с български произход.", "date": "2017.09.12", "title": "Евродепутати искат наказания за фипронила в ЕС"}
{"url": "https://news.bg/world/irma-otne-zhivota-na-blizo-50-dushi-v-sasht-i-na-karibite.html", "text": "15 милиона души във Флорида и почти 1 милион в Джорджия остават без ток след опустошителното преминаване на урагана \"Ирма\" в югоизточната част на САЩ, съобщават USA Today, ABC, АП и други американски медии.Ураганът, отслабнал до тропическа буря още вчера, продължава да създава проблеми в този район на САЩ. \"Ирма\" връхлетя Флорида в неделя като категория 4 с пориви на вятъра близо 200 километра в час.Природното бедствие отне живота на шестима души във Флорида, трима в Джорджия и един в Южна Каролина. Други най-малко 37 души са загинали в Карибите, включително десетима в Куба.\"Ирма\" наводни улици, изкорени дървета, прекъсна електропреносната мрежа, събори къщи и строителни кранове във Флорида.В САЩ природното бедствие засегна Флорида, Джорджия, Северна Каролина, Южна Каролина и Алабама.В същото време властите в северната част на Флорида кийс вече позволяват на жителите да се върнат след евакуацията. Частично са отворени и летищата.Междувременно ураганът \"Хосе\" е в западната част на Атлантическия океан, на около 500 километра североизточно от островите Търкс и Кайкос.Американският Национален център за наблюдение на ураганите прогнозира до събота ураганът да отслабне до категория едно с пориви на вятъра под 150 километра в час. Потенциален удар от \"Хосе\" не се очаква до следващата седмица.", "date": "2017.09.12", "title": "„Ирма” отне живота на близо 50 души в САЩ и на Карибите"}
{"url": "https://news.bg/society/korneliya-ninova-e-postradala-leko-pri-paten-intsident.html", "text": "При пътен инцидент лидерът на БСП Корнелия Нинова е пострадала леко, но е откарана в болница заради силни болки във врата, съобщава БНТ.Служебната \"Шкода\" на соцлидера е блъсната от \"Мерцедес\" по непотвърдена информация, като не се знае кой е виновен за инцидента.Заради катастрофата е отложено заседанието на ръководството на БСП.По първоначална информация автомобилът на Нинова е спрял на светофар, а зад него е имало такси. В този момент друг автомобил се удря в таксито, а то - в служебната кола на лидера на БСП, коментират от БТВ.", "date": "2017.09.12", "title": "Корнелия Нинова е пострадала леко при пътен инцидент"}
{"url": "https://news.bg/politics/politicheski-chadar-pazi-organiziranata-prestapnost-prizna-tihomir-stoychev.html", "text": "Организираната престъпност е политизирана, колкото системата. Днес имаме политически чадър над организираната престъпност. Докато не се разчупи този модел, да се откажем от този компрометиран и увреден политически модел на развитие на обществото, няма решение със закон против корупцията. Това заяви пред БНР бившият директор на ЦСБОП Тихомир Стойчев.През последните 20 години виждам биографията на българската олигархия, която се повтаря в ръководството на различните служби и на върха на самото МВР. Професионализмът не е гаранция, че някой ще стане министър, главен секретар, директор на служба или ръководител на някакви междинни звена.За съжаление престъпността, която продължаваме да наричаме битова и детската престъпност, са онези ручейчета, които подхранват организираната престъпност, в последствие и тероризма по целия свят. Трябва нещо да се промени, но то зависи от хората.Престъпността е социално явление. Не се търсят политически, икономически и социални решения.По повод отвличането на 25-годишния Адриан Златков, син на бизнесмена Тони Златков, Стойчев обясни, че е следван примера на \"Наглите\".\"Тук става въпрос за едно семейство, което през 90 -те години се е позамогнало. Хората, които правеха бизнес през тези години, бяха в полезрението на нашите органи. В териториалните поделения на МВР системната, последователна работа мина на заден план. Има и версия, че наистина, като имат примера на т.н. \"Нагли\" 1, 2, много от престъпните елементи в обществото да започнат да се занимават с подобна дейност\", коментира Стойчев.Според него се виждат трудностите по разкриването и залавянето на извършителите на подобни престъпления.", "date": "2017.09.12", "title": "Политически чадър пази организираната престъпност, призна Тихомир Стойчев"}
{"url": "https://news.bg/world/broyat-na-zaginalite-pri-navodneniyata-v-italiya-dostigna-8-dushi.html", "text": "Най-малко 8 души загинаха при наводнения след проливни дъждове в тосканския град Ливорно през уикенда, съобщиха от италианската спасителна служба, цитирана от АФП.Тялото на 67-годишен мъж, който е обявен за изчезнал от неделя, е открито днес, докато тялото на 34-годишна жена е намерено в понеделник.Проливни дъждове обхванаха страната в събота срещу неделя, но Ливорно е най-засегнат от образувалите се наводнения.Четирима души от едно семейство са открити мъртви в наводнена къща в града в неделя, където 40 сантиметра валеж за четири часа превърна улиците в реки и помете коли.Медиите вече обвиниха местните власти за бедствието заради неадекватната работа, тъй като не са успели да контролират и регулират реката, чиито води излизат коритото след бури.Обаче според властите количеството дъжд е необичайно и нямат вина за бедствието.", "date": "2017.09.12", "title": "Броят на загиналите при наводненията в Италия достигна 8 души"}
{"url": "https://news.bg/regions/sedem-pozharni-gasyat-10-dka-kray-vilnata-zona-na-hisarya.html", "text": "Седем пожарни екипа участват в действията по локализиране и ликвидиране на пожар, възникнал в местността Воден камък и вилната зона на град Хисаря.Сигналът за огнената стихия е получен около 14.30 часа.Пожарът е обхванал 10 дка суха тревна растителност и е засегнала няколко сгради.Към момента няма данни за пострадали и застрашени хора.", "date": "2017.09.12", "title": "Седем пожарни гасят 10 дка край вилната зона на Хисаря"}
{"url": "https://news.bg/crime/vtori-sad-ostavi-lazar-vlaykov-pod-domashen-arest.html", "text": "Лазар Влайков, с чийто пистолет беше , остава под домашен арест.Окръжният съд потвърди решението на районните магистрати, които в петък замениха мярката му за неотклонение \"задържане под стража\" с домашен арест.Окръжният прокурор Васил Малинов представи резултатите от общо три експертизи - две химични и една съдебно-медицинска, съобщи БНР.Според физико-химическата експертиза, която доказва, че жертвата не е държал бойния пистолет. Така отпада версията, че самият Наско Тонкев е предоставил оръжието на детето.Оръжието е било държано обаче както от Лазар Влайков, така и от шестгодишния Юри, чийто рожден ден е празнуван в заведението във Виноградец. По ръцете на двамата са открити еднакви количества барут и олово. По ръката на момченцето и левия ръкав на Влайков има едни и същи по състав микрочастици. Все още не е ясно кой от двамата е стрелял.Съдебно-медицинската експертиза показва, че каналът на раната е отдолу нагоре. Това е възможно при определен ред на седене около масата на тримата - Лазар Влайков, жертвата Тонкев и малкия Юри.Прокурор Малинов представи и разпечатка от мобилния телефон на Влайков, откъдето се вижда, че в нощта на убийството Влайков е звънял над 15 пъти на съпругата си.Показанията на свидетели обаче сочат, че съпругата му е присъствала на тържеството и е била в заведението.Припомняме,  беше обвинен за това че на 31 август/1 септември 2017 г. в ресторант \"Градина\" във Виноградец не е взел необходимите мерки за сигурност и от това е последвало причиняване смъртта на мъжа.Според обвинението задържаният е нарушил грубо законите - чл. 60 от Закона за огнестрелните оръжия, боеприпасите и пиротехническите изделия забранява носенето на огнестрелно оръжие на публични места и при употреба на алкохол и наркотични вещества. Тестът с дрегер е отчел 0.76 промила в нощта на инцидента, текстът за наркотици е бил отрицателен. Доказано е, че става дума за непредумишлено убийство, престъпление, за което се предвижда наказание до 10 години затвор, заяви Румяна Арнаудова. Преди това с разпореждане на  от Пазарджик в Пловдив, заради опасения на близките на жертвата, че Лазар Влайков може и този път да използва връзките си с районния прокурор на Пазарджик Георги Кацаров.Според говорителя на главния прокурор Румяна Арнаудова обаче увери, че щКакто и преди години, така и сега Лазар Влайков , а и напусна общинския съвет в Септември.. Той бе задържан след като нанесе няколко порезни рани с нож на 40- годишен мъж от Пазарджик. Двамата се спречкали на пътя между селата Бошуля и Карабунар. Спорът е бил заради включени дълги светлини.През 2015 година обаче той отново става общински съветник от листата на ГЕРБ, като и към момента е председател на Общинския съвет в Септември.", "date": "2017.09.12", "title": "Втори съд остави Лазар Влайков под домашен арест"}
{"url": "https://news.bg/world/turtsiya-predupredi-germaniya-da-ne-nalaga-orazheyno-embargo.html", "text": "Решението на Германия временно да спре всички големи оръжейни сделки с Турция отслабва борбата на Анкара срещу тероризма и прави Европа уязвима.Това предупреди турският министър за ЕС Омер Челик пред журналисти, цитиран от Ройтерс.Челик говори в Лондон, след като вчера германският външен министър Зигмар Габриел обяви, че Берлин е блокирал временно всички големи оръжейни сделки заради влошаващата се ситуация с човешките права в Турция и заради влошаващите се отношения между двете държави.\"\", предупреди Челик.\"\", изтъкна той.Според него Германия не трябва да обвързва въпросите от областта на сигурността с политическите дискусии.Вчера пред германската медия NDR канцлерът Ангела Меркел заяви, че е против призивите за налагане на оръжейно ембарго над Турция.\"Не трябва напълно да бъде спирана продажбата на оръжие за Турция\", каза Меркел и добави, че германското външно министерство не трябва да налага допълнителни ограничения на пътуващите до Турция и каналите за диалог трябва да останат отворени.", "date": "2017.09.12", "title": "Турция предупреди Германия да не налага оръжейно ембарго"}
{"url": "https://news.bg/int-politics/tramp-atakuva-ostro-avtorite-pisheshti-knigi-i-statii-za-nego.html", "text": "Американският президент Доналд Тръмп разкритикува остро авторите, които пишат за него, като избухна в профила си в \"Туитър\", че техните книги и статии са \"фалшиви новини\", защото \"те не знаят нищо за мен\".\"Очарователно е да наблюдавам хора, пишещи книги и обширни статии за мен, а все още не знаят нищо за мен и имат нулев достъп. ФАЛШИВИ НОВИНИ!\", изригна за пореден път Тръмп.Тръмп не уточнява кои автори, книги или статии има предвид, въпреки че той е редовен критик на медиите, от които често се оплаква, че не отразяват действията му справедливо и честно. Публикацията му в \"Туитър\" съвпадна с публикуването на две придобили известност книги, свързани с президентските избори през 2016 г., едната от които на Хилари Клинтън под заглавие \"Какво се случи\", а другата на политическия репортер на NBC Кейти Тър, озаглавена \"Невероятно: моето предно място в най-лудата предизборна кампания в американската история\".Тръмп е влизал в препирни в миналото с Кейти Тър, която той е определял като \"треторазряден журналист\", като по време на митинги е споменавал името ѝ, предизвиквайки яростта на присъстващите срещу нея. Президентът също така се е обръщал пренебрежително към нея с \"малка Кейти\", а през юли 2016 г. по време на пресконференция ѝ казал да \"замълчи\", когато тя се опитала да зададе въпрос относно поканата му към руското правителство да намери имейлите, изтрити от личния имейл сървър на Хилари Клинтън по времето, когато беше държавен секретар.", "date": "2017.09.12", "title": "Тръмп атакува остро авторите, пишещи книги и статии за него"}
{"url": "https://news.bg/world/prokuraturata-naredi-na-katalunskata-politsiya-da-izzeme-materialite-za-referenduma.html", "text": "Прокуратурата в Каталуния нареди на полицията да изземе избирателните урни, предизборните лозунги и всички материали, които могат да бъдат използвани на забранения референдум за независимост, който регионалното правителство организира, съобщава АФП.Вотът е насрочен за 1 октомври и сепаратистите в североизточния регион са решени да продължат с подготовката му, въпреки че Мадрид отказва и съдът не разрешава. В последните седмици борбата между Каталуния и централното правителство в Испания ескалира драматично.Днес началниците на полицията, жандармерията и регионалните сили за сигурност бяха привикани от прокуратурата в Барселона.На тях им е наредено да предприемат действия срещу местната власт, чиновниците и физически лица, за да предотвратят извършването на престъпления, се казва в съобщение на прокуратурата след срещата.Според испанското законодателство прокуратурата има правомощия да дава инструкции на полицията при разследването на престъпления, както и съдиите., допълват от прокуратурата.Конкретно полицията е получила нареждане да конфискува неща като \"\".Прокуратурата обвини регионалния президент Карлес Пуигдемон и други местни представители в гражданско неподчинение, злоупотреба с власт и присвояване на обществени средства, което може да им донесе до 8 г. затвор.Вчера започна гласуването на референдума за независимост по пощата.", "date": "2017.09.12", "title": "Прокуратурата нареди на каталунската полиция да изземе материалите за референдума"}
{"url": "https://news.bg/int-politics/sanktsiite-sreshtu-kndr-sa-nishto-pred-tova-koeto-predstoi-zakani-se-tramp.html", "text": "Санкциите, които Съветът за сигурност на ООН наложи на Северна Корея са нищо, пред това, което предстои.Това заяви американският президент Доналд Тръмп, предадоха световните информационни агенции. По думите му, те са само една малка стъпка, не и \"голяма работа\". Държавният глава допълни, че дори и да не постигнат мигновен ефект, достатъчно е, че са гласувани единодушно. \"Получихме гласуване 15:0\", обяви със задоволство той на съвместна пресконфренция с малайзийския премиер в Белия дом. Илюзия е идеята, че санкциите на САЩ ще променят политиките на Северна Корея. Това заяви по-рано посланикът на КНДР в Москва пред руски медии.\"\", каза посланик Ким Йон-дже.Той добави, че ядрената и ракетна програма на КНДР служи на целите да се възпира \"враждебната политика на САЩ\" и да се запази мирът на Корейския полуостров.Вчера Съветът за сигурност на ООН наложи нови санкции на Пхенян заради ядреното изпитание на 3 септември. Новите мерки блокират износа на севернокорейски текстил и забрана внос на петрол.", "date": "2017.09.12", "title": "Санкциите срещу КНДР са нищо пред това, което предстои, закани се Тръмп"}
{"url": "https://news.bg/regions/pozharat-v-hisarya-izpepeli-7-kashti-ima-evakuirani.html", "text": "Пожарът, възникнал в местността Воден камък и вилната зона на град Хисаря, е изпепелил 7 вили, предаде \"Нова\".Няма ранени, но трима души са били евакуирани. Вероятно небрежност при боравене с огън е довела до пожара. Сигналът за огнената стихия е получен около 14.30 часа.Пожарът обхвана 10 дка суха тревна растителност.Седем пожарни екипа бяха изпратени на мястото. ", "date": "2017.09.12", "title": "Пожарът в Хисаря изпепели 7 къщи, има евакуирани"}
{"url": "https://news.bg/int-politics/ne-e-otkrito-vzrivno-ustroystvo-v-barselona.html", "text": "Полицията в испанския град Барселона проведе антитерористична операция тази вечер, предадоха световните информационни агенции. Отцепен бе районът около базиликата \"Саграда Фамилия\".Затворени бяха пътища и заведения наоколо. Подозрителен ван, паркиран в района, е наложил мерките за сигурност. Изпратен бе екип сапьори, които да го проверят. За момента взривно устройство не е открито. Припомняме, че 15 души бяха убити и повече от 100 бяха ранени в серия от нападения в и около Барселона преди месец.Осем от членовете на терористичната клетка са мъртви - двама бяха убити при експлозията в Алканар, а шестима бяха застреляни по-късно от полицията.Последният заподозрян беше ликвидиран в лозов масив западно от Барселона вчера.Оцелелите трима бяха заловени и изправени пред съда. Те признаха, че е била планирана по-голяма атака. ", "date": "2017.09.12", "title": "Не е открито взривно устройство в Барселона"}
{"url": "https://news.bg/int-politics/strelba-zatvori-bolnitsa-v-sasht.html", "text": "Полицията в град Лебанон, американския щат Ню Хемпшир, е отцепила района около болница след сигнал за стрелба, предадоха световните информационни агенции. Стрелецът е бил задържан. Няма данни за загинали. За момента не е ясно има ли ранени и колко са те.Персоналът на болничното заведение е бил евакуиран. Не се съобщават възможните мотиви на нападателя. От болницата лаконично са съобщили, че в момента тя е затворена. Училищата в района също са били затворени по време на операцията.  ", "date": "2017.09.12", "title": "Стрелба затвори болница в САЩ"}
