{"url": "https://news.bg/world/rumen-radev-dalboko-potresen-sam-ot-napadenieto-v-barselona.html", "text": "Дълбоко потресен съм от нападенията в центъра на Барселона, при които загинаха и бяха ранени много граждани. Това е поредна терористична атака срещу европейска държава, която изисква да бъдем единни в борбата с тази обща за всички наши общества заплаха.Това заяви българският президент в профила си във Фейсбук.В този труден момент България стои редом с приятелския испански народ. Съпричастни сме с болката на семействата, загубили своите близки, и се надяваме извършителите на тези престъпления да получат бързо и справедливо наказание.Солидарността и волята в борбата с терора ще надделеят над мракобесието.", "date": "2017.08.17", "title": "Румен Радев: Дълбоко потресен съм от нападението в Барселона"}
{"url": "https://news.bg/world/smartta-na-32-ma-prestapnitsi-e-hubavo-neshto-spored-duterte.html", "text": "Най-малко 26 души са загинали през изминалата нощ в столицата на Филипините Манила в хода на полицейска акция срещу наркоразпространението, съобщи Ройтерс.Това е втора кървава нощ в Манила през тази седмица заради ожесточената война на президента на Филипините Родриго Дутерте срещу производството и разпространението на наркотици в страната и свързана с това престъпност.Припомняме, вчера стана ясно, че полицията във Филипините е убила 32 души при акция, част от войната на Дутерте срещу наркотиците. Това е най-високият брой смъртни случаи за един ден в хода на войната на Дутерте до сега.Вчерашната акция беше проведена в провинция Булакан, на север от столицата Манила. Убитите са заподозрени наркотрафиканти, които са оказали въоръжена съпротива на органите на реда.Относно убийствата президентът Дутерте обясни, че смъртта на 32 прстъпници в Булакан е хубаво нещо. След това Дутерте добави: \"Хайде да убива по още 32-ма всеки ден. Може би така ще можем да намалим това, което дърпа държавата надолу\".Според официалния говорител на полицията в Манила убийствата от тази нощ са били дело на мащабни операции. До смъртните случаи се стигнало след като заподозрените наркотрафиканти решили да окажат съпротива на органите на реда.Според докладите на полицията в Манила и Булакан в хода на операциите са задържани 179 души. В районите били проведени общо 84 специализирани акции. Повече акции били проведени от полицаи под прикритие, които се представяли като цивилни и искали да си закупят дрога от улицата в по-слабо развитите квартали.По думите на говорителя на полицията в Манила акциите не били само срещу разпространението на наркотици, а и срещу уличните престъпления, битовата престъпност и други.", "date": "2017.08.17", "title": "Смъртта на 32-ма престъпници е хубаво нещо според Дутерте"}
{"url": "https://news.bg/politics/za-stanaloto-tsarigradsko-more-ot-shose-pripomni-bsp-na-borisov.html", "text": "Искаме да коментираме ефективността на проектите. С такова заявление започна пресконференцията си БСП в отговор на коментарите от вчера на премиера Бойко Борисов.\"Точно ефективността е основното обвинение към проекта \"Цанков камък\", в който бяхме намесени\", заяви зам.-председателят на НС на БСП Деница Златева.Тя се позова на  вчера, който аргументира сигнала до прокуратурата с това, че \"Цанков камък\" не работи.Подхващайки темата за ефективността, от БСП заявяват, че заводът за боклук в София не изпълнява критериите.\"Относно ефективността на завода за боклук, голямата гордост на Борисов, той трябваше да постигне конкретни резултати - след преработването на отпадъци в завода, под 10% да отива на депо. Фактите сочат обаче, че само 2 години след откриването му, той не може да достигне тези проценти\", заяви депутатът от левицата Георги Свиленски.По думите му този голям проект за над 350 млн. в момента не работи ефективно. \"За да се доближи до желаната ефективност, Столична община е принудена да пристъпи към сепарираща лента, около която работят 50 работника в бели престилки и маски и разделят боклука\", заяви той.Депутатът коментира, че за това общината е обявила през март обществена поръчка за 6 млн. лв., а август за 2 млн. лв. - меки мерки, които да обучат тези 50 човека да правят разлика между кутийка за безалкохолна напитка и парче винкел или стъклена от пластмасова бутилка.На пресконференцията в централата на партията Свиленски \"захапа\" и проблема с ремонта на \"Орлов мост\", извършен при кмета Борисов и който не е издържал и 11 дни.Депутатът от БСП обясни, че \"Орлов мост\" е емблемата на ГЕРБ за всеки един ремонт - строителство, контрол, отговорност на фирмите и ощетяване на гражданите. Той припомни, че на 12.08.2007г. завършва ремонтът, като 700 000 лв. са дадени само за \"Орлов мост\", а 1,2 млн. лв. за отсечката от него до \"Ропотамо\".По думите му само 10 дни след това \"Цариградско шосе\" става \"Цариградско море\", а \"Орлов мост\" е нагънат на коловози. Г-н Борисов няколко дни след това твърди, че фирмата, която е извършила ремонта, поема гаранцията от 5 год., припомни Свиленски.Той декларира и че: \"Не работим с фалшиви новини. Нека всеки, който излезе да ни опровергава, да декларира същото.\"Георги Свиленски подчерта, че през последните дни вниманието на обществото е било отвлечено с проблема \"Цанков камък\", а вчера МС е дал на концесия интермодалния терминал в Пловдив. Депутатът припомни, че само преди 6 месеца са искали тази процедура да бъде спряна. \"Това е поредният грабеж на българското общество - дават се под наем 71 декара, с изградената инфраструктура, за 5 хил. лева на месец за 27 години. Съоръжението е построено за 12 млн. евро, а го даваме под наем за цената на будка в центъра на София\", обясни той.Според него тази фирма ще стане монополист и ще контролира отношенията на всички транспортни фирми с този терминал. \"Казахме, че фирмата ще е пловдивска с 4 букви. Сега вече може да я кажем ПИМК. Да видим дали те няма да са концесионер на летище \"Пловдив\", каза още той.", "date": "2017.08.17", "title": "За станалото \"Цариградско море\" от шосе припомни БСП на Борисов"}
{"url": "https://news.bg/world/al-kayda-prizovava-dzhihadistite-na-zapad-da-deraylirat-vlakove.html", "text": "\"Ал Кайда\" призовава привържениците си да се прицелят във влаковете с \"подръчно направени устройства за дерайлиране\", за да нанесат масови жертви и да си върнат откраднатото от ИДИЛ място, съобщава The Times.Защитата на хиляди километри релси в Европа и Америка е \"практически невъзможна\", пише \"Ал Кайда\" в последното издание на своето онлайн списание.От 97 страници 18 са посветени на изграждането на устройство, което може да дерайлира влакове.То може да бъде направено без да се използват каквито и да било електронни инструменти, \"за да се премахнат всички следи от подозрение\" и не изисква \"мъченичество\".Отбелязват, че \"това може да се извърши от един човек няколко пъти\".Допълват, \"време е да вдъхнем страх и да ги накараме да налагат стриктни мерки за сигурност на влаковете, както правят с въздуха ...\"", "date": "2017.08.17", "title": "\"Ал Кайда\" призовава джихадистите на Запад да дерайлират влакове"}
{"url": "https://news.bg/regions/nov-pozhar-v-topolovgradsko.html", "text": "Нов пожар е възникнал в гориста местност между тополовградските села Княжево и Срем, съобщи БНР.Има предположения, че той е умишлен, тъй като запалванията са тръгнали едновременно от 3 различни места.Възможно е заради усложнената обстановката да бъде свикан Областният кризисен щаб.Същевременно продължава гасенето на пожара на българо-турската граница. Няма пострадали хора и застрашени населени места. Пожарът край село Маточина обхваща фронт от 1200 декара. Тази сутрин в гасенето се включиха 34-ма военни от хасковското поделение. беше локализиран снощи. На място останаха дежурни екипи, за да предотвратят ново запалване. Пламъците унищожиха над 800 декара площи, а силният вятър допълнително усложнява обстановката.Води се разследване срещу 45-годишен мъж от Тополовград, който вероятно със селскостопанска техника е подпалил първото огнище до село Хлябово. Пламъците са тръгнали от местността \"Манчева бахча\" край селото. Там са открити два трактора на стопанина, почиствал с тях ниви и пасища.", "date": "2017.08.17", "title": "Нов пожар в Тополовградско"}
{"url": "https://news.bg/world/oon-se-nadyava-na-mirni-pregovori-v-siriya-prez-oktomvri-ili-noemvri.html", "text": "Организацията на обединените нации се надява на \"сериозни преговори\" между правителството и все още несъздадената обединена сирийска опозиция през октомври или ноември, заявява днес специалният пратеник на организацията Стефан де Мистура, цитиран от Ройтерс.\"Що се отнася до сирийското правителство, ние разчитаме много на Русия, на Иран, на всеки, който има голямо влияние, както и на това, когато бъде поканен в Женева, правителството на Сирия да бъде готово и да започне най-накрая, истински, преки преговори с каквито и да е опозиционна платформа, която се появи\", коментира той пред репортери.Де Мистура също така допълва, че писмото от руския министър на отбраната Сергей Шойгу е проправило пътя за дислокирането на руската военна полиция по маршрута на конвой на  Червения кръст на ООН, който успява да достигна до Дума в източната Гута близо до Дамаск, за пръв път от май.", "date": "2017.08.17", "title": "ООН се надява на мирни преговори в Сирия през октомври или ноември"}
{"url": "https://news.bg/regions/mayka-prekara-40-minuti-v-asansyor-s-ednomesechnoto-si-bebe.html", "text": "Майка с едномесечно бебе е била затворена повече от 40 минути в асансьор заради повредено устройство за осъществяване на връзка при авария, съобщи БГНЕС.Инцидентът е станал преди обяд в жилищен блок в Русе. В асансьора освен майката и детенцето бил и дядото на бебето, който е с счупен крак.Жената е разказала, че бебето е трябвало да отиде на профилактичен преглед. Семейството се е качило в асансьора на петия етаж. Между втория и третия етаж асансьорът заседнал. Оказало се, че устройството за осъществяване на връзка с техници при случаи на авария не работи.Наложило се дядото да се обади на фирмата, поддържаща асансьора, чрез мобилния си телефон. От фирмата обаче му заявили, че най-вероятно мъжът не може да работи с комуникатора, който би трябвало да функционира изрядно. Казали и че изпращат екип на мястото.Семейството седяло в асансьора около 40 минути докато екипът на поддържащата фирма дойде. Те извадили бебето и започнали да се чудят какво е причинило аварията и защо комуникаторът наистина не работел.След серия от проверки се установява, че устройството трябва да се смени изцяло. От фирмата посочват, че нямат вина за неудобството, тъй като не е бил получен сигнал за проблем с комуникатора в електронния дневник. Семейството от друга страна заяви, че ще търсят правата си в Комисията за защита на потребителите.Устройството давало само информация за състоянието на асансьора дистанционно. Но повреди в набирането не можели да се констатират дистанционно. \"Има мониторинг, всяко едно устройство изпраща тест доклад в офиса и всичко се записва, има електронен дневник. Просто е спряло скоро да не работи. Това е проблемът, че то не си следи собственото си състояние. Следи асансьора, но собственото състояние - не. И то когато работи в обхват, то си праща тест ОК, и няма проблеми. В момента това устройство има обхват, може да се каже, че е почти максимален\", обясни техникът Ивелин Иванов.Оказва се, че комуникаторите били направени така, че да набират и осъществяват връзка само при определени условия. По този начин се избягвали злоупотреби.Тези обяснения не успокояват семейството, чакало 40 минути в асансьора с малкото дете. Според тях често в асансьора се возят възрастни жени, които не носят в себе си мобилен телефон и не могат да извикат помощ по този начин. Те разчитали единствено на устройството в асансьора.", "date": "2017.08.17", "title": "Майка прекара 40 минути в асансьор с едномесечното си бебе"}
{"url": "https://news.bg/education/uchitelite-imat-3-dni-da-izberat-po-koy-nov-uchebnik-shte-prepodavat.html", "text": "Списък на утвърдените учебници ще бъде публикуван утре - 18 август - на сайта на Министерството на образованието и науката (МОН).До 21 август 2017 г. (понеделник) учителите трябва да изберат по кои от тях ще преподават в клас и да подадат заявка до директорите. До 24 август 2017 г. (четвъртък) трябва да бъдат сключени договорите с издателствата за закупуване и доставка.Днес вносителите на проекти на учебници и учебни комплекти са получили заповедите на министъра на образованието и науката за одобрение или отказ от одобрение. Общо подписаните заповеди са 260, от които 256 са на одобрени учебници и учебни комплекти.Одобрените за ползване учебници и учебни комплекти за II и VI клас ще тръгнат към училищата в страната от 25 август.Очаква се в първия учебен ден всички ученици да имат необходимите пособия за учене. Това съобщават от Министерство на образованието. Дори и да има забавяне на доставката, то няма да е значително и учебниците ще бъдат осигурени преди децата да са преговорили материала от миналата година, уверяват още от образователното ведомство.От двата етапа на оценяване стана ясно, че те отговарят на държавния образователен стандарт за познавателните книжки, учебниците и учебните помагала и са получили над 50% положителни оценки от учителите по съответните учебни предмети в страната.Учебниците и учебните комплекти за учениците от I до IV клас и учебниците за учениците от V до VII клас са безплатни и се предоставят безвъзмездно от МОН.На децата в I клас се дават нови учебни комплекти всяка учебна година. Останалите пособия могат да се използват до 3 г., след което се подменят.", "date": "2017.08.17", "title": "Учителите имат 3 дни да изберат по кой нов учебник ще преподават"}
{"url": "https://news.bg/world/indiya-zatyaga-elektroprenosnata-mrezha-i-telekomunikatsionnite-pravila-za-kitay.html", "text": "Индия затяга правилата за влизане на китайският бизнес в сектора на преноса на електроенергия и в съшото време проверява както електроенергийното, така и телекомуникационното оборудване за злонамерен софтуер, съобщава Ройтерс.Правителствени и индустриални представители твърдят, че имат за цел да проверят напредъка на Китай в чувствителни сектори.Китайски фирми като \"Харбин Електрик\", \"Донгфанг Електроникс\", \"Шанхай Електрик\" и \"Сифанг Аутомоушън\" или доставят оборудване или управляват електроразпределителни мрежи в 18 града в Индия.Местни фирми отдавна лобират срещу китайското участие в енергийния сектор, което повишава загрижеността за сигурността и заявяват, че нямат реципрочен достъп до китайските пазари.След като , усилията за ограничаване на китайския бизнес получиха повече подкрепа от администрацията на премиера Нарендра Моди, притеснени от възможността за кибератака.Индийското правителство обмисля изготвянето на доклад, който поставя нови условия за фирми, кандидатстващи за договори за пренос на електроенергия, като наклонява везните в полза на местните компании.Според служител, участващ в изготвянето на доклада, който е поискал да не бъде назован, дружествата, които искат да инвестират в Индия, трябва да са работили там поне 10 години, да имат индийски граждани като висши ръководни кадри, а служителите на чуждестранната фирма трябва да са живели в Индия за определен период от време.Макар че докладът не се отнася директно до Китай, официалното лице заявява, че препоръките имат за цел да възпрат Китай.Представител на китайско предприятие, занимаващо се с износ на електроенергийно оборудване в Индия, заявява пред китайското издание Global Times, че индустрията на Индия отдавна се опитва да блокира чуждестранната конкуренция под претекст с проблеми на безопасността.\"Сега, когато китайско-индийските отношения стават все по-интензивни, старата мелодия отново е в сила, но всъщност е нереалистично да се забрани напълно сътрудничеството между Китай и Индия в областта на инвестициите в енергетиката. Индия ще плати огромна цена за това\", съобщава китайското издание.", "date": "2017.08.17", "title": "Индия затяга електропреносната мрежа и телекомуникационните правила за Китай"}
{"url": "https://news.bg/politics/moskovski-pokani-deputat-ot-bsp-na-rabota.html", "text": "БСП направиха думата \"концесия\" мръсна дума. Това заяви на пресконференция на ГЕРБ министърът на транспорта Ивайло Московски във връзка с изказването на Георги Свиленски от БСП за концесията на интермодален терминал край Пловдив.Московски отговори на депутата от БСП Свиленски с покана да получи държавен пост, за да управлява държавно дружество и да докара да държавата по-големи приходи при открита и честна процедура.\"Ако има опасения, отправям предложение към г-н Георги Свиленски в рамките на днешния ден да ми отговори. Аз съм готов този договор да не се случи\", заяви Московски.Готов съм да понеса политическата отговорност и ще се оттегля, декларира Московски.На пресконференция в централата на ГЕРБ министърът на транспорта подчерта, че процедурата е била абсолютно открита, честна и прозрачна. Той заяви, че е направил справка дали е имало в мандат на БСП концесии, където е участвал само един кандидат. Оказва се, че има, изтъкна Московски и допълни, че специално в транспортната инфраструктура се е \"натъкнал\" на 3 такива концесии.\"Ако упрека към нас е защо се дава на концесия, този интермодален терминал, през 2008г прединвестиционното проучване за изграждането и реализирането на проекта в правителство на БСП са заложени основните насоки за реализиране\", подчерта още той.По думите на Московски основна част в тези насоки включва реализирането на публично-частно партньорство в България. Във второ правителство на БСП (в случая на Орешарски) управляващият орган в Министерски съвет одобрява формуляра за кандидатстване и финансиране на интермодателен терминал Пловдив със основна насока реализация чрез публично-частно партньорство.\"Тоест, в две правителства на БСП те писмено са потвърдили, че този проект ще се реализира чрез концесия\",уточни Московски.\"Фабриката за фалшиви новини работи на пълни обороти\", заяви зам.-председателят на СОС Николай Стойнев. Той обори твърденията на БСП относно \"Орлов мост\". Стойнев припомни, че за последно ремонт там се е направил преди 11 години. По думите му, тогава кмет на София е бил Бойко Борисов и лично той е констатирал неизпълнение на дейностите от фирмата, която тогава е извършила ремонта, и е наложил санкция в размер на 300 хил.лв. Тези пари не са били платени на фирмата, посочи Стойнев. Около 300 хил.лв струва в момента ремонта на Цариградско шосе, коментира още Стойнев.По отношение на завода за отпадъци Стойнев заяви, че през 2009г. колегите му от БСП са беряли макове на полето. Сега там функционира един от най-модерните заводи за преработка на отпадъци в Европа, посочи Стойнев.", "date": "2017.08.17", "title": "Московски покани депутат от БСП на работа "}
{"url": "https://news.bg/politics/vmro-nyama-da-dopusnat-nova-dzhamiya-v-tsentara-na-sofiya.html", "text": "ВМРО ще се бори срещу всички опити за построяването на нова джамия в центъра на София.В декларация на партията до медиите се посочва, че ВМРО ще искат проверки и категорично няма да допуснат изграждането на нова джамия в центъра на столицата.Патриотите обясняват, че уважават всяка религия, но идеята за нова джамия в центъра на София била неуважителна и за самите мюсюлмани.Според ВМРО нова джамия би променила облика на София като \"демократична, свободна, европейска столица, която държи на своята християнска история и ценности\".Доводите на ВМРО се подкрепяли и от протест на жителите на столичния квартал \"Орландовци\", които само преди седмици изразили недоволството си от подобни планове.Според декларацията на ВМРО зад провокациите стоял Кемил Рамадан, който внасял документите за проекта и според който щели да се инвестират 30 млн. евро. От официални представители на мюсюлманското изповедание се дистанцирали от проекта, което означавало, че плановете на Рамадан не били съгласувани годи с главното мюфтийство.От ВМРО виждат в това опити да се прокарат нетрадиционни и радикални течения в исляма в България. Това целяло разделение на обществото.Патриотите настояват проектът да бъде проверен изцяло.", "date": "2017.08.17", "title": "ВМРО няма да допуснат нова джамия в центъра на София"}
{"url": "https://news.bg/world/tramp-zashtitava-krasivite-statui-na-grazhdanskata-voyna.html", "text": "Американският президент Доналд Тръмп не харесва премахването на \"красивите\" статуи на Конфедерацията в разгара на разгорещен национален дебат за американските расови отношения, съобщава БиБиСи.\"Тъжно е да видим, че историята и културата на нашата велика страна са разкъсани с отстраняването на красивите ни статуи и паметници\", пише той.\"Не можете да промените историята, но можете да се поучите от нея\", продължава той.Тръмп се възмущава, във връзка с размириците в Шарлотсвил, щата Вирджиния, където протестиращи крайно десни бяха против премахването на статуя на Робърт Е. Лий, генерал на Конфедерацията по време на Гражданската война в САЩ.Властите в американския щат Вирджиния обявиха извънредно положение в няколко района на град Шарлътсвил, след като се стигна до сблъсъци между националисти и техни противници. Един човек е загинал, най-малко 19 души са пострадаха при размириците в града\"Робърт Е. Лий, Стоунуол Джаксън - кой е следващият, Вашингтон, Джеферсън? Толкова е глупаво\", продължава Тръмп в своята серия от съобщения.Критиците твърдят, че паметниците на Конфедерацията са расово обидни, но привържениците казват, че са важни символи, запазващи южното наследство.Тръмп беше критикуван, че обвинява двете страни за насилието, но със закъснение осъди в понеделник крайно десните.По време на разгорещена пресконференция във вторник той отново обвини левите контрапротестиращи за инцидента.", "date": "2017.08.17", "title": "Тръмп защитава красивите статуи на Гражданската война"}
{"url": "https://news.bg/columnists/kogo-obsluzhva-yadrenoto-naprezhenie-v-aziya.html", "text": "От 1-2 месеца военно-политическата ситуация на Азиатския континент видимо се усложнява. Става дума преди всичко за рязкото усилване на противоречията между ядрени държави.От една страна, конфликтът между Вашингтон и Пхенян рискува във всеки един момент да премине от \"студената\" в \"горещата\" фаза. Ако съдим разбира се единствено по думите на двамата президенти: Доналд Тръмп и Ким Чен Ун - така наречената \"Изгряваща звезда\" (за разлика от татко Ким Чен Ир - \"Сияйната звезда\" и дядото Ким Ир Сен - \"Червеното слънце\").От друга страна, териториалният конфликт в Тибет между двете най-населени държави в света - Китай и Индия също заплашва да доведе до реализация на продукцията на двата военно-промишлени комплекса, включително техните ядрени съставляващи. Към този конфликт, ако разбира се избухне, със сигурност ще се включи и Пакистан: Исламабад няма да пропусне тази идеална възможност да си разчисти старите сметки с Делхи, на гърба на \"големия брат\".Все пак, вторият конфликт изглежда по-предвидим: В Пекин, Делхи, частично и в Исламабад управляват хора, загрижени за просперитета на собствените си държави и народи. И те са наясно, че дори при определени обстоятелства да постигнат безапелационна победа, самото пускане на ядрени заряди по територията на съседни страни неминуемо ще доведе до тежки поражения и за тяхната природа: климат, флора, фауна. Което ще се отрази пагубно върху населението и ще лиши голяма част от него от репродуктивна способност.Вярно е, че така с един удар ще се реализират плановете за ограничаване на растежа на населението. Но тогава рязко ще намалеят и възможностите за неговото изхранване. Това се отнася най-вече за Индия и Пакистан, които са доста по-населени от Китай. Освен това най-досегаемата китайска територия за индийските ракети и бомбардировачи е Тибет, населена с враждебно към властта малцинство.Напълно досегаем е също така и Синцзян-Уйгурският автономен окръг. А точно в него централната власт в Пекин няма нищо против населението да намалее. Местните уйгури са мюсюлмани-сунити, говорещи тюркски език, и се борят за излизане от Китай.Имайки предвид, че китайските ядрени заряди са около 240 (към които трябва да прибавим и неизвестно колко пакистански), а индийските около 100, а също и трикратно по-голямата численост на китайската армия, става ясно на чия страна е превесът. Индийците имат превъзходство единствено в Индийския океан, тъй като техният флот е определено по-съвременен, а екипажите - много по-обучени от китайските. Все пак ежегодно провеждат военни учения с колегите си от Австралия, Япония и разбира се, САЩ. Китайските моряци рязко биха повишили своя професионализъм, ако по-често провеждаха учения заедно с руските си колеги. Но това засега рядко се случва.Далеч по-определени прогнози могат да се направят за изхода от евентуална размяна на удари между САЩ и КНДР. Независимо, че севернокорейците имат четвърта или пета по численост армия в света (въпросът е спорен), многобройни, макар и остарели подводни и надводни кораби и самолети, достатъчно зенитни средства за неголямата си територия, все пак не могат да се сравняват с мощта на американските въоръжени сили.Със САЩ във военно отношение не може засега да се сравнява и покровителят на КНДР - Китай. А единственият достоен съперник на САЩ във военно отношение - Русия - едва ли ще тръгне да рискува световния мир заради манията за величие на \"Изгряващата звезда\" - Владимир Путин и обкръжението му са доста критични към режима в Пхенян и винаги гласуват в полза на санкциите срещу него.В КНДР има достатъчно добри стратези и политически психолози, които си дават сметка докога могат да се пързалят по ръба на бръснача и при какви обстоятелства могат да преминат \"червената линия\", от която връщане назад няма.Въпреки че Доналд Тръмп е емоционален човек, който вече не веднъж отправя заплахи или обещания, от които после му се налага да се отказва, този път нещата стоят по различен начин: първо, той назначи на ключови постове генерали и адмирали, които ги сърбят ръцете да накажат самозабравилия се млад диктатор; самият Тръмп има нужда от една победоносна военна операция, за да стабилизира силно разклатения си рейтинг и да отдалечи опасността от импийчмънт.Разбира се, той не би могъл да си позволи да удари по територията и морската акватория на КНДР, без да съгласува предварително акцията с Путин и Си Цзин Пин. И двамата не биха се съгласили на ядрен удар (бил той и ответен), тъй като ще пострадат приграничните китайски територии и руският Приморски Край. Но, що се отнася до конвенционални заряди, това би бил приемлив вариант за наказание на Ким Чен Ун, ако той наистина изпрати ядрени ракети по посока на остров Гуам (друг е въпросът, че те имат много малко шансове да стигнат до там). Тук трябва да се има предвид, че руснаците много разчитат на риболова в района на Тихоокеанското Крайбрежие, Сахалин и Курилските малки острови.От малкото, което знаем за Ким Чен Ун, можем да си направим извода, че той в никакъв случай не е самоубиец. И в никакъв случай не би искал да се лиши от пълнотата на властта в страната си. Защото за него второто е равносилно на първото. Какъв е тогава интересът му да ядосва Тръмп и да създава проблеми на лидерите на евразийските велики сили Путин и Си Цзин Пин?За да отговорим на този въпрос, трябва да свържем сегашната напрегната международна ситуация с известните факти от биографията на \"Изгряващата звезда\". Той е израсъл в Швейцария под чужда самоличност и там е завършил икономика. Дълги години е живял в Макао, където по нареждане на баща си е обезпечавал банковите трансфери, включително отклоненията в личните семейни сметки. Тук трябва да се има предвид, че между Макао и Пхенян всеки ден има редовни полети в двете посоки, именно за обезпечаването на преноса на валута и ценности. В световно известния хотел \"Венеция\" на остров Тайпа (част от Макао) севернокорейските висши функционери не се притесняват да се разхождат във формените си куртки, със значките, изобразяващи \"Червеното слънце\" до сърцето. Когато обаче по-големият му брат се опита да влезе в Япония с фалшив паспорт и предизвика международен скандал, опозорил семейството, \"Сияйната звезда\" определи за наследник именно него. И оттогава му се налага да си седи в Пхенян и да се занимава не само с финанси, но и с чиста политика (вътрешна и международна) и с военни въпроси. Твърде млад застана начело на една добре смазана, безупречно организирана военна машина. Неговите офицери и войници са мотивирани да умрат за вожда и партията.Тук си струва да приведем примера на малко севернокорейско момиченце, което по време на мусонните наводнения се удави, за да спаси портретите на тримата Ким - до последния момент ги е държало над главата си. Към момента над 3 500 000 души се записаха доброволно в армията, от началото на кризата досега. Освен мотивацията, породена от фанатичната идея \"чучхе\", има и друга причина - в тоталитарните държави най-добре живеят военнослужещите.Обаче повечето аналитици изпускат един важен момент: за разлика от дядо си и баща си, Ким е израсъл на Запад. И конкретно, за разлика от баща си, вместо арменски коняк, ирански хайвер, корейски омари и кубински пури, обича швейцарско сирене и вино. Тоест, до голяма степен е придобил европейски навици и начин на живот. Със сигурност, докато е живял в \"перлата на Европа\", е имал контакти с политици и бизнесмени от световния елит. И е много вероятно да се е договорил с тях по някои принципни въпроси: например, от време на време да вдига шум със своите ядрени изпитания и с възможността да изстреля ракетите по Южна Корея, Япония и Гуам. Като, разбира се, си остане само с блъфовете. Кому обаче е нужно това?Нека да погледнем с какви лозунги дойде Доналд Тръмп на власт? \"Да направим Америка отново велика!\" И разбира се, преди всичко да възстанови подронената репутация на армията на САЩ. На фона на бързото възраждане на руската военна мощ под ръководството на Путин и Шойгу. И на неспирния икономически възход на Китай, който предполага военна защита на икономическите и политическите интереси.Обаче, за разлика от Китай и Русия, американският президент е длъжен да се отчита и пред Конгреса, и пред данъкоплатците. И за да вдигне рязко военните разходи и да спечели благоволението на американския военнопромишлен комплекс (който всъщност го подкрепя изцяло от самото начало на политическата му кариера), му трябва много сериозно оправдание. Затова поведението на \"Изгряващата звезда\" му идва като \"манна небесна\". И дори да не се стигне до военни действия, военните поръчки рязко ще се увеличат.Все пак, за американския военнопромишлен комплекс е по-добре самолетоносачите и ракетните катери да изстрелят остарелите амуниции, за да има причина да бъдат заменени с нови. Това на няколко пъти се случи в Ирак.Още от втората половина на 90-те години беше известно, че собствениците на военнопромишлените комплекси на великите държави целят да сблъскат Индия и Пакистан, за да ги принудят да купуват тяхната военна продукция. Тогава, когато Украйна още сама не се възприемаше за много независима от Русия държава, двете страни си бяха поделили клиентите: Москва въоръжаваше Делхи, а Киев - Исламабад. Естествено, толкова големи страни, като Пакистан и Индия, живеещи постоянно под военно напрежение, не можеха да си позволят да не диверсифицират оръжейните доставки. Затова и американският, и френският, и английският, и италианският военнопромишлен комплекс \"намазаха\" от този конфликт.Двете съседни държави обаче притежаваха достатъчно ресурси да развият собствен такъв. И не пропуснаха да го направят, за неудоволствие на световните експортьори на оръжие и боеприпаси. Затова последните нямат нищо против например китайците да нанесат сериозни поражения на индийския военнопромишлен комплекс, а индийците - на пакистанския. Така биха възвърнали позициите си.По отношение на Пакистан има още една причина световните експортьори на оръжие да искат да се отърват от тамошните производители: местните силно вярващи в аллах политици изнасят, по линия на мюсюлманската солидарност (за сметка на бедните пакистански данъкоплатци,) все повече безплатно въоръжение и боеприпаси за всепоглъщащия Азербайджан, когото възприемат като защитник на ислямската кауза (макар че Пакистан е предимно сунитски, а Азербайджан - предимно шиитски). Това дразни Русия, Украйна, Беларус и най-вече Израел, чиито военнопромишлен комплекс продава оръжие на Баку по световни пазарни цени. И не биха имали нищо против да увеличат продажбите и да получат повече печалби.Двата потенциални азиатски конфликта едва ли ще преминат ядрения праг. Обаче, напълно е възможно провеждането на ограничени военни операции с конвенционални оръжия. Все пак, никога няма гаранция дали от чувство за мъст, или в момент на умопомрачение, някой военен няма да натисне \"червеното копче\". Тогава развитието на ситуацията ще стане непредвидимо.", "date": "2017.08.17", "title": "Кого обслужва ядреното напрежение в Азия?"}
{"url": "https://news.bg/regions/pozharnikari-spasiha-bezpomoshtno-konche.html", "text": "Пожарникарите от Търговище спасиха безпомощен кон, пропаднал в кладенец.Сигналът за възникналата ситуация е бил депозиран от кмета на село Ралица около 9 часа сутринта в регионалната дирекция на пожарната в областния град.В сигнала кметът споделил, че кон е пропаднал в открит кладенец, дълбок около 10 метра. Кладенецът бил пълен в повече от половината си капацитет.На мястото на инцидента пристигнали служители на пожарната в Търговище. Те били оборудвани със специализирана техника - автомобил за аварийно-спасителни дейности и автокран.Пожарникарите спуснали в кладенеца въжета с привързан към тях специален широк колан, който успели да преметнат през тялото на коня.С помощта на автокрана животното било изтеглено от кладенеца в добро състояние.Пострадалото конче е било върнато на собствениците му.", "date": "2017.08.17", "title": "Пожарникари спасиха безпомощно конче"}
{"url": "https://news.bg/world/napadenieto-v-barselona-delo-na-islyamska-darzhava.html", "text": "\"Ислямска държава\" пое отговорност за касапницата в Барселона , съобщи Ройтерс.Агенцията се позовава на изявление на групировката в ислямистки сайт. От него става ясно, че нападателите са войници на Ислямска държава и мъченици за правата вяра.Най-малко 12 души са загинали, а други 80 са били приети в болница след терористичното нападение в Барселона.Това заяви регионалният премиер на Каталуния Карлес Пучдемон. Той потвърди, че испанската полиция е арестувала двама души. Засега не е ясен броят на нападателите.По-рано министърът на вътрешните работи в правителството на областта Жоаким Форн потвърдиха за 13 убити и най-малко 50 ранени.В същото време стана ясно, че няма заподозрени, които да са се укрили в заведение в Барселона.Световните лидери осъдиха нападението и изразиха своята солидарност с испанския народ.В центъра на Барселона е настъпила \"масивна катастрофа\" с ван, който се е врязал в хора, има ранени, съобщават световни агенции и полицията на града.Инцидентът е станал на улицаПолицията предупреди да не се минава в района на площад \"Каталуня\".По информация на \"Ел Паис\" шофьорът на превозното средство е избягал пеша, след като е изоставил автомобила. По-късно е бил задържан.Затворена е близката метростанция, спирката на градската железница, магазини и ресторанти.Полицията в Барселона помоли гражданите да не разпространяват снимки от уважение към жертвите и техните близки. Районът на инцидента е отцепен от полицията. На място има линейки и полицейски автомобили. Според информация на ТАСС в района на пазар \"Бокерия\" се е чула стрелба.Властите в Каталуния потвърдиха за 13 убити и най-малко 50 ранени при днешната терористична атака в Барселона. Това потвърди министърът на вътрешните работи в правителството на Каталуния Жоаким Форн.В същото време стана ясно, че няма заподозрени, които да са се укрили в заведение в Барселона, както съобщиха по-рано редица медии.Припомняме, въпреки че в последните години терористични нападения в Испания не са се случвали, едни от най- в Европа са именно тези от 11 март 2004 г. в четири влака за гара \"Аточа\" в Мадрид. . Отговорност за атентата поема \"Ал Кайда\".", "date": "2017.08.17", "title": "Нападението в Барселона - дело на Ислямска държава"}
{"url": "https://news.bg/regions/stolichni-obshtinski-savetnitsi-ne-iskat-nebostargacha-v-strelbishte.html", "text": "Според промяна в общия устройствен план на столицата теренът на кръстовището на бул. \"България\" и бул. \"Петко Тодоров\" - кв. \"Стрелбище\" в София е предназначен за зелена площ и не трябва да има никакъв небостъргач там.Силвия Христова, председател на комисията по устройство на територията към СОС и общински съветник от ГЕРБ, коментира намеренията на инвеститор за небостъргач на кръстовището в кв. \"Стрелбище\", където вчера граждани отново протестираха.\"Този терен действително преди много години е бил отреден за застрояване и е придобит от фирмата инвеститор чрез замяна, която е одобрена от Столичен общински съвет през 2006 г., когато партия ГЕРБ не е била дори учредена\", уточни Христова.В последствие през 2009 г., когато вече съществувала партия ГЕРБ, се е предприела промяна в общия устройствен план на столицата, подчерта Христова. Тя допълни, че съгласно тази промяна по тяхна инициатива този терен е бил отреден за озеленяване.По думите й към настоящия момент няма влязъл в сила подробен устройствен план, който да разрешава строителството в този терен. Тя сподели, че имат наболял проблем с инвеститора, тъй като той има желание да строи.\"Категоричното считаме, че тази площ трябва да остане зелена\", заяви Христова.Тя посочи, че в този имот не се строи в момента. Оградата, която е поставил инвеститорът, трябва да бъде премахната, защото има издадена заповед от дирекция \"Строителен контрол\", бе категорична Христова.", "date": "2017.08.17", "title": "Столични общински съветници не искат небостъргача в \"Стрелбище\""}
{"url": "https://news.bg/bulgaria/mvnr-v-kontakt-sas-sluzhbite-v-katalunya.html", "text": "От българското външно министерство потвърдиха инцидента в Испания и разпространиха телефони за връзка.Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството в Испания: 00 34 913 455 761; 00 34 913 456 651На този етап няма информация за пострадали български граждани.Службите по сигурността на Каталуня са потвърдили пред българския консул в Мадрид, че около 17.00 часа местно време, днес е имало инцидент, при който микробус се е врязал в тълпа хора на площад \"Каталуня\", до булевард \"Лас Рамблас\".Все още не е известен точен брой на пострадалите или тяхната националност.Полицията е на мястото на инцидента, води се разследване по случая.Българското посолство в Мадрид е в постоянен контакт с местните власти и следи ситуацията.", "date": "2017.08.17", "title": "МВнР в контакт със службите в Каталуня"}
{"url": "https://news.bg/crime/mazh-i-zhena-zaloveni-za-blizo-80-kg-amfetamin.html", "text": "От в ОДМВР - Разград открили близо 80 кг. амфетамин и 8 кг. марихуана в кола, качена на автовоз.В град Цар Калоян бил спрян за проверка автовоз \"Рено мастър\", на чиято платформа били превозвани две коли - \"Роувър\" и \"Фолксваген джета\". Шофьорът на автовоза бил 47-годишен мъж от село Дряновец.Полицаите претърсили автомобилите и в един от тях открили осем пакета, с общо тегло 8,132 кг суха зелена растителна маса, която реагирала като марихуана. На същото място, те намерили укрити и 47 пакета таблетки амфетамин, с общо тегло 78 кг.Наркотиците били скрити в специално изработен тайник в задната седалка.В рамките на разследването службите са проверили и претърсили апартамент в Разград, където живее 24-годишна жена.На място в жилището са иззети 6 мобилни телефона и 3 настолни компютъра.Заловените мъж и жена са в ареста за 24 часа. Уведомена е Окръжна прокуратура-Разград и работата по случая продължава под наблюдението й.", "date": "2017.08.17", "title": "Мъж и жена заловени за близо 80 кг. амфетамин"}
{"url": "https://news.bg/world/turtsiya-kritikuva-merkel-germaniya-ne-mozhe-da-diktuva-politikata-na-es.html", "text": "Турският министър за ЕС заяви, че коментарите на германския канцлер Ангела Меркел относно спиране на разширяването на митническия съюз между Анкара и Европейския съюз са засегнали доверието в блока.Припомняме, Меркел каза, че няма да има разширяване на митническия съюз и \"никакво задълбочаване изобщо\" в отношенията между Турция и Европейския съюз след редица спорове, свързани с репресиите на Турция след неуспешния опит за преврат миналата година.\"Това е жалко изявление. Трябва да подчертаем, че никой член на ЕС не трябва да дава нареждания на институциите на ЕС или на процесите на ЕС\", каза Омер Челик на пресконференция в Анкара. \"Тези ситуации са много опасни, представляват твърдения, които вредят на доверието в ЕС\".Челик допълва, че както Турция, така и Европейският съюз ще спечелят от промените в митническия съюз. \"Но те се държат така, сякаш това е услуга за Турция. Нека да бъда съвсем ясен, ние не бързаме\", добавя той.Министърът също така призова Берлин да сътрудничи на искането на Турция за екстрадиране на лектор по теология, заподозрян в основна роля в неуспешния преврат миналата година.Турските медии съобщиха, че Адил Оксуз е бил забелязан във Франкфурт и Улм и е получил временно разрешение за пребиваване от страна на германската провинция Баден-Вюртемберг.\"Никой от нашите съюзници не може да приюти убиец\", коментира Челик.\"Дори възможността някой, който има ясна връзка с опита за преврат, да бъде приютен от нашия съюзник, натъжава\", допълва той.", "date": "2017.08.17", "title": "Турция критикува Меркел, Германия не може да диктува политиката на ЕС"}
{"url": "https://news.bg/crime/20-ot-slanchevite-ochila-na-pazara-narushavat-iziskvaniyata.html", "text": "Инспекторите на Държавната агенция за метрологичен и технически надзор (ДАМТН) масово проверяваха слънчевите очила, които се предлагат търговската мрежа.Проверени бяха 291 обекта, а инспекцията се проведе на територията на цялата страна,включително и в морските ни курорти.Инспектората проверява очилата с цел превенция, тъй като това е един от най-използваните аксесоари, който е и предпазно средство за лятото.Проверките бяха основно извън специализираните оптики и обхванаха малките търговски обекти и складове, защото там обичайно се регистрират най-много нарушения.737 чифта слънчеви очила от различни модела бяха проверени. От тях 266 броя различни модели са с несъответствия. За липса на маркировка за съответствие - 53 броя, за липса на инструкция за употреба от производител и превода й на български език- 54 броя, за липса на инструкция за употреба само на български език- 99 броя.Освен това при проверките е установено, че 152 различни марки и модели слънчеви очила се предлагат на пазара в нарушение на действащото законодателство и за тях са съставени актове. Други 53 модели продукти са спрени от разпространение със заповеди.Закупени са образци, които са тествани и изпитани в лаборатория. Лабораторните резултати сочат, че 5 модела не съответстват на приложимите изисквания. Един модел от тези слънчеви очила представлява сериозен риск за потребителите, защото не покрива изискванията за UV защита и при употреба ще доведе до опасност от увреждане на зрението.За останалите 4 модела слънчеви очила изпитванията са показали, че не отговарят на показателя - \"коефициент на пропускане на светлина\", тъй като са значително по-тъмни от нормите. Това също е много опасно, защото намалява видимостта. Тези очила също ще бъдат изтеглени от пазара.", "date": "2017.08.17", "title": "20% от слънчевите очила на пазара нарушават изискванията"}
{"url": "https://news.bg/crime/prokuraturata-se-samosezira-za-martvite-zhivotni-pili-ot-vodite-na-tundzha.html", "text": "Районната прокуратура в Ямбол се самосезира по сигналите за умрели животни, които били на водопой в река Тунджа. По случая е разпоредена проверка.Припомняме, на 13 август, неделя, няколко крави, собственост на мъж от село Кукорево, са умрели след като са пили вода от река Тунджа.Проверката трябва да приключи в 30-дневен срок. Водите на река Тунджа ще се инспектират съвместно от Областната дирекция на МВР в Ямбол, Регионалната инспекция по околната среда и водите в Стара Загора, Басейнова дирекция -Пловдив, Регионална ветеринарно-медицинска служба - Ямбол и Областна дирекция по безопасност на храните - Ямбол.Проверката предвижда да се съберат подробни сведения от страна на собственика на животните и други лица, имащи отношения по случая. Институциите трябва и да установят дали има пострадали други животни, които са консумирали вода от река Тунджа.Проверките ще изследват и качеството на водата в реката, за да се установи дали водата представлява опасност за живота и здравето на хората или животните.При замърсяване органите трябва да намерят и източника. Предстои да бъдат взети и проби, които да установят и точната причина за смъртта на животните.Спрямо резултатите от проверката наблюдаващият прокурор ще прецени има ли данни за извършено престъпление от общ характер.", "date": "2017.08.17", "title": "Прокуратурата се самосезира за мъртвите животни, пили от водите на Тунджа"}
{"url": "https://news.bg/world/turtsiya-zadarzha-70-bivshi-ministerski-sluzhiteli.html", "text": "Турските власти издадоха заповеди за задържане в 70 бивши служители на финансовото министерство, заради предполагаеми връзки с неуспешния опит за преврат миналата година, съобщава CNN Turk.Според изявление направено от главна прокуратура на Републиката, в обхвата на разследването и след проведени операции в 5 провинции са издадени заповедите за задържане.Всички те са използвали поверителна комуникационна програма ByLock на \"терористичната организация\" (на Гюлен) и са идентифицирани като служители на Министерството на финансите, допълва изявлението.Операцията е започнала сутринта. ", "date": "2017.08.17", "title": "Турция задържа 70 бивши министерски служители"}
{"url": "https://news.bg/disasters/evakuirat-mestni-i-turisti-na-ostrov-kefaloniya-v-gartsiya.html", "text": "След като вчера властите в Гърция съобщиха, че някои от най-големите огнища на пожари в странта са овладяни, днес стана ясно, че още пожари са възникнали в района на остров Кефалония.Огнената стихия е принудила жителите на две села на острова да бъдат евакуирани. Всички туристи са извозени с автобуси.По информация на БНТ полицията в Гърция е задържала мъж по подозрения за умишлени палежи. В дома на заподозрения били намерени 43 запалки, свещи и всякакви предмети. Срещу мъжа е повдигнато обвинение за умишлени опити за палежи.На остров Кефалония пожарите са изгоряли няколко къщи. Бедствието е поразило и няколко електрически стълбове, което е причинило сериозни проблеми с електричеството в района.Стана ясно и че две от главните огнища на острова са овладян. Заради метеорологичните условия обаче друг пожар се е насочил към труднодостъпен район. Огнеборците се опитвали да го потушат със самолети.Припомняме, че от 13 август досега в Гърция са възникнали над 150 пожара.", "date": "2017.08.17", "title": "Евакуират местни и туристи на остров Кефалония в Гърция"}
{"url": "https://news.bg/politics/101-administrativni-uslugi-oblekchava-mtsp.html", "text": "Министерство на труда и социалната политика готово с анализа на предлаганите административни услуги. Това отчете министърът на труда и социалната политика Бисер Петков на пресконференция, на която представи основните приоритети.Очаква се да бъдат облекчени 101 административни услуги, предоставяни главно от агенциите към министерството. От 1-ви януари за 46 от предоставяните услуги ще отпаднат изисквани документи, за 14 услуги - изискваните документи ще се обединят, за 32 документите ще се набавят по служебен път.Ще отпадне изискването за подаване на уведомление за липса на промяна в условията на труд към Главна инспекция по труда. Сега такива писмени уведомления подават 160 хиляди фирми. За отпускането на интеграционните добавки ще се съкратят сроковете за социална оценка.Ще отпадне задължението за предоставяне на копие от акта за раждане при предоставяне на семейните помощи за деца. С това ще се облекчат над 600 хиляди семейства.Бисер Петков припомни, че по отношение на трудовата мобилност по Черноморието вече са наети 3200 сезонни работници, а от 1-ви октомври предстои втората стъпка от приетата в управленската програма актуализация на пенсиите. Предстои от 1-ви октомври 800 хиляди пенсионери ще получат увеличение - това води до нарастване на средния размер в изплащаните пенсииДругата мярка е свързана с подготовката и старта на проект за осигуряване на заетост в областите от Северозападна България, където безработицата е над два пъти по-висока. По проекта ще бъде предоставена заетост на 830 лица, където безработицата е между 30% и 60%. Проектът е по мярка на ОП \"Развитие на човешките ресурси\" и ще се реализира от 1-ви септември. Оттогава кметовете на населени места ще могат да осигуряват работа на безработни.", "date": "2017.08.17", "title": "101 административни услуги облекчава МТСП"}
{"url": "https://news.bg/politics/sotsialnoto-ministerstvo-sazdava-restriktsii-za-otkazvashtite-rabota.html", "text": "Социалното министерство ще засили рестрикциите за лицата, които отказват да работят. Това обясни заместник-министърът на труда и социалната политика Росица Димитрова.И сега според законодателството щом лицето получава социална помощ, то трябва да полага обществено полезен труд 14 дни, ако няма здравословни или други проблеми.Ще разработим и допълнителни рестриктивни режими, увери тя. Идеята е лицата да не получават помощи, а доходи от активна дейност.Министерство на труда и социалната политика си е поставило осем приоритета, постигането на които е разписано в 25 цели. 78 мерки пък са предвидени при изпълнението им.Като приоритет министърът на труда и социалната политика Бисер Петков открои увеличаване на доходите чрез заетост и по-висока производителност на труда. Тенденциите са в посока на намаляване на безработица, отчете той.По думите му равнището на безработицата у нас е спаднало на 6,7% и броят на незаетите през юли е бил 220 884 броя, което се изравнява с най-ниските нива отчетени през юли 2008 г. преди настъпването на икономическата криза.\"Проблемът с безработицата е минимизиран\", заяви Петков. По думите му това е основно в резултат на икономическия растеж. Сега основният проблем на пазара на труда е недостигът на квалифицирана работна ръка.Предвижда се увеличаване на предлагането на работна сила, чрез подготовка, съобразена с потребностите на работодателите, повишаване на конкурентоспособността на работната сила. 220 хиляди са регистрирани като безработни лица, от които 120 хиляди са лица с ниска степен на образование.Петков отчете, че е необходимо активиране на тези лица и включването им на пазара на труда, В програмата в сектор социална и демографска политика са заложени конкретни количествени параметри. Така в следващите четири години със средства от бюджета се предвижда да бъдат квалифицирани 50 хиляди безработни, а със средства от ОП \"Развитие на човешките ресурси\" да се обучат 100 хиляди търсещи работаМинистър Петков увери, че основен приоритет и осигуряването на стабилна пенсионна система. В следващите четири години не се предвижда промени в пенсионната възраст.На пресконференцията стана ясно, че до този момент 275 жени са се възползвали от правото да получават една втора от майчинството си и да се върнат още в първата година на работа.Протече обсъждането на концепцията за разработване на нов Закон за социални услуги. На база на тази концепция ще започне и конкретната работа по разписването на текстовете. Ще продължи и процесът на деинституционализация на грижите за деца. В този план е заложено финансиране и изграждане на 149 нови услуги.", "date": "2017.08.17", "title": "Социалното министерство създава рестрикции за отказващите работа"}
{"url": "https://news.bg/bulgaria/v-obzor-protestiraha-s-gaydi-i-chereshovo-topche.html", "text": "Около 400 души протестираха в Обзор срещу застрояването на Морската градина в града, съобщава БНР. Те блокираха пътя Обзор - Варна и движението беше временно затруднено.Кметът на Обзор Христо Янев обясни, че организаторите на мирният протест са живеещите в морския град и съседните общини. Мирният протест премина под звуците на гайди. Към негодуванието на местните се . От инициативен комитет на полицията пък се раздават информационни брошури, за да могат всички да се запознаят с казуса.Освен с гайди Обзор излезе на протест и с черешово топче, информира БТВ. Местното население се противи на идеята Морската градина в града да стане двор на 6-етажна сграда.Хората от Обзор твърдят, че продавач на парцела е бившият несебърски кмет Николай Трифонов. Той е продал парцела, който е публична общинска собственост, без да променя статута му.За да може да угоди по-добре на купувача, бившият кмет прикрепил и едно парче от плажа, който е изключителна държавна собственост и въобще не подлежи на отчуждаване, коментира юристът Марин Божков, който е обществен наблюдател по делото.Божков обяснява още, че купувач на имота е Бонка Хинкова. Преди десетилетия тя е била председател на Комитета по туризъм. Юристът твърди още,към момента тя била висш служител на Библиотекарския институт.Имотът бил продаден впоследствие за 2000 лв. от дружество, което Хинкова контролирала, на дружество, което е нейна собственост. По-късно и то продало имота на съпруга на Хинкова. Последната цена на парцела била 1900 лв.След покупко-продажбата мястото е обявено в ликвидация, изтъква Марин Божков. Според него става дума за класическа схема за обсебване на собственост.Николай Трифонов, бившият кмет на Несебър, твърди, че сделката е законна, защото има решение на Общинския съвет за нея.\"Общинският съвет е в правомощията си да взема такива решения и той го е взел\", коментира Трифонов пред телевизията.", "date": "2017.08.17", "title": "В Обзор протестираха с гайди и черешово топче"}
{"url": "https://news.bg/your-voice/sofiya-moy-malak-dimitrovgrad-dubay-i-gizdav-selski-ploshtad.html", "text": "Често ми се случва, когато с други хора обсъждаме как изглежда София и какво се прави за това да изглежда приветлива и красива тази ни столица, да чувам следното:\"Ама виж пък, МНОГО стана хубава сега Витошка. С тия цветенца по лампите, и тези нови плочки! Много по-добре отпреди!\"и аз, уважаеми съграждани, малко започвам да заеквам, защото, от една страна НАИСТИНА е по-добре отпреди, но то всичко е по-добре \"отпреди\", когато булевард Витоша приличаше на голяма котешка тоалетна, посипана с чакъл и прахоляк.Но от друга страна.... наистина ли? Пет канчета с теменужки и плочки в неописуемо отегчителен цвят, които на доста места вече са счупени - наистина ли е МНОГО по-добре и хубаво отпреди, или просто толкова ни е писнало да е гадно, че само да сложат пет бежови плочки и три тенджери с мушкато, и умираме от радост?След това същият сценарий се разви и в НДК - след доста ремонти, прахоляк и десетки изхарчени милиони, в НДК към ден-днешен има три закачливи чешми в различни размери, сменени плочки (ама само до половината, сега ги сменят в другата половина), една-две рампи за велосипеди и колички, едно СОЛИДНО количество теменужки и поливна система за въпросните теменужки, която, като я пуснат, трябва да газиш наоколо с рибарски ботуши. Добре че поне демонтираха онази чутовна простотия, която освен грозна беше и опасна.Както вече сигурно разбирате, не са едно и две нелепите изпълнения из този наш прекрасен град, които вадят очите - и повечето могат да бъдат обединени под наименованието \"архитектурни (с извинение към науката) и инфраструктурни нелепици\". Колко са много и колко са нелепи можете да видите сами от снимките на жители на града в групата \"Път за бебешки колички\" или в \"Спаси София\" - някои от тях са феноменални!Развила съм усещането, че в този град се действа по следния начин: общината (или инвеститорът) праща свой таен полусляп пратеник, който броди маскиран из града, харесва си кьоше или още по-хубавото - някое централно място, бодва пръст и казва:\"Ей тука, начи, много ми се ще фонтанче!\"и докато се усетиш, ето ти проект за биде насред булевард Витоша, баш на най-сгодното място!След това бързичко, преди някой да се е усетил, идва популярната група \"Кьопав майстор\", с която общината е сключила доживотен договор, натрупва едни мозаечни плочки, слепва ги там с каквото се слепват плочките, слага четири църцорещи В РАЗЛИЧНИ ПОСОКИ каналчета, и казва:\"ИскАхте фонтан - е ви фонтан!\" -след което си отива завинаги.А фонтанът остава там, като паметник на селския площад, изнемощяло плюе вода по глезените на пешеходците в продължение на 3 седмици и накрая общината спешно издава нареждане църцоренето да бъде преустановено. Все пак, ДОРИ и в това кметство има хора с нормално зрение и съвест, които малко ги хваща срам от слабоумното изпълнение.И с това всичко приключва.Сега, вярно е, че по някое време от Столична община спускат анкета към уважаемото гражданство на тема КАКВО, АДЖЕБА, ДА ПРАВИМ С ТОВА БИДЕ?, гражданството мигом отговоря единодушно с МАХАЙТЕ ГО ВЕДНАГА, АКО ОБИЧАТЕ!!!, общината отговоря лаконично с ЕМИ... ДОБРЕ и отива да прави по-важни работи.Но това беше преди около 3 години.До ден-днешен този архитектурен цирей стърчи гордо насред единствената пешеходна зона на столицата и примамва деца да се катерят по него, да се подхлъзват и хубавичко да си разбиват главите в мозаечния праг.Да не говорим, че заради него затвориха за преминаване цяла улица и обърнаха движението по всички съседни. Но, наистина, това са едни съвършено незначителни неуредици на фона на факта, че насред най-централната столична улица имаме биде-фонтан!!Да не би Париж да има биде? Или пък Рим??? Аз ще ви кажа - няма. Рим в частност има само фонтан, в който разни световноизвестни актриси сластно се плацикат, но дори и той не може да се мери с феноменалното Витошко Биде (да не се бърка с Витошко Лале, което е писта).И сега, за да не кажете, че съм голословна, ще ви посоча още няколко своеволия и грозотии из тоя клет град.Малко след бидето, в посока НДК, миналата година мистериозно изникна една помпозна четка за баня, поставена върху огромно бетонно блокче, върху което пък са сковани пет летви, създаващи далечна прилика с пейка (ама много далечна), четири от които вече са счупени.Това, уважаеми хора, е една четка, тържествено стърчаща на фона на планината, без никой да знае какво означава тя, на какво е символ и защо, по дяволите, е забучена насред пешеходната зона на столицата.Впоследствие разбрах, че това било глухарче - символ на Евровизия. Горките създатели на глухарчето едва ли знаят, че в София то стърчи като мостра от магазин за оборудване на баня. Ръждасяло, олюпено, без нито един обозначителен знак, табелка или поне листче, залепено с тиксо, на което да пише:ЗДРАВЕЙТЕ, НЕЩАСТНИЦИ! ТОВА ТУК Е ГЛУХАРЧЕ - СИМВОЛ НА ЕВРОВИЗИЯ. ИЗВИНЯВАЙТЕ, ЧЕ ИЗГЛЕЖДА ТОЛКОВА ГРОЗНО - ПРОСТО ТОЛКОВА СИ МОЖЕМ. ПРОСТЕТЕ НИ.Но нека преглътнем четката и продължим по-нагоре, защото там ни очаква още по-голяма хапка за преглъщане, а именно чудовищното НЕЩО, поникнало на ъгъла на булевард \"Витоша\" и бул. \"Пенчо Славейков\", видно с невъоръжено око и от Космоса.Ако никога не сте виждали син кит - сега му е времето. Минете, вижте, пипнете го, гледайте да не ви стане лошо от мащабите и после се опитайте да си отговорите на въпроса ЗАЩО?Защо, противно на всякаква архитектурна (и не само) логика, се позволява да се строят чудовищни сгради на места, на които ще скрият най-ценното на този град - планината до него?Защо (и кой!) позволява в града да се поставят редица нелепи архитектурни и инфраструктури решения, които са в разрез с логиката и естетиката на околните сгради?За последното също давам пример - сградата на Европарламента на улица \"Раковски\", стъклено-синият параход, пуснал котва насред всички останали коренно различни по вид сгради. Ако още не сте го виждали, защото в последните 6 години сте били в кома или сте емигрирали в Мадагаскар - блазе ви!!Въобще - защо??ЗАЩО?Разбира се, да не мислите, че някой ще ни каже защо. На кого му пука, че някой пита \"защо\" постфактум - когато всичко е построено, зазидано и добре наплескано с плочки, мозайки и вар! Единственото, което можем да направим, е да опитаме да попитаме ЗАЩО? предварително, така че да предотвратим овреме следващи подобни изпълнения.И сега слушайте - поредното такова е напът да стане реалност само на няколко километра от гореописаните бидета, сини китове, параходи и четки.На ъгъла на булевард \"България\" и бул. \"Гешов\" бурно се подготвя строеж на 44-етажен небостъргач (то дори написано звучи нелепо).В момента теренът все още представлява градинка - зелена площ с дървета, през която живеещите там минават, за да излязат на булевардите. Фирма НИКМИ обаче (която е автор и на синия кит на бул. \"Славейков\" и бул. \"Витоша\"), упорито се опитва да я застрои с небостъргач, наречен, незнайно защо\"Новият символ на София\".Плановете бавно, но сигурно напредват - преди дни градинката беше оградена с телена мрежа, отрязвайки и един от изходите на квартал \"Стрелбище\" - улица \"Майор Първан Тошев\", а вчера багери са започнали да разрушават улицата.Да, правилно прочетохте - заградена е улица в квартал, така че хората да не могат да минават по нея, и набързо в заградения участък са пуснати багери - всичко това, разбира се, в името на оригиналната идея да бъде построен \"нов символ на София\".Като ответна реакция жители на квартала с всички сили се опитват да предотвратят изграждането на 44-етажен бетонен небостъргач до домовете им - снощи блокираха въпросното кръстовище и спасиха за неизвестно колко време улица \"Майор Първан Тошев\" от разрушаване (на фона на факта, че в София е град, в който има квартали без улици, като Витоша и Манастирски ливади, разрушаването на съществуващи такива е наистина арогантно).Гражданите от \"Стрелбище\" търсят и имат нужда от всякаква помощ, общуват напоително с институции и са създали група във Фейсбук, наречена \"Помощ за Стрелбище\", в която всеки желаещ може да се включи и да се информира за казуса (а той, типично по български, е вълшебно заплетен).Накратко - от 2009 г. статутът на терена е зелена площ, като предназначението му е защитено с промяна в Общия устройствен план на града. Столична община иска да го запази като градска градина и на това основание на два пъти главните архитекти на София отказват да допуснат промяна, която да позволи строителство. Със свои решения Върховният административен съд обаче е отхвърлил отказите на Столична община.Надълго - вижте тукАз, без да съм жител на квартал \"Стрелбище\", искрено съчувствам на хората там. Безочието и наглостта, с която се разрешават и осъществяват безобразни архитектурни и инфраструктури решения в града, за които почти никой не разбира преди те да се окажат факт, са наистина влудяващи.Затова, ако сте от квартал \"Стрелбище\" или от съседните квартали, или просто сте човек с отношение и позиция по въпроси, които засягат всички (а строеж на 44-етажен небостъргач на метри от трети лъч на метрото, от жилищни сгради и ВЪРХУ градинка с дървета e въпрос, който засяга всички жители на града) - влезте в групата, разгледайте снимките, прочетете материалите.Все пак, както разбрахме, това ще е новият символ на София, въпреки че не си спомням някой да е излязъл и да ни е питал:А ВИЕ ИСКАТЕ ЛИ НОВ СИМВОЛ НА СОФИЯ НА 44 ЕТАЖА?Нито знам кой, по дяволите, е старият, а също и какво му е, че трябва да бъде сменен с нов?Не е ли планината Витоша вечният символ на София - защото ако е (каквато би била логиката във всеки друг нормален град по света), целенасоченото засенчване на планина посредством небостъргачи е нахално, а опитите да отнемеш символиката от една планина и да я подариш на нещо с 44 етажа - глупаво и жалко.Въобще, както виждате, има много въпроси. И точно сега е моментът да ги зададем - предварително, а не след като е станало късно, когато поредният нелеп и стъклен параход ще е акостирал в някоя градинка, на фона на планината или върху самата планина (дано само не давам идеи).Защото София не е Дубай, нито може да е Дубай. Но не е и Димитровград (въпреки че на места доста прилича), нито пък е село, в което всяка приумица гордо се пльосва на площада, та всички да я видят.Но понеже никой не знае какво точно Е София и как трябва да изглежда, за съжаление, тя бавно се превръща в смесица от трите.", "date": "2017.08.17", "title": "София, мой малък… Димитровград, Дубай и гиздав селски площад"}
{"url": "https://news.bg/regions/proveriha-hotel-v-kiten-zaradi-statiya-v-ukrainski-turisticheski-sayt.html", "text": "Агенцията по безопасност на храните в Бургас проверява хотел в Китен заради статия в украински туристически сайт, гласяща, че в хотела се предлага стара храна, информира Нова телевизия.Ситуацията предизвика силен обществен интерес в социалните мрежи. Според Иван Дончев, които е автор на кадри и рецензия за практиките в кухнята на хотела, положението там било критично. Рецензията за хотела е качена в известен украински туристически сайт и гласи \"Не ходете там\".Украинският гражданин казва, че е работил в хотела известно време - до края на месец юли. По разказа му в хотела се предлагала една и съща храна в продължение на цяла седмица. \"Минералната вода\" се наливала директно от чешмата. Персоналът работил без служебно облекло и без ръкавици.Проверката на служителите от Агенцията по безопасност на храните предвиждала оглед на помещението за хранене и готвене. От храната са взети проби. Инспекторите прегледали всеки етикет, за да установят произхода и срока за употреба на храната. Проверен е и начина на съхранение на храната.Резултатите - груби нарушения на хигиената нямало. По думите на Георги Митев от БАБХ в Бургас ситуацията била класически пример на разправа. \"По всяка вероятност снимките са изтекли от персонала\".В хода на проверката все пак са открити леки отклонения от хигиенните норми. Имало корозия по рафтовете. На собственика на хотела е съставена преписка.По думите на собственика на хотела украинският гражданин Иван Дончев е работил само 3 дни в хотела, след което си тръгнал.", "date": "2017.08.17", "title": "Провериха хотел в Китен заради статия в украински туристически сайт"}
{"url": "https://news.bg/int-politics/danford-voynata-bi-bila-uzhasyavashta-no-yadren-arsenal-na-kndr-e-nevaobrazim.html", "text": "Военното решение на севернокорейската заплаха от ракети ще бъде \"ужасяващо\", но ако позволим на Пхенян да развие способността да започне ядрена атака срещу Съединените щати, това е \"невъобразимо\", коментира щатският ген. Дънфорд в Пекин, цитиран от АР.Ген. Джоузеф Дънфорд съобщава пред репортери, че президентът Доналд Тръмп директно е \"казал да разработим надеждни военни възможности и това е точно нещото, което правим\".Дънфорд отговаря на въпроси за главния стратег на Тръмп, Стийв Банън, който в свое интервю коментира, че няма военно решение за заплахата, породена от Северна Корея.\"Няма военно решение, забравете го\", каза Банън. \"Докато някой не реши част от уравнението, което показва, че 10 милиона души в Сеул не умират през първите 30 минути от конвенционалните оръжия, не знам за какво говорите, няма военно решение тук.\"В Пекин Дънфорд заяви, че е \"абсолютно ужасно, ако има военно решение на този проблем, няма никакво съмнение\".Той добави, че \"това, което е невъобразимо, позволява на лидера на Северна да разработи балистични ракети с ядрена бойна глава, която може да застраши Съединените щати и да продължи да заплашва района\".Дънфорд се срещна с китайския си колега Фанг Фенгуй. Той също така се срещна с Фан Чанглонг, заместник-председател на централната военна комисия на управляващата комунистическа партия, и Янг Джиеки, най-големият дипломат в Китай.Фанг Фенгуй каза на Дънфорд, че Пекин настоява военните действия трябва да бъдат изключени и \"преговорите са единственият ефективен вариант\" за справяне с положението на Корейския полуостров, се казва в изявление на министерството на отбраната на Китай.В Сеул президентът на Южна Корея Муун Яе-ин заяви, че ще обмисли изпращането на специален пратеник в Северна Корея за разговори, ако Северният прекрати ракетните и ядрени изпитания в опит да започне скок на дипломацията.\"Хората работиха заедно, за да възстановят страната от Корейската война, а ние не можем да загубим всичко отново поради война\", каза Муун на национална телевизионна пресконференция. \"Мога уверено да кажа, че на Корейския полуостров няма да има отново война\", допълни той.Дънфорд заяви пред репортери в Пекин, че \"няма никакво съмнение\", че всякаква потенциална военна операция в Корейския полуостров ще бъде предприета само в консултация с Южна Корея.\"Южна Корея е съюзник и всичко, което правим в региона, е в контекста на нашия съюз\", каза Дънфорд.Коментарите на Муу следват враждебното предупреждението на Северна Корея, че може да изпрати ракети до американската територия на Гуам и от военния език и изявления на Тръмп.И двете Кореи и САЩ през последните дни сигнализират, че са готови да предотвратят задълбочаващата се криза, като всяка от тях предлага път към преговори.Тръмп коментира, че Ким \"е направил много мъдро и добре обосновано решение\", като се позовава на севернокорейските официални медии, които съобщават че лидерът няма да даде незабавна заповед да пусне много ракети срещу Гуам.", "date": "2017.08.17", "title": "Дънфорд: Войната би била ужасяваща, но ядрен арсенал на КНДР е невъобразим"}
{"url": "https://news.bg/economics/nov-bord-na-direktorite-v-sofiya-teh-park.html", "text": "Общото събрание на акционерите на \"София тех парк\" АД реши съставът на Съвета на директорите на дружеството да бъде променен.Промените в борда на директорите целят да се осъществят амбициозните цели за развитие на дружеството, които да допринесат за общото икономическо развитие на страната. Въпреки отчетения напредък по отношение на привличане на инвестиции и осигуряване на бъдещи финансови постъпления, мониторингът на \"София тех парк\" констатирал забавяне в постигането на тези цели в няколко аспекта.Резултатите от управлението на \"София тех парк\" били незадоволителни по отношение на осигуряването на допълнителни постъпления, необходими по предстоящи плащанията към контрагенти от системата на министерството. Било забавено и постигането на заложените цели в сферата на научно-изследователската и развойна дейност и разгръщане на дейността на \"Сдружението за научно-изследователска и развойна дейност\". Установени са и проблеми, свързани с опазването елементи на техническата инфраструктура.Тези доводи и амбицията на дружеството за привличането на нови инвестиции седят в основата на решението за промяна състава на Съвета на директорите.В новия състав на \"София тех парк\" влиза проф. Николай Андреев, който ще съдейства за осигуряването на връзки с научните среди и развитието на научно-изследователската и развойна дейност.Очаква се изпълнителен член да бъде Тодор Ангелов. Ангелов ще отговаря за гарантирането на публичност, прозрачност и законосъобразност на вземаните решения, както и подготовката на нови тръжни процедури за привличане на инвеститори.Третият член на Съвета на директорите ще бъде Живка Любомирова Такева. Тя ще отговаря за комуникацията на компанията с всички държавни органи, както и за бъдещото териториално разгръщане на парка.", "date": "2017.08.17", "title": "Нов борд на директорите в \"София тех парк\""}
{"url": "https://news.bg/int-politics/grazhdanite-na-es-vlizat-bez-vizi-v-obedinenoto-kralstvo-sled-brekzit.html", "text": "Гражданите на ЕС ще имат свободата да посетят Обединеното кралство след Брекзит без необходимост от визи, съобщава The Guardian.Плановете за имиграционната система след Брекзит, която ще бъде публикувана по-късно тази година, ще позволят на гражданите на ЕС да влизат свободно в Обединеното кралство.Това обаче не означава, че гражданите на ЕС ще имат автоматично право да останат безсрочно. Ако искат да работят в Обединеното кралство, те ще трябва да спазват новите ограничения за миграцията.Министрите многократно заявяват, че въпреки че Брекзит ще даде на правителството правомощието да контролира имиграцията, това не означава, че те искат да я спрат изцяло. Искат да продължат да позволяват на компаниите да наемат квалифицирани работници от ЕС.Имаше призив правителството да използва квоти, за да контролира броя на квалифицираните работници от ЕС, идващи в Обединеното кралство. Източници обаче отхвърлят твърдението пред \"Таймс\", според което новата система ще включва определен брой разрешителни за работа, издадени на работници от ЕС, които идват в Обединеното кралство, за да работят в определени сектори на заетостта.Депутати от \"Торите\", защитаващи Брекзит заявиха пред \"Таймс\", че са доволни от идеята гражданите на ЕС да могат да посещават Великобритания без виза.Андрю Бриджен заявява, че не е възразил срещу влизането на граждани на ЕС в страната. \"Това, което няма да могат да правят, е да работят или да претендират за издръжка и ползи\", допълва той.", "date": "2017.08.17", "title": "Гражданите на ЕС влизат без визи в Обединеното кралство след Брекзит"}
{"url": "https://news.bg/bulgaria/borisov-podkrepi-aktsiyata-na-valeri-simeonov.html", "text": "Премиерът Бойко Борисов коментира казуса за провежданите проверки по заведения в черноморските курорти. Законът е за това - да се изпълнява, каза Борисов за проверките.Вицепремиерът Валери Симеонов е информирал Борисов за десетки постъпили жалби срещу прекомерния шум.В личния си Фейсбук профил министър-председателят коментира, че \"Журналистите ме попитаха за казуса Слънчев бряг. Обясних им, че днес разговарях с Валери Симеонов - законът е такъв, че не позволява след 23 часа да има шум, има десетки жалби срещу заведенията. Вицепремиерът действа в рамките на закона. Ако има дебат, той трябва да влезе в парламента и да се реши дали да се промени законът или не. Но при всеки случай - трябва всички да спазваме правилата.\"Днес Борисов проведе инспекция, заедно с министъра на регионалното развитие и благоустройство Николай Нанков, на ремонта на така известния \"път на смъртта\" Пловдив - Асеновград.На инспекцията министър-председателят призова за дебат за промени в Закона за обществените поръчки, които да доведат до спиране на безкрайните обжалвания. Борисов обясни, че строителството на отсечката било спряно именно заради обжалвания.\"Аз не съм доволен от това, че две години гинаха хора тук, заради тези безумни обжалвания на обществени поръчки\", коментира премиерът. Той обясни, че заради обжалвания не са започнати обходите на Поморие и Ахелой, ТОЛ системите.Той се притеснява, че заради обжалвания ще се бави купуването на нови влакове и мотриси. Според фирмата изпълнител разширението на пътя ще е готово през септември 2018 г.", "date": "2017.08.17", "title": "Борисов подкрепи акцията на Валери Симеонов"}
{"url": "https://news.bg/crime/trima-tsigani-v-aresta-zaradi-zaplaha-za-ubiystvo-na-gorski-i-politsay.html", "text": "Районният съд в Исперих разпореди задържането на трима цигани, отправили закани за убийство спрямо горски служители и полицаи.По случая е установено, че на 13 август, неделя, на телефон 112 е получен сигнал за незаконна сеч в землището на Исперих. Горският служител поискал съдействие от екип на полицията.На мястото на незаконната сеч служителите на реда установили три конски каруци, натоварени с дърва. Ромите тръгнали с две от каруците, но изоставили третата.Малко по-късно обаче проверяващите били обградени от група от 30 - 40 цигани, които се върнали за изоставената каруца с дърва. Те поискали да приберат каруцата обратно.Напрежението ескалирало, след като обвиняемият Райко Г. започнал да насърчава ромите да вземат каруците, натоварени с дърва, и да заплашва с убийство полицейските служители и горския стражар.По искане на Районната прокуратура в Исперих ромите са задържани за срок до 72 часа. Прокуратурата е поискала и постоянното задържане на Райко Г. (на 41 години), Пенко П. (на 46 години) и Алекси А. (на 31 години). Срещу тях са образувани бързи досъдебни производства.Спрямо Райко Г. са повдигнати три обвинения. Първото е за закана с убийство на горски стражар. Второто обвинение спрямо Райко е за това, че е подбудил тълпа от роми да осуетят проверка за законност на транспортирани с три каруци дърва. Третото обвинение е за противозаконно пречене на органи на властта да изпълнят задълженията си.Пенко П. също е привлечен като обвиняем за закана за убийство на горски стражар и заплашването му с цел на пропусне да извърши задължение по служба.Алекси А. също е обвинен за това, че възпрепятствал изпълнението на служебните задължения на горския служител.И тримата цигани са осъждани многократно за умишлени престъпления и са изтърпявали ефективни присъди. ", "date": "2017.08.17", "title": "Трима цигани в ареста заради заплаха за убийство на горски и полицай"}
{"url": "https://news.bg/press/borisov-iskat-da-ni-prishiyat-peevski-ikonomikata-ni-s-nay-nisak-rast-v-yugoiztochna-evropa.html", "text": "Статистика. \"Дума\":Икономиката ни с най-нисък ръст в Югоизточна ЕвропаВъпреки хвалбите на властта, че у нас имаме много висок растеж на икономиката, се оказва, че ръстът на стопанството ни всъщност изостава в сравнение с този на други държави в Югоизточна Европа. Икономиката на България е нараснала с 3,6% през второто тримесечие на годината в сравнение със същия период на 2016 г., отчете вчера с експресни данни НСИ. Въпреки че не всички държави от ЕС са представили експресните си данни за второто тримесечие на \"Евростат\", става ясно, че 7 страни са с по-висок от България растеж. Най-голям е растежът на Румъния - 5,7% на годишна база. С по-висок растеж са също Латвия - 4,8%, Чехия - 4,5%, Полша - 4,4%, Литва - 3,9%. Унгария има същия като размер растеж от 3,6% през второто тримесечие.\"Цанков камък\".\"Сега\":Борисов: Искат да ни пришият ПеевскиСблъсъкът между управляващите от ГЕРБ и опозицията в лицето на БСП и ДПС заради възобновения скандал около хидроенергийния проект \"Цанков камък\" се ожесточава все повече. Премиерът Бойко Борисов отдели специално внимание на политическата разпра на заседанието на Министерския съвет и отправи станалото вече традиционно обвинение към опонентите му, че искат да му \"пришият\" депутата от ДПС Делян Пеевски. И заподозря, че опозиционните партии вече готвят следващото си управление.Акции и протести. \"Сега\":Стотици протестираха срещу проверките на Валери СименовСтотици хора се събраха на протест в Слънчев бряг, предаде кореспондентът на Радио \"Фокус\". Хората са недоволни от начина, по който се извършват проверките в курорта. Според тях Слънчев бряг е място за забавления, а не е за хора от трета възраст. Те настояват за оставката на вицепремиера Валери Симеонов. Хората се събраха пред дискотека \"Bedroom\", викайки \"Оставка!\".Недоволните граждани се отправиха до входа на курортния комплекс и се върнаха до началната точка, като блокираха централния път на Слънчев бряг. Те носиха плакати с надписи \"Г-н Симеонов от Вас ли да си търся заплатата?\", както и туби от минерална вода, превърнати в мегафони.Василеви. \"Дума\":Дъщерята на Цветан Василев е обявена за общодържавно издирванеСофийската градска прокуратура повдигна обвинение на Радосвета Василева, дъщеря на банкера Цветан Василев. Tя е обявена за общодържавно издирване, a от 15 август е с Европейска заповед за арест.Обвинението срещу нея е за пране на пари в особено големи размери - 2 645 179 лв. Има разпореждане Василева да бъде задържана до 72 часа, като са изпратени две призовки на актуалния й адрес. Тя е трябвало да се яви пред разследващия орган на 2 и на 7 август. Установено е, че Василева живее на адреса, но от дълго време отсъства и призовките ги получава адвокат. По делото са изискани и приложени всички необходими справки от проведеното издирване в страната. Дъщерята на Василев напуснала страната точно преди година и до този момент няма регистрирано влизане. Затова е обявена за издирване.Проверки.\"Монитор\":С над 100 млн. лв. скочиха оборотите по моретоС над 100 млн. лв. са се увеличили оборотите на търговските обекти по цялото Черноморие през юли 2017 г. в сравнение със същия месец на 2016 г. Това показват данните от дистанционната връзка на Националната агенция за приходите (НАП) с касовите апарати, съобщиха от данъчната служба.Сред местата с най-голям ръст на регистрираните в НАП приходи е Обзор - 149% повече спрямо юли 2016 г. В големите курорти също има повишаване на оборотите. Така например в Албена ръстът е 62% спрямо юли 2016 г., в Слънчев бряг - 10 на сто, а в Златни пясъци - 22%.", "date": "2017.08.17", "title": "Борисов: Искат да ни пришият Пеевски; Икономиката ни с най-нисък ръст в Югоизточна Европа"}
{"url": "https://news.bg/society/shestima-kandidati-za-shef-na-bnt-dopusnati-do-treti-etap.html", "text": " Шестима кандидати за генерален директор на БНТ са допуснати до трети етап на конкурса. Това стана ясно след заседание на Съвета за електронни медии, което се проведе в сряда. Това съобщиха от пресцентъра на СЕМ. Припомняме, че кандидатите бяха деветима.  Битката за поста продължават: 1. Сашо Йовков2. Валерий Тодоров3. Тома Иванов4. Иван Гарелов5. Константин Каменаров6. Емил Кошлуков Съветът не допуска до изслушване:1. Стоил Рошкев2. Теодор Ангелов3. Радослав Главчев  Изслушванията на допуснатите кандидати ще се проведат в следната поредност:21 август 2017 г.9:00 ч. - 11:30 ч. - Сашо Йовков (вх. № РД-22-25-00-4/11.07.2017 г.);12:00 ч. - 14:30 ч. - Валерий Тодоров (вх. № РД-22-25-00-5/14.07.2017 г.);15:00 ч. - 17:30 ч. - Тома Иванов (вх. № РД-22-25-00-6/14.07.2017 г.). 22 август 2017 г.9:00 ч. - 11:30 ч. - Иван Гарелов (вх. № РД-22-25-00-8/17.07.2017 г.);12:00 ч. - 14:30 ч. - Константин Каменаров (вх. № РД-22-25-00-9/17.07.2017 г.);15:00 ч. - 17:30 ч. - Емил Кошлуков (вх. № РД-22-25-00-10/17.07.2017 г.). На 23 август СЕМ ще обяви новия генерален директор на БНТ. ", "date": "2017.08.17", "title": "Шестима кандидати за шеф на БНТ допуснати до трети етап "}
{"url": "https://news.bg/int-politics/sedem-zaginali-i-12-raneni-pri-napadenie-v-bolnitsa-v-gvatemala.html", "text": "Най-малко 7 души са били убити при нападение в болница в Гватемала сити, предаде АП. Други 12 са били ранени. Сред тях има и дете, което е претърпяло операции и е в критично състояние. Петима са били арестувани. От управата на здравното заведение са съобщили, че целта на въоръжените е била да освободят затворник. Мъжът е бил транспортиран в болницата за изследвания. По същото време групата е нахлула и открила огън. Благодарение на настъпилия хаос осъденият е успял да се измъкне. Президентът Джими Моралес определи атаката като терористичен акт и обеща подсилване охраната на болниците. Болница \"Рузвелт\" е една от най-големите в страната. ", "date": "2017.08.17", "title": "Седем загинали и 12 ранени при нападение в болница в Гватемала "}
{"url": "https://news.bg/world/37-zaginali-i-14-raneni-pri-bunt-vav-venetsuelski-zatvor.html", "text": "Най-малко 37 души са загинали при бунт във венецуелски затвор, предаде АП. Други 14 са били ранени. Стигнало се е до сблъсъци между затворници и надзиратели, е съобщил губернаторът на южния щат Амасонас. Напрежението е тлеело от известно време. Затворниците са се опитали да завземат контрола и управата е искала да възстанови реда.Жертви и ранени има и от двете страни. Трагичният инцидент се разследва. В страната има 30 затвора, като основен проблем в тях е настаняването на много повече лишени от свобода, отколкото капацитетът им позволява. Това често води до подобни проблеми.", "date": "2017.08.17", "title": "37 загинали и 14 ранени при бунт във венецуелски затвор "}
{"url": "https://news.bg/int-politics/saakashvili-se-vrashta-v-ukrayna-na-10-septemvri.html", "text": "Бившият губернатор на Одеска област Михаил Саакашвили заяви, че се връща в Украйна на 10 септември, предаде ТАСС. Това обяви той във \"Фейсбук\". Той се намира в Полша и възнамерява от там да отпътува за Лвов. Експрезидентът на Грузия призова украинските власти да не прeвръщат в цирк завръщането му с опити да го спрат. От прокуратурата обявиха, че ще бъде допуснат, само ако има виза. От службата за граничен контрол пък се заканиха да му конфискуват паспорта.  Миналата седмица той обяви, че има план за връщането си. Припомняме, че през юли президентът на Украйна Петро Порошенко подписа указ, с който лиши Саакашвили от украинско гражданство.", "date": "2017.08.17", "title": "Саакашвили се връща в Украйна на 10 септември "}
{"url": "https://news.bg/int-politics/velikobritaniya-e-sreshtu-fizicheska-granitsa-s-eyre-sled-brekzit.html", "text": "Срещу физическа граница с Ейре след Брекзит се обяви Великобритания, предаде \"Блумбърг\". Също така Лондон е против въвеждането на гранични проверки след \"развода\" с Европейския съюз. Връщането на граничния контрол от миналото е неприемлив в днешно време, убедени са британските преговарящи, които признават, че уреждането на този проблем е сред приоритетите в преговорите за излизането от Общността. Ейре вече обяви, че също е срещу твърда граница със Северна Ирландия. Миналата седмица ирландският премиер Лео Варадкар призова за \"уникални решения\" в отношенията между Великобритания и Европейския съюз.Варадкар предложи включително и създаването на двустранен митнически съюз между Великобритания и ЕС и алтернатива на Европейския съд за надзор над всяка сделка.Ирландия, която след като Брекзит ще има единствената сухоземна граница на ЕС с Обединеното кралство, е широко разглеждана като страната в ЕС, която е .", "date": "2017.08.17", "title": "Великобритания е срещу физическа граница с Ейре след Брекзит"}
{"url": "https://news.bg/int-politics/ima-ubiti-i-raneni-pri-atentat-v-gaza.html", "text": "Най-малко двама души са загинали, а други петима са били ранени при атентат в Газа, предаде РИА \"Новости\".Самоубийствената атака е била извършена на границата с Египет. Атентаторът се е самовзривил при опит на органите на реда да бъде заловен. Терористите са били поне двама. Убит е полицай, а сред ранените са и други негови колеги. Вътрешното министерство на Газа е потвърдило за атентата. Според местни източници, зад атаката стои \"Ислямска държава\".Газа е под контрола на палестинското движение Хамас и под израелска блокада. ", "date": "2017.08.17", "title": "Има убити и ранени при атентат в Газа"}
{"url": "https://news.bg/world/ispaniya-spasi-600-migranti-za-den.html", "text": "Испанската брегова охрана е спасила от удавяне 600 мигранти само за 24 часа, предаде BBC. Сред тях има и 35 деца. Бежанците са пътували с 15 кораба. По данни на ООН, тази година в страната са пристигнали 9000 мигранти - 3 пъти повече в сравнение с броя им за миналата година. По пътя са загинали 120 души. ", "date": "2017.08.17", "title": "Испания спаси 600 мигранти за ден "}
{"url": "https://news.bg/regions/prodalzhavat-da-goryat-pozharite-kray-haskovo.html", "text": "Пожарите между селата Присадец и Маточина в област Хасково продължиха да горят цяла нощ, съобщава БНР.През нощта са изгорели близо 1200 дка сухи треви. Няма данни стихията да застрашава домове на хора или селскостопански масиви и продукция.Действията по гасенето продължават и сутринта. Военните от поделение Хасково ще помагат на местните власти при гасенето. По данни на Нова телевизия 35 военни се бориха с пожара, по разпореждане на военния министър.Към момента 5 екипa на пожарната се борят с огъня на място. Това, че районът е пресечен затруднява гасенето. Има притеснения, че пожарът може да прехвърли границата ни с Турция.Припомняме, че вчера възнихнаха няколко пожара на територията на страната - в областите Хасково и Ямбол.Два пожара възникнаха и в община Тополовград.Първото огнище беше в района на селата Присадец и Филиповци. Пожарите обхващаха сухи треви и храсти.Сигналът за пожарите на територията на област Хасково, между селата Маточина и Присадец, е подаден минути преди 12 часа по обяд в дежурната част пожарната служба.Незабавно на мястото на произшествието пристигнали пет екипа огнеборци, екип от горското стопанство и доброволен отряд от Тополовград, информира МВР.", "date": "2017.08.17", "title": "Продължават да горят пожарите край Хасково"}
{"url": "https://news.bg/regions/shofyorite-da-se-dvizhat-s-povisheno-vnimanie-po-venets-iskra.html", "text": "По пътя I-6 между Венец и Искра около Карнобат шофьорите трябва да се движат с повишено внимание. Това съобщават от Агенция пътна инграструктура.В този район днес до 17 часа ще бъдат отстранявани опасните дървета, които застрашават движението и безопасността на хората. Дърветата се намират в обхвата на пътя.Това е причината по тази отсечка да се кара със съобразена скорост и повишено внимание.", "date": "2017.08.17", "title": "Шофьорите да се движат с повишено внимание по Венец-Искра"}
{"url": "https://news.bg/politics/bsp-ne-se-pritesnyavala-ot-signala-na-gerb-za-tsankov-kamak.html", "text": "БСП и Корнелия Нинова нямат нищо общо с проекта и не се притесняват от сигнала на ГЕРБ за \"Цанков камък\". Това заяви Крум Зарков, член на ИБ на БСП, в ефира на Нова телевизия.Той е на мнение, че скандал се потушава с друг сигнал и за да не се говори за едно, измислят друго. \"Доста напрежение има явно в управляващите и според мен те се объркаха с този сигнал. В него няма нищо, доколкото разбрах от пресконференцията на ГЕРБ. В сигнала, който е подаден към прокуратурата няма имена. Не се разбира и за какво точно е подаден\", каза Зарков.По думите му, в началото се е твърдяло, че чашката на язовирната стена е пропукана, а по-късно министърът на енергетиката Теменужка Петкова е казала, че няма такова нещо. Той посочи, че твърденията, че има опасност за хората в района, също са се оказали безпочвени. \"Хвърляш нещо - Цанков камък и след това към него започваш да пришиваш имена\", допълни още Зарков.Крум Зарков потвърди, че лидерът на БСП ще съди всички, които замесиха името й с проекта \"Цанков камък\". Те са ясно кои са, допълни Зарков.\"Да извадиш едно име и да го хвърлиш в цялата история не е коректно\", допълни още той.\"Ако БСП е първа политическа сила на избори, тя би имала право да влезе в този вход\", каза Зарков във връзка с думите на премиера Бойко Борисов, че ДПС и БСП подготвят следващо управление.Според Зарков самият факт, че се говори за ново управление едва след като са изтекли 100 дни на сегашното, е показателно.Относно писмото, което съпругата на Цветан Василев е изпратила към президента Румен Радев, Зарков коментира, че това е отворено писмо на една майка, чието дете е обвинено. В него има много емоция, но това е случай, който придобива грандиозни размери, смята Зарков.\"Според мен президентът няма никакви правомощия, по които да реагира\", каза Зарков. По думите му това, което БСП мисли относно КТБ, е че години наред не се разбира какво се случи, а мъглата става все по-гъста.", "date": "2017.08.17", "title": "БСП не се притеснявала от сигнала на ГЕРБ за \"Цанков камък\""}
{"url": "https://news.bg/disasters/polovinata-ot-zaginalite-v-siera-leone-sa-pogrebani.html", "text": "Почти половината от 400-те, за които е известно, че загинаха в свлачището и наводненията в покрайнините на столицата Фрийтаун в Сиера Леоне, вече са били погребани, обясняват здравните служители в страната. Това съобщава Британската обществена медия.Правителството на Сиера Леоне заяви, че масовото погребение ще бъде отложено, за да могат роднините да идентифицират жертвите.Главният патолог от Фрийтаун каза пред \"Би Би Си\", че някой от жертвите вече са били погребани.Много хора все още са в неизвестност след бедствието. Президентът Ърнест Бай Корома обяви седемдневен траур, докато пледира за \"спешна подкрепа\".Погребани са хора, които вече са били идентифицирани или чиито тела са били абсолютно неразпознаваеми, обясни главният патолог.Припомняме, че най-малко 600 души все още са изчезнали след свлачищата и наводненията, които опустошиха част от столицата на Сиера Леоне, Фрийтаун.Президентът Ърнест Бай Корома по-рано призова за \"спешна подкрепа\", заявявайки, че цели общности са били унищожени.Потвърдено е за близо 400 загинали. Червеният кръст предупреди, че е надпревара с времето да се намерят оцелели.", "date": "2017.08.17", "title": "Половината от загиналите в Сиера Леоне са погребани"}
{"url": "https://news.bg/crime/simeonov-distsipliniral-ne-tarsel-adrenalin.html", "text": "Няма как нито Бойко Борисов да спре Валери, нито Валери да спре Бойко Борисов, когато и двамата спазват закона. Така заяви по Нова телевизия вицепремиерът Валери Симеонов във връзка с призивите на скандиращи в \"Слънчев бряг\".\"Нито дърпа шалтери Симеонов, нито даже е виждал този диджей, който разказваше, че съм го тероризирал по някакъв начин\", заяви Симеонов.По думите му той е бил извън заведението, а полицията си е вършила работата, когато е конфискувала \"средството, с което се извършва нарушение\".\"В бар \"Оксижен\" става дума за най-малко 20 предупредителни протокола и над 18 наказателни постановления за шум, които не се спазват\", уточни Симеонов.Появата му не била с цел повишаване на адреналина в почивните му дни, допълни вицепремиерът. По думите му институциите си вършат работата и на територията на Бургаска и Варненска област работят над 100 екипа, които нонстоп извършват проверки.Той изтъкна, че този сезон няма нито едно стомашно-чревно заболяване, което означавало, че работата на агенцията по храните била добра. Симеонов добави, че няма и нито един затворен плаж заради нарушаване на санитарните норми на водата.По думите на Симеонов в много от заведенията има \"по един самозван собственик, който си въобразява, че той е над закона\".Дисциплиниращ ефект от проверките има, смята Симеонов.Проблемните заведения били няколко в \"Слънчев бряг\" и са собственост на подземна фигура - \"някакъв си Радо Слънцето\", заяви Симеонов.\"Отивам се да изкараме България от зоната на здрача и от зоната на евтин алкохолен туризъм\", допълни СимеоновТой посочи ,че протестите срещу него в \"Слънчев бряг\" били организирани от собствениците, които са нарушители.Според Симеонов тези, които клатят държавата през туризма са наематели и концесионери на плажовете и посочи имената на Маджо, братя Маргини и Радо Слънцето.Припомняме в петък вечер, вицепремиерът Валери Симеонов сподели в личния си профил във Фейсбук, че в петъчната нощ събрал \"всички контролни институции в РПУ Слънчев Бряг\" и превърнал \"Слънчев бряг \"в синоним на нормален и тих европейски курорт\"Заедно с НАП констатирали множество нарушения на трудово-правния статус на работещите, данъчни и нарушения на закона за храните.", "date": "2017.08.17", "title": "Симеонов дисциплинирал, не търсел адреналин"}
{"url": "https://news.bg/crime/zadarzhaha-nad-20-kg-tyutyun-za-nargile-v-stolitsata.html", "text": "Над 20 кг тютюн за наргиле задържаха митнически служители при проверка в София. Служители от митница Столична извършват проверка на две физически лица, които товарят аксесоари за пушене на наргиле в лек автомобил. Освен другите стоки в колата са открити и 312 метални кутии от по 50 грама, съдържащи тютюн за наргиле без наличие на акцизен бандерол.Установено е откъде е закупена нелегалната стока и при проверка в магазина са открити още 107 идентични разфасовки. Общото количество на задържаните нелегални опаковки тютюн за наргиле е 415 броя с общо тегло 20,950 кг.По случая е образувано досъдебно производство по чл.234, ал.1 от НК.", "date": "2017.08.17", "title": "Задържаха над 20 кг тютюн за наргиле в столицата"}
{"url": "https://news.bg/crime/i-prokuraturata-podhvana-obshtinite-za-shuma-ot-zavedeniyata.html", "text": "От Върховната административна прокуратура (ВАП) е организирана поредна проверка по реда на надзора за законност спрямо норми от подзаконовите нормативни актове, приети от общинските съвети и посветени на опазване на обществения ред, на провеждане на търговската дейност и т. н. Конкретно проверката е в контекста на , който привлече и вицепремиера Валери Симеонов.Според чл.16а, ал.2 от Закона за защита от шума в околната среда не се допуска озвучаването на открити площи на заведения за хранене и развлечения, разположени в жилищни зони и курорти, за времето между 23 и 7 часа.ВАП първоначално е изследвала наредбите, действащи на териториите на общините от Черноморското крайбрежие.При това проучване на подзаконовите актове в редакциите, публикувани на съответните интернет-страници, са установени разрешения, с които е въведен различен (по-късен) час, до който е разрешено озвучаването.Намерени са и разрешения, в които часовият диапазон на забраната е диференциран според местонахождението на заведенията за хранене и развлечения с въвеждане на по-ранен час за жилищни зони и на по-късен за курортите. Такова разграничение обаче законодателят не прави, посочват от прокуратурата.Конкретните случаи, разкрити до момента, касаят териториите на общини Шабла, Каварна, Варна, Несебър.С тях са ангажирани компетентните окръжни прокуратури.Ефектът от проверката се открива в мерки, насочени към отстраняване на незаконосъобразните разрешения с цел спазване на целта на Закона за защита от шума в околната среда за създаване на здравословни условия на живот на населението и опазване на околната среда от шум.Проверката на ВАП продължава.", "date": "2017.08.17", "title": "И прокуратурата подхвана общините за шума от заведенията"}
{"url": "https://news.bg/world/arestuvaha-mazh-darzhal-zalozhnik-v-holandsko-radio.html", "text": "Мъж държа жена за заложник в радиостанция в Холандия за малко повече от час днес, съобщава Ройтерс.Жената е освободена и мъжа е арестуван, допълва холандската полиция.Говорител на полицията заяви, че жената не е претърпяла сериозна травма, но е била отведена до линейка за разпит. Говорителят каза, че няма информация за възможния мотив.На място можеше да се види, че полицията частично е спряла достъпа и движението до сградата в град Хилверсум.\"АНП Нюз\" съобщи по-рано, че мъжът е имал спор с жената извън сградата и след това я принудил да го придружи вътре с нож.", "date": "2017.08.17", "title": "Арестуваха мъж, държал заложник в холандско радио"}
{"url": "https://news.bg/euronews/badeshteto-na-es-prez-pogleda-na-evroparlamenta.html", "text": "Като основен стълб на ЕС Европейският парламент работи неуморно за създаването на едно по-добро бъдеще на съюза. Именно законодателният орган е един от пазителите на универсални ценности като демокрация, защита на човешките права и равноправие, върховенство на закона и социална справедливост.Отбраната, социалната политика, икономическият просперитет и глобализацията са част от ключовите политики, по които европарламентът допринася за развитието на общността.Социалната политика е изключително важна за просперитета и мирното съжителство на мозайката от народи в общността. Редица инструменти на европейско ниво осигуряват социална закрила на европейците - пенсия, обезщетения за безработица, детски помощи и други.В сравнение с останалите държави в света в ЕС има високо ниво на социална защита и добър стандарт на живот. Но в същото време не трябва да се пренебрегват проблемите с безработицата, липсата на перспектива пред част от младите хора и изолацията на хората в лишение, възникнали по време на икономическата криза през последното десетилетие. Застаряването на населението и възникването на нови икономически модели, разчитащи на гъвкави условия на труд, са също част от днешната социална реалност.Макар че ЕС има ограничени правомощия в социалната област, тъй като политиките се управляват главно от националните правителства, има законодателни актове, фондове и механизми за координация и мониторинг на националните политики на европейско ниво.От десетилетия Европейският парламент призовава за по-активна политика на ЕС в тази област. Законодателният орган заема основна роля в развитието на Европейския социален фонд, Европейския фонд за приспособяване към глобализацията, Европейската мрежа на службите по заетостта, Гаранцията за младежта, Европейския корпус за солидарност и други.Сега парламентът работи по редица въпроси, свързани с пенсиите, правата на родителите и настойниците, социално-осигурителните системи в ЕС, половото равенство и много други важни за интеграцията на съюза въпроси.Друга важна тема в ЕС е отбраната. Парламентът насърчава сътрудничеството между членките за \"събуждането\" на Спящия великан. Законодателният орган многократно се обяви за обединяване усилията за отбрана на държавите членки на фона на изменящата се международна среда. След като САЩ намекнаха, че Брюксел ще трябва да бъде по-независим в областта на отбраната, темата зае централно място в дебата в рамките на ЕС.Европарламентът настоява за увеличаване на инвестициите и обединяване на ресурсите си, тъй като това би създало условия за по-голяма ефективност за всички държави в ЕС, но без да се стига до създаване на европейска армия.Взети заедно, страните в ЕС се нареждат . През 2016 г. САЩ са изразходвали 546 млрд. евро, ЕС - 206 млрд. евро, а Китай е далеч назад със 131 млрд. евро. Въпреки че въпросите на отбраната се решават от отделните държави членки, парламентът последователно настоява за увеличаване на бюджетите до 2% от БВП.Освен това европарламентът призовава държавите да закупуват съвместно военна техника, за да не се дублират и да трупат свръхкапацитет.За бързо реагиране при кризи ЕП иска да бъдат създадени мултинационални сили и европейско командване с цел справяне със заплахите пред европейската сигурност.ЕС трябва да се справи с несигурността в и извън Европа чрез изграждане на обща политика по отбраната на ЕС, заявява парламентът.Сътрудничеството трябва да бъде водещ принцип, според Европейския парламент.Дебатът за европейската отбрана ще продължи и през следващите години.Европейският парламент също свърши много работа за възстановяването на закъсалата през последните години икономика и финансова система в резултат на кризата през 2008 г., която разкри слабостите в банките и държавните бюджети на страните членки.Евродепутатите приеха нови регулации за банките, подкрепиха амбициозен инвестиционен план, засилиха координацията на икономическите политики в ЕС и предложиха мерки срещу укриването на данъци.За по-добър контрол над банките депутатите одобриха законодателство Европейската централна банка да има пряк надзор над повече от 100 големи банки в еврозоната. Също така ЕП гарантира спестяванията до 100 000 евро за всички вложители и налагането на принципа, че данъкоплатците са последните, които трябва да поемат каквито и да е разходи при фалита на банки.Европейският съюз взе мерки за засилване на координацията на икономическите и бюджетните политики на страните в ЕС.В същото време депутатите в ЕП последователно настояват за дълбоки реформи в областта на икономическата и парична политика.Иначе създаването на работни места и стимулирането на растежа остават в основата на работата на парламента.Европейският съюз се опитва да извлече най-доброто от свободата да общуваш и търгуваш с другите, но също така търси решения на проблемите на глобализацията.Депутатите в парламента винаги обръщат голямо внимание на търговските споразумения на ЕС и често настояват за промени в тях.Парламентът е особено чувствителен към въздействието, което глобализацията оказва върху заетостта. Депутатите подкрепят инициативи срещу и за защита на работещите в .И може би най-важното - като един от стълбовете Европейският парламент има пряко участие в дебата за европейската интеграция, която е от съществена необходимост за бъдещето и просперитета на ЕС.Европейската комисия публикува пет документа, които ще послужат за начало на дебата относно бъдещето на европейската интеграция.Всеки един документ ще бъде посветен на конкретна тема: социалното измерение на Европа, глобализацията, икономическият и паричният съюз, отбраната и финансите. Те ще съдържат идеи и варианти за това как би могла да изглежда Европа към 2025 г., но няма да включват конкретни предложения. Дебатът приключва в средата на септември, когато председателят на Европейския парламент Жан-Клод Юнкер ще направи своето годишно обръщение относно състоянието на ЕС.Законодателният орган на ЕС ще продължи да участва във вземането на важните решения за бъдещето на ЕС, което е гаранция за мир и просперитет на народите на Стария континент.", "date": "2017.08.17", "title": "Бъдещето на ЕС през погледа на европарламента"}
{"url": "https://news.bg/crime/gdbop-i-rodni-banki-boryat-kiber-izmamite.html", "text": "Главна дирекция \"Борба с организираната престъпност\" и Асоциация на Банките в България (АББ) подписаха меморандум за сътрудничество, с който потвърждават обединяването на усилията си за превенция и борба с кибер измамите и повишаване на информираността на потребителите за предпазване от такъв тип престъпления.По-тясното взаимодействие между представителите на банковия сектор в България и правоохранителните органи цели да доведе до по-успешно противодействие на зачестяващите заплахи в киберпространството.АББ и ГДБОП-МВР са единодушни, че новите и все по-нестандартни начини, по които потребителите на финансови услуги са атакувани от престъпниците, могат да бъдат овладени успешно чрез образователни кампании, които да повишават информираността на гражданите, да ги запознаят с различните начини, по които могат да станат мишена и какви действия да предприемат, за да не са уязвими от заплахите.Добрата информираност на гражданите, действащи в лично качество или като представители на юридически лица, е от ключово значение за разпознаването и превенцията на станалите известни напоследък атаки, като фишинг (phishing), малуер (malware), криптовируси (ransomware), както и относно разпространяване на други видове зловреден софтуер.Досегашното сътрудничество между двете организации вече доведе до успешни информационни кампании, целящи превенцията на кибер престъпленията и по-добрата информираност на българските граждани. Такъв пример е европейската кампания срещу \"финансовите мулета\", която беше проведена съвместно на територията на България през ноември миналата година.Банките в България са активно ангажирани в превенцията и борбата с кибер заплахите и полагат всички необходими усилия, за да помогнат на своите клиенти да не се превръщат в жертви на подобни престъпления.Подписването на меморандума за сътрудничество с ГДБОП е още една стъпка в тази посока.", "date": "2017.08.17", "title": "ГДБОП и родни банки борят кибер измамите"}
{"url": "https://news.bg/crime/razsledvat-signal-za-tormoz-nad-3-godishno-dete.html", "text": "Полицията в Кубрат работи по сигнал за тормоз на 3-годишно дете.Сигналът е бил депозиран вчера, 16 август, от съседи на бабата и детето в село Брестовене. Според сигнала докато работила по градината си 54-годишната баба завързала детето на бетонен стълб с кабел през кръста. Според информация на Областната дирекция на МВР в Разград по случая вече е образувана проверка.Уведомени са и служителите на Отдел \"Закрила на детето\" при Дирекция \"Социално подпомагане\" в Кубрат, съобщи bTV.", "date": "2017.08.17", "title": "Разследват сигнал за тормоз над 3-годишно дете"}
{"url": "https://news.bg/int-politics/turtsiya-i-iran-zasilvat-voennoto-si-satrudnichestvo-sled-istoricheska-vizita.html", "text": "Турция и Иран се споразумяха да засилят военното си сътрудничество след разговори в Анкара, между началника на иранските въоръжени сили и турските лидери, съобщава говорителят на президента Ердоган, цитиран от Ройтерс.Ердоган, неговият министър на отбраната и военният началник на щаба се срещнаха с иранския генерал Мохамед Багери. Това е първото посещение в Турция на ръководител на иранската армия след революцията от 1979 г., съобщиха турските медии.Говорителят на президентството Ибрахим Калин също така съобщава, че министърът на отбраната на САЩ Джим Матис ще посети Турция в рамките на няколко дни.Турция и Иран са постигнали и споразумение за обмен на разузнавателна информация и сътрудничество в борбата срещу тероризма, съобщава Мохамед Багери, цитиран от ТАСС.\"Ние се договорихме за обмен на разузнавателна информация и обсъждаме защитата на общата граница\", допълва  генералът. В допълнение, Багери коментира, че е възможно посещение на турският президент Реджеп Тайип Ердоганв Иран.Според турският вестник Posta, цитиран от ТАСС, след разговорите, Анкара и Техеран са изразили обща позиция, че референдумът за независимост на Иракски Кюрдистан, който е планиран за 25 септември, ще доведе до увеличаване на напрежението в региона.", "date": "2017.08.17", "title": "Турция и Иран засилват военното си сътрудничество след историческа визита "}
{"url": "https://news.bg/politics/remontira-se-geomembranata-na-yaz-tsankov-kamak.html", "text": "В момента се извършва извънпланов ремонт на геомембраната на яз. \"Цанков камък\", който е за сметка на НЕК. Стойността на този ремонт е 80 хил. лева.Това каза в Ямбол пред журналисти министърът на енергетиката Теменужка Петкова, която, заедно с премиера Бойко Борисов, инспектира изграждането на газопроводната отсечка Лозенец - Недялско. От Министерство на енергетиката държат да подчертаят тази информация, за да се прекратят различните тълкувания по темата.Планово се ремонтира коритото на река Гашня.Министър Петкова изрази надежда ремонтните дейности да приключат бързо и призова опозицията от БСП да не спекулира повече с тази информация.Припомняме, преди дни  при изграждането на яз. \"Цанков камък\". Около това се разрази спора между управляващи и опозиция, чия е отговорността за изграждането на проекта и неговото изпълнение. Лидерът на , който се опитва да обвързва името й с проекта, както и със сигнал до Австрия за обвиненията за корупция. От Министерство на енергетиката съобщават още, че по данни от проверки на АДФИ, около 200 млн. лв. са изразходвани, без да бъдат обявявани обществени поръчки за това. Стойността на цялото съоръжение е 1 млрд.лв.Припомняме, , на която бяха представени приоритетите на правителството в енергийния сектор министър Петкова увери, че подобни проекти като \"Цанков камък\", които са икономически неефективни, повече никога няма да се повторят в българската енергетика.Тогава Петкова увери, че язовир \"Цанков камък\" не е опасен и хората трябва да бъдат спокойни.", "date": "2017.08.17", "title": "Ремонтира се геомембраната на яз. \"Цанков камък\""}
{"url": "https://news.bg/crime/imanyar-vav-veliki-preslav-darzhal-nad-250-tsennosti-udoma.html", "text": "След получен сигнал полицията извършила проверка на три жилища във Велики Преслав и в село Драгоево. Едната къща била собственост на 67-годишен мъж от Велики Преслав. В къщата униформените открили 278 предмета с културно-историческа стойност, както и два метални детектора. От къщата на мъжа била иззета и ловна пуша \"Тула\".Вторият проверен адрес бил във Вели Преслав на 63-годишен мъж от града, там били открити писало, седем пръстена - пет от тях бял метал, четири монетовидни предмета, два върха от стрели, част от пръстен, апликация от колан.По същото време бил претършуван и имот, обитаван от 64 г. жител на Велики Преслав. Оттам са конфискувани 16 старинни монети, медальон, пръстен и предмети с цилиндрични форми.За държане на културно-исторически ценности, които не са регистрирани, са образувани досъдебно производство.", "date": "2017.08.17", "title": "Иманяр във Велики Преслав държал над 250 ценности удома"}
{"url": "https://news.bg/regions/puskat-severno-platno-na-tsarigradsko-shose-zatvaryat-yuzhno.html", "text": "В неделя, 20 август, ще бъде пуснато движението по северното платно на бул.\"Цариградско шосе\" при Орлов мост от страната на сграда \"Царевецъ\". Платното се ремонтира в момента, но от фирмата уверяват, че ще приключат работата до дни.Движението ще се извършва двупосочно по две ленти в участъка.Това стана ясно днес при проверка от кмета на София Йорданка Фандъкова и заместник-кмета Евгени Крусев.Към момента вече е поставена стоманена мрежа, с цел допълнително заздравяване на основното асфалтово покритие и над нея е положен първият пласт асфалт.Днес, 17 август, започва полагане на последния износващ пласт асфалт на бул.\"Цариградско шосе\" по централното пътно платно, а утре ще се полага последния пласт асфалт по допълнителната лента за десен завой на булеварда.Технологията на работа изисквала горещото асфалтово покритие да изстине 48 часа, за да се стегне и заздрави. След което ще бъде възстановено движението.Ремонтът по южното пътно платно на бул.\"Цариградско шосе\" от страната на езерото Ариана, което ще се затвори за движение. Едновременно с ремонта на южното пътно платно на бул.\"Цариградско шосе\" ще се извърши и текущ ремонт на участък от бул.\"Евлоги и Христо Георгиеви\" между Орлов мост и бул.\"Гурко\".При благоприятни метеорологични условия работата по двата булеварда се очаква да приключи за седем дни и да бъде възстановено движението.", "date": "2017.08.17", "title": "Пускат северно платно на \"Цариградско шосе\", затварят южно"}
{"url": "https://news.bg/disasters/nasa-ima-plan-da-spasi-sveta-ot-izrigvaneto-na-supervulkana-pod-yellowstone.html", "text": "В недрата на земята под националния парк Yellowstone в САЩ се намира огромна камера с магма. Магмата и вулканичните действия са отговорни за гейзерите и горещите извори в района, които правят парка една от най-големите природни забележителности в САЩ.Според учените от НАСА обаче тези белези вещаят нещо друго - под парка Yellowstone се намирала една от най-големите природни заплахи, които поставя под въпрос бъдещето съществуване на цялото човечество. Под парка има супервулкан!След като учените от НАСА разбират за реалната заплаха, агенцията започва да търси решение - какво може да се направи, ако супервулканът се събуди и постави под риск бъдещето на цивилизацията ни, информира БиБиСи.Браян Уилкокс работи в лаборатория за реактивни двигатели в Технологичния институт в Калифорния. Той е бил и част от консултативен съвет в НАСА по планетарна защита, изследващ защитата на Земята от астероиди и комети. \"По време на това проучване стигнах до извода, че заплахата от изригването на супервулкан е значително по-голяма от това на Земята да падне астероид или комета\", обяснява Уилкокс.На планетата ни има около 20 известни супервулканa. Средно веднъж на 100 000 години на Земята има сериозно изригване на такъв вулкан.Проблемът пред човечеството идва от това, че огромните количества дим и пушек могат да предизвикат вулканична зима - пушекът обхваща атмосферата на планетата и не допуска слънчевите лъчи. Основният проблем на хората тогава ще бъде свързан с препитанието и отоплението. През 2012 година ООН прави проучване, според което ако настъпи подобна вулканична зима, запасите от храна на Земята ще стигнат за малко повече от 70 дни.След като разгледали проблема, учените от НАСА стигнали до извода, че най-логичното решение следва да бъде супервулканът да бъде охладен. Според учените генерирането на топлина и летливи газове в земните недра под парка рано или късно ще достигне лимита си и тогава експлозията ще бъде неизбежна.Според НАСА ако не се намери начин голямото количество генерирана топлина да се изведе от вулкана, може и да не се стига да взрив. Към момента около 60-70% от топлината минава през пукнатини и се охлажда от водата в парка. Според учените от НАСА е достатъчно топлопреминаването да се увеличи с малко, за да се избегне експлозия, която може да има катастрофални последствия. Въпросът е как?Първата възможност - да се увеличи количеството на водата в супервулкана. Но, погледнато практически, ангажирането и убеждаването на политиците в необходимостта от подобна инициатива звучи невероятно.Според Уилкокс може да се потърси решение в изграждането на голям аквадукт в планинските райони на парка. Тази опция обаче била много скъпа и изисквала голям капацитет от воден ресурс. \"Хората имат отчаяна нужда от вода по целия сват. Проект като този, в който водата се използва единствено за охлаждането на супервулкан, звучи доста противоречиво\", допълва ученият.Вместо това от НАСА са замислили съвсем различен план. Втората възможност според тях е да се пробие 10-километрова дупка надолу в супервулкана и чрез нея да се изпомпва водата под високо налягане. След това водата ще циркулира и ще се охлажда. Водата ще се връща във вулкана при температура от 35 градуса по Целзий, извличайки топлината от вулкана. Така със всяка циркулация вулканът щял да се охлажда. Този проект ще струва на САЩ около 3.46 млрд. долара. Този проект можел да се съчетае и с изграждането на електроцентрала, която да захранва целия район с електричество много години напред.Според Уилкокс обаче пробиването на такава дупка в супервулкан не е лесна работа. Има риск по този начин да се задейства изригването, а целта на целия проект е именно това да се предотврати.\"Най-важното е да не направим повече поражения. Ако пробием дупката в горната част на камерата с магма и се опитаме да я охладим оттам, това би било много рисковано. По този начин \"капачката\" на магмената камера ще стане по-крехка и може да се счупи\". Всичко това би довело да изригването на вулкана.Решението на този проблем Уилкокс вижда в това камерата с магма да бъде пробита отдолу, започвайки извън границите на Националния парк Yellowstone. По този начин топлината ще се извлича от долната страна на камерата с магма и няма да има вероятност тягата да достигне и да разруши върха (\"капачката\") на камерата, което е най-притеснително.Осъществяването на такъв проект обаче изисква време. Много време. Уилкокс признава, че приживе мозъците зад този проект никога няма да разберат дали предприетите действа са успешни и дали наистина охлаждането ще забави или предотврати избухването на вулкана.Охлаждането на супервулкана щяло да става с по един метър годишно. Докато вулканът стане една студена скала ще трябва да изминат десетки хиляди години. Макар и да не е нужно магмата под парка да замръзва, за да се достигне до точката, в която вулканът не представлява опасност за човечеството, няма никаква гаранция, че усилията ще бъдат успешни. Първите очевидни резултати щели да бъдат ясни след стотици, а може би и хиляди години.В общ план обаче предотвратяването на катастрофа с такива мащаби оправдава подобен дългосрочен проект, споделя Уилкокс. \"С такъв проект се дава началото на процеса. Главната текуща полза в ежедневието ни ще бъде голямото количество електричество, което ще се произвежда\", допълни ученият.Учените от НАСА са сигурни, че подобен план може да се приложи за всеки активен супервулкан в света. Изследователите се надяват и че подобни планове ще насърчат бъдещи дискусии по темата, които могат да допринесат за по-практични дебати за справяне със заплахата.По думите на Уилкокс хората са реагирали на идеята за защита от супервулкан по същия начин, по който са реагирали и за идеята за спасяване на планетата от астероид за първи път. Според ученият преди години хората си мислили, че човечеството не е узряло достатъчно, за да измисли начин за предотвратяването на заплахата от астероид. Но се оказало, че проблемът имал инженерно решение, което да накара астероидите да пропускат Земята. Решението се оказало лесно, въпреки мнението на хората.В този случай, както и когато става въпрос за супервулкан, решението изисква световната научна общност да инвестира и насърчи \"големите мозъци\" да потърсят решение. \"Колкото по-рано, толкова по-добре\", подчертава Уилкокс.Супервулканът, намиращ се под националния парк Yellowstone в САЩ, изригва приблизително на 600 000 години. От последното му изригване до сега са изминали около 600 000 години. \"Може би трябва да седнем, да си помислим и да си вземем поука\", заключи Браян Уилкокс.", "date": "2017.08.17", "title": "НАСА има план да спаси света от изригването на супервулкана под Yellowstone"}
{"url": "https://news.bg/regions/trudov-intsident-v-burgas.html", "text": "Работник падна от скеле на жилищен блок в квартал \"Славейков\" в Бургас. Мъжът е починал, съобщи Нова телевизия.Инцидентът е станал около обяд. Мъжът е бил от бригада, която санирала блок в квартала.Изяснено е, че работникът се качил на скелето на петия етаж, но се подхлъзнал и паднал върху козирката на блока.По информация на bTV скелето, на което е станала трудовата злополука, не е било обезопасено. Между скелето и работната площадка имало разстояние от половин метър. Работникът бил без въжета. Скелето нямало и обезопасителна мрежа. От bTV посочват и че мъжът е паднал от осмия етаж. Мъжът е бил без колан и каска. Живеещите в района споделят, че се страхуват от ремонтните дейности.Припомняме, на 8 юли отново стана трудов инцидент с работник. Тогава почина 25-годишен мъж, който саниране блок в квартал \"Изгрев\".Вчера Изпълнителната Агенция Главна инспекция по труда предоставиха статистика, според която работодателите в страната не полагат достатъчно грижи за обезопасяването на работните места на служителите си. Повече от 60% от нарушенията, открити в хода на проверките на ИА ГИТ, установяват нарушение на безопасността на работниците.Стана ясно и че тази година в страната са станали 76 трудови злополуки.", "date": "2017.08.17", "title": "Работник падна от скеле в Бургас"}
{"url": "https://news.bg/world/svetat-osadi-atakata-v-barselona.html", "text": "Американският президент Доналд Тръмп осъди атаката в Барселона. В своя акаунт в Туитър той обеща САЩ да помогнат на испанските власти да се справят с терора.\"Терористите из цял свят трябва да знаят, че САЩ и съюзниците им са решени да ги открият и изправят пред съда\", каза държавният секретар на САЩ Рекс Тилърсън. Той направи изявление по време на срещата си с японския министър на външните работи Таро Коно.Решително осъждаме това жестоко и цинично престъпление, извършено срещу цивилни граждани. Случилото се за пореден път потвърждава необходимостта от реално обединяване на усилията на целия свят в безкомпромисната борба срещу тероризма. Това написа президентът на Русия Владимир Путин в съболезнователна телеграма до краля на Испания Филип VI.Премиерът на Великобритания Тереза Мей заяви, че родината й стои рамо до рамо срещу терора.Ние мислим с дълбока тъга за жертвите в Барселона - със солидарност заедно с испанския народ. Това заявиха от пресслужбата на германския канцлер Ангела Меркел.Ние оставаме обединени и решителни, написа в Туирър френският президент Еманюел Макрон.По-късно той дори туитна на на испански: \"Солидарност с Барселона. Ние сме до вас. \"ЕС е готов да окаже пълна подкрепа на Испания в борбата с тероризма, заяви председателят на Европейския съвет Доналд Туск.\"Европа стои рамо до рамо с Барселона. Мислите ни днес са с жертвите на нападението и всички засегнати. Ще окажем пълна подкрепа на Испания\", каза Туск.НАТО изрази пълната си подкрепа за Испания и готовност заедно да се борят с тероризма, заяви генералният секретар на алианса Йенс Столтенберг.\"Осъждам ужасяващото нападение в Барселона. Мислите ми са в всички пострадали. Ние сме заедно с Испания в борбата с тероризма\", каза Столтенберг.\"Дълбоко сме потресени от тази проява на жестокост и насилие над мирни граждани и изразяваме солидарност и безрезервна подкрепа към испанския народ. За подобни действия няма и не може да има оправдание\", посочва премиерът на България Бойко Борисов в телеграма до своя испански колега Мариано Рахой.", "date": "2017.08.17", "title": "Светът осъди атаката в Барселона"}
{"url": "https://news.bg/world/saveti-kam-balgarskite-grazhdani-v-barselona.html", "text": "Към 21.30 ч българско време няма постъпила информация за пострадали български граждани при извършения терористичен акт в Барселона.Българското посолство в Мадрид е в постоянен контакт с местните власти и следи ситуацията.Министерството на външните работи препоръчва настоятелно на всички български граждани, които се намират в града, да избягват района на пл.\"Каталуня\" и бул. \"Лас Рамблас\".Препоръчваме на българските граждани да следят местните медии за актуална информация по случая, да следват стриктно инструкциите на органите на реда, да избягват места с големи струпвания на хора, както и да избягват пътуване с градския транспорт и метрото в града до изясняване и успокояване на ситуацията.Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството в Испания: 0034 913 455 761; 0034 913 456 651 или на дежурния телефон на Министерстовото на външните работи: +359 2 948 24 04.Телефон на местните власти за актуална информация: +34932142124МВнР призовава българските граждани, които се намират в Барселона да се свържат с близките си или да се отбележат в социалните медии, че са на безопасно място, защото мрежите на мобилните оператори са претоварени.", "date": "2017.08.17", "title": "Съвети към българските граждани в Барселона"}
