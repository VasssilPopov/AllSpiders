{"url": "https://news.bg/int-politics/strani-pravyat-nova-diviziya-v-nato.html", "text": "Министрите на отбраната на Естония, Дания и Латвия подписаха споразумение за разбирателство на среща в Брюксел във връзка с планираното създаване на седалището на Северната дивизия на НАТО. Това съобщи в четвъртък пресслужбата на Министерството на отбраната на Естония.Както е посочено в съобщението, международният щаб на Северното отделение ще влезе във военната структура на НАТО, свързвайки военните части на региона с управлението на съюза. Страните-основатели на дивизията са Дания, Латвия и Естония. В мирно време седалището му ще бъде главно в градовете Адажи (Латвия) и Каруп (Дания).Главната квартира ще бъде открита на 8 март в Адажи, първата му глава ще бъде главният генерал на Датските въоръжени сили. Главната квартира трябва да постигне първична оперативна готовност през първата половина на 2019 година.", "date": "2019.02.14", "title": "Страни правят нова дивизия в НАТО"}
{"url": "https://news.bg/health/oshte-12-detsa-sas-samneniya-za-morbili-v-blagoevgradsko.html", "text": "За нови 12 деца има съмнение, че може да са заразени с морбили. Това заяви д-р Радосвета Филипова, държавен експерт в дирекция \"Здравен контрол\" в Министерството на здравеопазването.От децата са взети резултати. Те имат обичайна за морбили клинична картина. Резултатите вероятно ще излязат по-късно днес или утре. На следващите лица, за които има съмнение, че може да са се заразили, вероятно изследвания няма да се правят и ще се гледат симптомите, които могат да служат за отправна точка.Всичките деца, за които има съмнение, че може да са са се заразили, са от област Благоевград.Децата са на възраст от 5 месеца до 9 години. Три от тях не са били ваксинирани, защото са били прекалено малки за това - под 13-месечна възраст.\"Пациентите са били по същото време в детското отделение на болницата в града, където е станала и заразата\", както каза Ако и тези деца се окажат болни от морбили, общият брой на заболелите  ще стане 17 лица. На извънреден брифинг в здравното министерство Филипова заяви, че към момента не може да се говори за епидемия, а за взрив на заразени.По думите ѝ е почти сигурно, че източникът на заразата е дошъл от чужбина, защото последните 2 години у нас нямало местен случай. \"Случаите са внос от чужбина\", както каза тя.Въпреки че не може да се говори за епидемия засега, здравните власти призовават всички родители на неваксинирани деца да направят необходимата ваксина, така че да не се стига до по-сериозни нива на зараза.На всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация за морбили и с пропуск в имунизационната схема. Те трябва незабавното да бъдат обхванати  с една доза ваксина срещу морбили, паротит и рубеола. Министерството на здравеопазването е разпоредило също така на директора на РЗИ-Благоевград предприемането на незабавни мерки за ограничаване разпространението на заболяването и предотвратяване възникването на нови случаи, включително и затваряне на детското отделение на МБАЛ-Разлог, където е осъществен контактът.В страната са осигурени достатъчно количества ваксина за морбили. В заведенията имунизацията за морбили се прави приоритетно.", "date": "2019.02.14", "title": "Още 12 деца със съмнения за морбили в Благоевградско"}
{"url": "https://news.bg/society/s-anketa-pitat-kakvo-znaete-za-bezopasniya-seks.html", "text": "Български червен кръст организира кампания за сексуално здраве в Деня на влюбените.С кампанията са организирани игри и предизвикателства за младежите в парка пред Народния театър \"Иван Вазов\", свързани с правилната употреба на презервативи. За тях разказа Петър Петров от БЧК.За доброволци са приготвени анкети, които целят да откроят информираността в обществото за проблемите ХИВ/СПИН, за други болести, които се предават по полов път. Както и анонимно да споделят сексуалния си опит, за да ориентират БЧК в следващите им инициативи.Четири са основните национални кампании за сексуално здраве на БЧК - 14 февруари, през май се отбелязва седмицата на жертвите от ХИВ/СПИН, в Деня на първата помощ се посвещава кампания на кръводаряването и най-голямата кампания е на 1 декември - Международния ден за борба със СПИН.Петров допълни, че кампаниите са насочени към всички хора, но предимно към неопитни младежи, които тепърва започват да имат сексуален живот.Доброволци показаха как се поставя презерватив - основното е да не остава въздух, което е предпоставка за неговото спукване.", "date": "2019.02.14", "title": "С анкета питат какво знаете за безопасния секс"}
{"url": "https://news.bg/world/putin-kam-erdogan-i-rohani-tryabva-da-smazhem-ekstremistite-v-idlib.html", "text": "Президентът на Русия Владимир Путин заяви, че е поискал от лидерите на Турция и Иран да съставят общ план за ликвидиране на терористите в сирийската провинция Идлиб, съобщават \"Ройтерс\" и други медии.Осведомителната агенция отбелязва, че това е идея, която Москва до момента безуспешно се опитва да продаде на Анкара.Путин проведе среща с Реджеп Ердоган и Хасан Рохани в Сочи. Те обсъдиха бъдещето на Сирия.Не трябва да допускаме присъствието на терористични групи в Идлиб. Предлагам да обсъдим конкретни стъпки, които Русия, Турция и Иран могат да предприемат за пълно унищожение на този развъдник на терористи, обяви Путин пред Ердоган и Рохани.Рохани отбеляза, че екстремистите в Идлиб не трябва да остават ненаказани. Ердоган не отговори на предложението на Путин.На съвместна пресконференция след разговорите руският лидер съобщи, че трите държави са съгласни, че  ще донесе положителни резултати и ще помогне в усилията за мир.По-рано руският лидер подчерта, че проблемите в сигурността в Североизточна Сирия и проблемите около изтеглянето на САЩ трябва да бъдат разрешени със защита на териториалната цялост и суверенитета на Сирия.", "date": "2019.02.14", "title": "Путин към Ердоган и Рохани: Трябва да смажем екстремистите в Идлиб"}
{"url": "https://news.bg/comments/sled-putin-pak-putin.html", "text": "Преизбраният през март миналата година руски президент Владимир Путин няма да може да се кандидатира отново в края на мандата си през 2024 г. Но вече са в ход няколко сценария, за да запази властта.Руската икономика се бори да излезе от стагнация, трудностите и социалните протести се увеличават, социологическите проучвания са спаднали наполовина... Но екипите около Владимир Путин имат дългосрочна мисия: да осигурят прехода през 2024 г., датата на края на мандата на президента, който вече е на власт деветнадесет години и който няма да има право да се кандидатира, отбелязва в коментар френският икономически ежедневник Les Echos.През тази година лидерът на Кремъл, който беше преизбран със 77% от гласовете, но за когото сега само 40% от руснаците са готови да гласуват, ще управлява Русия близо четвърт век и ще отпразнува своя 72-ри рожден ден. Не е ли време за пенсиониране? Никой не се осмелява да го попита ...Дори намек по този въпрос нямаше и по време на традиционната му пресконференция в края на миналата година, когато в продължение на почти три часа Путин трябваше да отговори на близо 50 въпроса, без да покаже видими признаци на умора. Единствената улика беше шеговитият му отговор, веднага след като беше преизбран миналата година: \"Какво трябва да направя? Да остана тук, докато навърша 100? Не! \"Ако въпросът остава публично табу в Кремъл, наследниците подхранват задкулисните дискусии сред кремлинолозите. \"След Путин? Путин! Това е сигурно\", казва високопоставен източник, бивш кадър на президентската администрация. \"Той не се доверява на никого. Само на това, което в нашия жаргон наричаме \"конструкция\". Това означава механизъм с добре смазани и проверени колела.\"Игра на \"конструкции\"Първият сценарий предвижда повторение на \"конструкцията\" от 2008 г., когато Владимир Путин постави своя приятел Дмитрий Медведев в президентството и стана негов премиер, за да поддържа по-добър контрол над властта. Министър-председател на президента Путин от 2012 г. Медведев се бори да извърши реални реформи и все по-често греши. Слаб, той е напълно дискредитиран от тесните кръгове на либералната опозиция в Москва и е станал непопулярен в страната. \"Перфектен лидер в очите на Путин! Новият президент няма да бъде в неговата сянка, дори самият Путин да стане министър-председател или да заеме някаква друга нова позиция в тази бъдеща политическа постройка, \" успокоява добре поставен източник.Другият предвиждан сценарий би добавил още един етаж към сегашното \"строителство\", като създаде специална позиция \"супер-лидер\" за Владимир Путин, за да го задържи над всеки нов президент, избран през 2024 година. \"Нещо като лидер на Върховния съвет ...\", иронизира добре информиран журналист по върховете на властта. Миналата година по коридорите на Кремъл президентът беше казал на същия журналист по повод темата за след 2024 г.: \"Не мога да бъда дезертьор. Мисията не е приключила.\"В превод: Владимир Путин планира дълго време да остане на власт. За момента президент на Русия, на по-късен етап той може да се окаже начело на един съюз между Русия и Беларус, стар проект за сближаване между Москва и Минск или на Съюза, групиращ около Русия няколко бивши съветски републики. Тогава той би имал повече правомощия от руския президент, сведен до образа на фигурант.Във всеки случай, тези конструкции ще бъдат фасада, измислена предимно от \"силоваците\", тези мъже от армията и службите за сигурност - като Владимир Путин - които след пристигането му в Кремъл през 2000 г. поеха властта. Политическите мрежи, но най-вече икономическите, са под техен контрол. Всяко оттегляне до 2024 г. в полза на представители на по-либералните движения, свързани с други бизнес среди, може да постави под въпрос контрола им.Някои хора в Москва вярват, че изправени пред икономическа стагнация (едва 2% ръст, далеч от обещаните от Владимир Путин 4%), социално недоволство (причинено от пенсионната реформа или неотдавнашното увеличение на ДДС) и загуба на популярност на Кремъл (повече от 60% от руснаците смятат президента за лично \"отговорен\" за проблемите на страната), тези \"силоваци\" ще искат да организират \"диверсионна маневра\". Дори нов конфликт с Киев по повод на президентските избори през март в Украйна би могъл да влезе в плановете им.Стара система, нови ръководителиТези \"силоваци\", които си поделят политическата власт и икономическата торта вече осемнадесет години, обаче са далеч от обединение. Оттам произлизат и конфликтите между под-клановете, чиято задкулисна игра е на авансцената да бъдат избутани много и различни фигури. 46-годишният Алексей Дюмин, например, преживява изненадващ възход, редувайки постовете един след друг: заместник-началник на службата за сигурност на президента, заместник-директор на военната сигурност и сега областен управител. Друг пример е Денис Мантуров, 49 г., министър на промишлеността и един от протежетата на шефа на военния конгломерат, бивш другар от КГБ на Владимир Путин.Други фигури изглежда са преминали през проверка от Кремъл за тяхната ефективност и лоялност, особено в провинцията, като двамата губернатори Никитин (Глеб на Нижни Новгород и Андрей на Велики Новгород). Да не говорим за тежката категория като кмета на Москва Сергей Собянин. Тези имена са сред кандидатите, които са най-добре поставени, за да им бъде поверена висша мисия през 2024 г.: фигуранти на доверие в \"конструкция\", създадена от Кремъл, или дори извън него, потенциални наследници.", "date": "2019.02.14", "title": "След Путин? Пак Путин!"}
{"url": "https://news.bg/int-politics/shvetsiya-otzova-poslanika-si-v-kitay.html", "text": "Швеция е отзовала посланичката си в Китай заради участието ѝ в странна среща, в която е участвала дъщерята на арестуван шведско-китайски книжар, съобщава Би Би Си.Посланичката Анна Линдстед е напуснала Пекин вчера, уточни говорител на шведското външно министерство.Инцидентът е започнал с разказ за среща, написан от Анджела Гуи, чийто 54-годишен баща Гуи Минхай е бил отвлечен от китайски агенти през 2015 г.Гуи е бил един от петимата задържани книжари в Хонконг.Анджела Гуи, която учи за докторска степен в университета в Кеймбридж и се е застъпила за освобождаването на баща си, пише, че през миналия месец с нея се е свързала Линдстед с покана за среща с група китайски бизнесмени, които са заявили, че имат връзки с Китайската комунистическа партия.Разказът на Гуи за срещата, публикуван в сайта за блогове Medium, описва \"много странен опит\" в края на януари, който тя посочва, че се е случил в продължение на два дни.Според Гуи Линдстед се е свързала с нея, за да каже, че има \"нов подход\" към казуса на баща ѝ. \"Тя не обясни много, но каза, че има някакви бизнесмени, които според нея биха могли да помогнат, и че те искали да се срещнат с мен в Стокхолм\", пише Гуи.Тя отлетяла за Стокхолм и се настанила в хотел, където са се разбрали да се срещнат. Оттам тя е била отведена на място, където присъствали бизнесмените и Линдстед.\"Имаше много вино, много хора и много все по-странни въпроси\", пише Гуи, допълвайки: \"Но тъй като посланик Линдстед присъстваше и очевидно подкрепяше това, което ставаше, каквото и да беше то, продължавах да предполагам, че това е било инициирано от шведското външно министерство.\"Тя посочва, че един от бизнесмените я е притиснал да приеме сделка, при която баща ѝ ще бъде съден и може да бъде осъден на \"няколко години\" затвор, а в замяна тя няма да разкрива каквото и да е публично около задържането на баща си.Според разказа на Гуи Линдстед е подкрепила споразумението, като ѝ казала, че Китай \"възприема нова дипломатическа линия\" и че ако нейната публичност по казуса продължи, Китай може да \"накаже Швеция\".След като Гуи е напуснала срещата, тя се е върнала във Великобритания и се е свързала с шведското външно ведомство. Казали са ѝ, че не знаят нищо за споразумението или дори, че Линдстед е била в страната.Шведското външно министерство е потвърдило пред Би Би Си, че не е знаело предварително за срещата и заяви, че Линдстед е обект на вътрешно разследване.През януари беше съобщено, че Линдстед ще поеме нова длъжност в правителството през март, като щяла да работи за изпълнението на целите на глобалната стабилност. Шведското външно министерство не е коментирало дали нейното отзоваване в Швеция ще засегне това назначение.Гуй Минхай изчезна по време на ваканция в Тайланд през 2015 г. и по-късно се появи по китайската държавна телевизия, където е бил показан да признава за инцидент от 2003 г., при който е шофирал след употреба на алкохол.Той е един от петимата мъже, свързани с книжарницата Causeway Bay и издателската къща Mighty Current в Хонконг, които изчезнаха между октомври и декември 2015 г. И петимата по-късно са се появили отново в континентален Китай.Mighty Current публикува тънко замаскирани, често пикантни разкази за живота на китайските държавни ръководители.Гуи Минхай е излежал 2-годишна присъда за предполагаемо нарушение на пътя и е бил освободен през 2017 г. Той е бил повторно арестуван от китайски агенти през януари 2018 г., като е бил обвинен в изнасяне на държавни тайни в чужбина и оттогава е задържан в континентален Китай.Смята се, че останалите четирима книжари все още са в ареста.", "date": "2019.02.14", "title": "Швеция отзова посланика си в Китай "}
{"url": "https://news.bg/regions/44-godishna-zagina-pri-pozhar-v-baraka-na-doma-si.html", "text": "44-годишна жена загина при пожар в барака на дома си във Варна, съобщиха от МВР. Сигналът за инцидента е получен около обяд на телефон 112На място са изпратени два противопожарни екипа, които успяват да овладеят огъня и да потушат пожара.След това е установено, че в бараката е загинала 44-годишна жена.Изясняват се причините и обстоятелствата, довели до инцидента.", "date": "2019.02.14", "title": "44-годишна загина при пожар в барака на дома си "}
{"url": "https://news.bg/world/nyama-da-ima-ednostranno-izteglyane-ot-afganistan-uveri-pentagonat-nato.html", "text": "Временно изпълняващият длъжността министър на отбраната на САЩ Патрик Шанахан увери неспокойните натовски съюзници, че всяко изтегляне на американски войски от Афганистан ще бъде по координиран начин, информира \"Ройтерс\".Американски представители проведоха няколко кръга преговори с талибаните в Катар от миналата година. Разговорите са разглеждани като най-сериозния опит за прекратяване на 17-годишната война.Шанахан съобщи, че е заявил пред натовските си колеги, че Алиансът ще работи заедно за засилване на дипломатическия натиск върху талибаните, след като Западът търси политическо уреждане на конфликта.\"Няма да има едностранно намаляване на войниците, ще бъде координирано\", каза американският министър пред журналисти след първата си среща с военните министри на страните членки на НАТО от поемането на поста.Шанахан добави, че излизат от срещата \"по-силни и координирани\".По време на речта си за Състоянието на съюза през миналата седмица Доналд Тръмп обяви, че напредъкът в преговорите с талибаните ще позволи намаляване на контингента от Талибаните и САЩ ще подновят преговорите на 18 февруари в пакистанската столица Исламабад.Американски представители заявиха пред \"Ройтерс\", че Пентагонът планира да изтегли около половината войници от Афганистан.Други 38 държави поддържат 8000 войници в Афганистан.", "date": "2019.02.14", "title": "Няма да има едностранно изтегляне от Афганистан, увери Пентагонът НАТО"}
{"url": "https://news.bg/interviews/promenite-mogat-da-delegitimirat-izborniya-protses.html", "text": "Господин Божанков, какво ядоса социалистите в промените в Изборния кодекс?На първо място нарушаването на правилника, защото точно Народното събрание е законодателният орган, който трябва да дава пример като спазва собствените си правила. На първо четене бяха предложени малко на брой текстове, а точно спорните, които предизвикаха скандал в НС, бяха предложени между първо и второ четене. Те не са преминали обсъждането и противоречат на правилника,а са много съществени. По същество ни ядосаха голяма част от промените. Като започнем от очевидната посока на ГЕРБ да отменят машинното гласуване, което е задължително по закон, минем през това, че правят на пример една голяма част от актовете на Централната избирателна комсиия (ЦИК) практически необжалваеми. В момента те са всички обжалваеми. ГЕРБ от 48 акта ги сведоха до 11 и след някакъв безумен дебат посред нощ ги увеличиха до 18, без някакви мотивиции и оценка на въздействие.\"Казаха - ето ти 18, на нас ни харесва да ги жалят, останалото хората няма да го жалят\". Затова аз казах от трибуната, че говорим за удар по демокрацията и правата на гражданите. Също в комисия бяха предложени от ДПС текстове, които правят префенциите неизползваеми. Какво имам предвид. Ако приемем тяхната методика и я приложим към последните избори, нито един човек не би влязъл с преференции. Тоест директно говорим за отмяна на преференциите по един технически начин, с вдигане на прага до невъзможно ниво. Това предложение бе подкрепено от ГЕРБ и мина с гласовете на патриотите, което е изключително странно. На другия ден една част от патриотите казаха, че имали друго мнение. В крайна сметка аз обаче не мога да деля три парламентарни сили и кой на какво мнение е. Това, което видях в комисия е, че патриотите подкрепиха ДПС в това си решение, една много интересна нова коалиция се оформя.Префенциалният вот, според мен, е едно от нещата, по които българският гражданин се е произнесал категорично, че желае. Статистиката показва, че между 1 и 2 милиона души ползват на всички избори префенциите, т.е. те са инструмент, който работи. На второ място - на референдум се произнесоха два милиона и половина души, които казаха, че искат да гласуват за личности. Единственият в момента мажоритарен елемент са преференциите и отмяната им е шамар в лицето на хората, които явно имат обратната воля. Всичко това с мотиви, че който би искал, щял да си влезе, \"като били много отворени хората, да си събирали гласове да си влизат\". Това са безумни мотиви между първо и второ четене, без да е минало обществено обсъждане, а толкова важен инструмент се отменя. Категорично няма как да приемем такъв подход.Какви са възраженията и опасенията ви в Изборния кодекс? До какво могат да доведат те?Промените в Изборния кодекс могат да доведат до делегитимизация на процеса, защото изборният процес е ключът към доверието в политическата система. Ако българите не вярват, че гласът им е честно зачетен, че изборите са прозрачни, по ясни правила, те естествено няма да вярват на властта, която е избрана по тези правила. Който и да спечели следващите избори, ще се ползва с недоверие, защото хората не вярват в изборните правила и с основание. Пак се връщам на самата процедура - в 00.00 ч. през нощта няколко души в правна комисия, полузаспали гласуват по свое усмотрение най-важните за демократичния процес текстове, абсолютно недопустимо като процедура от професионална и политическа гледна точка.Преференциалният вот ще спомогне ли за по-доброто гласуване на българските граждани?Преференциалният вот в момента си работи и действа от години насам. Това е едиственият инструмент хората да изберат личности, дефакто иначе партиите си подреждат едни листи и каквото предложат на хората - това е, конкуренция няма. Хората не могат да кажат кого предпочитат или не. Това беше единственият инструмент, защото сега ще видим как ще приключат нещата в зала, но той дефакто в комисия си беше отменен.Съгласни ли сте с позицията на президента, че с промените в Изборния кодекс ГЕРБ целят служебна победа на изборите?На първо място, ако се приеме, несъмнено целта е да печелят изборите служебно, което показва тяхната паника. Явно разбират какво е неодобрението срещу тях и опитват с изборни правила да спечелят избори. А дали съм съгласен, че ще спечелят служебна победа, смятам, че ще положим всички усилия да не позволим това - всичко, каквото законът ни позволява.Смятате ли, че политическото шоу, което се разиграва винаги, когато идват избори чрез горещи спорове за изборните правила, демотивира избирателите?Убеден съм, зависи какво е естеството на предложенията. В този Изборен кодекс имаме три предложения. Едното е свързано с избирателните протоколи - те да не бъдат два оригинални, защото това оставя възможността за злоупотреби, а един. Второто ни предложение е свързано с актуализиране на избирателните списъци и третото ни предложение е свързано с това законът да си влезе в сила и машинното гласуване да се приложи така, както го е предвидил законът. Не съм чул досега някой да протестира срещу така направените предложения. Обратното обаче важи от направените от управляващите предложения. Е, това естествено взривява целия изборния процес и хората може би ще бъдат обезверени, че техният глас няма да бъде зачетен честно.На всички избори се поставя темата за \"мъртвите души\", но сягаш от години няма политическа воля тази бозленена тема за обществото да бъде решена. Какви са вашите предложения в тази посока?Аз го виждам с машинното гласуване, където трябва да се вземат мерки, да се осигури финансиране и машини. Чака се последният момент и се казва \" Ето, няма как технически да го направи\". Същото стана и с ЦИК. Ясно е кога изтича мандатът на ЦИК, а управляващите ни обвиняват по-рано, че не сме предложили нов вариант за нова ЦИК. Това е абсурд, ние не можем да предложим нова ЦИК, преди да е изтекъл мандатът на старата и виждайки, че ГЕРБ целенасочено искат да погазят закона, предложихме нов състав на ЦИК.", "date": "2019.02.14", "title": "Промените могат да делегитимират изборния процес"}
{"url": "https://news.bg/crime/15-godini-delo-za-otkradnat-gsm.html", "text": "Дело за откраднат мобилен телефон е продължило 15 години, 1 месец и 22 дни след образуването му. Това е най-продължителното наказателно производство, установено от Инспектората към ВСС при проверка на 145 заявления от граждани за забавени извън разумен срок дела, извършена в периода 1 октомври - 31 декември 2018 година.От всичките 145 заявления 102 се оказват основателни - 34 са по наказателни дела, 68 са по граждански, търговски и административни дела. Данни на Министерството на правосъдието сочат, че по въпросните основателни жалби за този период са сключени 62 споразумения, по които общата изплатена сума за обезщетения е 97 900 лева, като максималният размер на обезщетението е в размер на 10 000 лв.Делото за откраднатия телефон е образувано през месец май 2003 година и е приключило през юли 2018 година с окончателно решение на Софийски градски съд (СГС).Решението на СГС обаче отменя постановената от Софийски районен съд (СРС) присъда и по този начин наказателното производство е прекратено поради изтичане на абсолютната погасителна давност за наказателно преследване.По данни на ИВСС досъдебната фаза на производството е продължила 8 години, 1 месец и 8 дни. Делото е било спирано 4 пъти за период от общо 1 година, 6 месеца и 26 дни поради невъзможност да бъде разпитан важен свидетел. Делото е връщано 6 пъти за допълнително разследване от наблюдаващите прокурори на разследващите, след получено от тях заключително мнение за спиране или предаване обвиняемия на съд.Освен това два пъти делото е връщано от съда на прокуратурата за отстраняване на допуснати съществени процесуални нарушения.За удължаване на наказателното производство е допринесло и неспазването от наблюдаващия прокурор на срока, в който е следвало да се произнася след получаване на делото. Той е постановявал актовете си в срокове до 5 месеца, вместо в законоустановения едномесечен срок.Забавяния в наказателното производство са допуснати и в съдебната му фаза. Първоинстанционният Софийски районен съд два пъти е разглеждал делото, като при първоначалното му разглеждане делото е продължило 2 години, 9 месеца и 19 дни. Насрочени са единадесет съдебни заседания, като ход на делото е даден само в две, а 8 поредни заседания са отложени поради нередовно призоваване на пострадалата.Съдът, за да избегне нови отлагания на делото, е предприемал адекватни и своевременни дисциплиниращи мерки - постановил принудителното довеждане на пострадалата, като я е обявил за общодържавно издирване.За увеличаване продължителността на наказателното производство е допринесло обстоятелството, че поради допуснати от СРС съществени нарушения на процесуалните правила постановената по делото присъда е била изцяло отменена от СГС и делото е върнато на първа инстанция за ново разглеждане от друг състав.Разглеждането на следващото образувано пред СРС дело е продължило 3 години, 3 месеца и 16 дни. Първото съдебно заседание по делото е било насрочено 6 месеца след образуването му, в нарушение на законоустановения 3-месечен срок. Мотивите към присъдата също са изготвени в нарушение - 1 година, 5 месеца и 27 дни след последното съдебно заседание.", "date": "2019.02.14", "title": "15 години дело за откраднат GSM"}
{"url": "https://news.bg/int-politics/idvaliyat-v-balgariya-sergey-fedotov-se-okaza-denis-sergeev-ot-gru.html", "text": "Заподозреният за участие в отравянето на българския оръжеен бизнесмен Емилиян Гебрев и на бившия руски шпионин Сергей Скрипал е високопоставен офицер от руското военно разузнаване (ГРУ), разкрива британският разследващ сайт Bеllingcat.\"Bellingcat вече може да разкрие истинската самоличност и история на този офицер от ГРУ, който оперира в международен план с агентурната самоличност Сергей Вячеславович Федотов\", изтъкват от разследващия сайт.\"Всъщност този човек е Денис Вячеславович Сергеев, високопоставен офицер от ГРУ, като е завършил Руската военна дипломатическа академия\", допълват от сайта, уточнявайки, че тази академия е известна в Русия като \"Консерваторията на ГРУ\".Bellingcat бяха първите, които идентифицираха двамата руснаци, обвинени за отравянето на Скрипал и дъщеря му Юлия през март 2018 г. в английския град Солсбъри. Техните агентурни имена са Александър Петров и Руслан Боширов. Истинското име на \"Боширов\" се оказа Анатолий Чепига, а на \"Петров\" - Александър Мишкин.Преди дни стана ясно, че \"Федотов\" е третият агент на ГРУ, който е участвал в отравянето с нервнопаралитичното вещество новичок на семейство Скрипал, като стана ясно, че след опита за покушение той е останал във Великобритания, за разлика от \"Петров\" и \"Боширов\", които са напуснали Великобритания още на следващия ден.  Преди дни британският разследващ сайт разкри, че \"Федотов\" е пътувал няколко пъти до България през 2015 г., включително е идвал у нас няколко дни преди Гебрев и синът му да бъдат отровени с все още неидентифицирано вещество. По-конкретно Bellingcat са установили за \"Федотов\", че през последните два месеца руските власти са предприели необичайна мярка за заличаване на всички публични данни и документи за съществуването на Денис Сергеев, както и на Мишкин и Чепига.Тези безпрецедентни действия не могат да бъдат предприети без прякото участие на руската държава, като добавят допълнителна надеждност към твърдението на британското правителство, че операцията по отравянето на Скрипал и последващото ѝ прикриване са координирани на държавно равнище.Денис Сергеев е получил другото си аз \"Сергей Федотов\" през 2010 г. Нов, валиден паспорт му е бил издаден под това име, от същото паспортно бюро \"770001\" в Москва, което е издало фалшивите паспорти на Мишкин, Чепига и други агенти на ГРУ, както и \"ВИП\" граждани.  Уточнява се, през февруари 2015 г. \"Федотов\" е направил първото си посещение в България. На 15 февруари 2015 г. той е летял от Москва за Белград. На следващия ден е пътувал за България и е останал тук до 22 февруари, когато е летял обратно от София за Москва. На 24 април 2015 г. \"Сергей Федотов\" пристигнал в Бургас с полет от Москва. Той е трябвало да се върне в руската столица седмица по-късно, 30 април, с полет от София. Но той не се качил на самолета. Вместо това агентът се появил късно вечерта на 28 април на летище \"Ататюрк\" в Истанбул и в последния момент закупил билет за полет до Москва.По-рано същия ден, 28 април, Емилиян Гебрев е хоспитализиран, след като припаднал в София. По същото време синът му и един от представителите на компанията му се разболяват внезапно. Тримата са хоспитализирани със симптоми на тежко отравяне. Състоянието на Гебрев рязко се влошава и той изпада в кома. Лекарите предполагат, че отровата е поета на същия ден или няколко дни по-рано. Но лекарите не успяват да установят отровата.На 24 май 2015 г. \"Сергей Федотов\" се върнал в България с директен полет от Москва. Той имал резервация за връщане на 28 май 2015 г. \"Федотов\" отново не хванал полета. Два дни по-късно, 30 май, агентът се качил на самолет от Сърбия за Москва.Събитията около пътуванията на руския агент до България наподобяват модела при посещението му във Великобритания по време на отравянето на Сергей Скрипал. \"Федотов\" пристигнал с полет от Москва на същия ден с другите двама разузнавачи, но с различен полет. Той е трябвало да лети обратно за Русия на 4 март 2018 г., на същия ден Сергей и Юлия Скрипал внезапно се разболяват в Солсбъри. Но както в България, \"Федотов\" не хваща планирания полет, а няколко дни по-късно отлита за Москва от друга европейска столица.Допълнителни подробности за тези съгласувани опити за прочистването на публичните регистри от самоличността на Чепига, Мишкин и Сергеев ще бъдат подробно представени в следващата част от разследването на Bellingcat, което ще бъде публикувано през следващата седмица.", "date": "2019.02.14", "title": "Идвалият в България \"Сергей Федотов\" се оказа Денис Сергеев от ГРУ "}
{"url": "https://news.bg/politics/borisov-iska-da-prilicha-na-maduro-otseche-delchev.html", "text": "Над 100 души се събраха на протест пред сградата на Народното събрание в София.Те негодуват срещу промените в Изборния кодекс, които все още се обсъждат в Народното събрание на второ четене.Протестът се провежда по засилено полицейско присъствие.Демонстрантите носят и плакати с надписи \"\", \"\", \"\", \"\" и други.Лидерът на Движение \"България на гражданите\" Димитър Делчев обясни за news.bg, че промените в Изборния кодекс са антидемократични и са насочени към българските граждани да нямат възможността и правото да избират мажоритарно личности с премахване на преференциите и на практика тяхното обезмисляне.\"ГЕРБ не смятат да изпълнят волята на народа и да следват референдума\", подчерта Делчев и допълни, че всяка една промяна, предложена от управляващите през последните два месеца е насочена към това те да напаснат изборното облекло към своето собствено тяло.Той посочи, че тези действия са опит на премиера Бойко Борисов да прилича на венецуелския президент Николас Мадуро и да направи едни от най-недемократичните избори в България.Относно твърдението на президента Румен Радев, че б чрез промените в Изборния кодекс по време на изборите, Делчев отбеляза, че от ДБГ призовават президента да наложено вето върху промените в Изборния кодекс.Протестът се организира от Европейска партия Волт, Движение \"България на гражданите\" и \"Демократична България\".", "date": "2019.02.14", "title": "Борисов иска да прилича на Мадуро, отсече Делчев"}
{"url": "https://news.bg/crime/pusnaha-ot-aresta-19-godishniya-napadnal-medik-ot-nova-zagora.html", "text": "Освободиха, съобщи bTV. Момчето е останало в ареста само няколко часа. До инцидента се стигна, след като младежът и негови близки са били помолени да излязат в коридора на филиала за спешна медицинска помощ, докато лекарите се борят за живота на бащата на нападателя.48-годишният мъж починал след масивен инфаркт.Фелдшерът Митко Щилиянов се опитал да успокои близките, но 19-годишният младеж се нахвърлил върху него с юмруци и го съборил на кушетката.По думите му го е ударил 7-8 пъти по лицето и носа. Медикът е и одран.Според майката на нападателя, фелдшерът е предизвикал сина ѝ.Болницата в Нова Загора обслужва близо 50 000 души. Медиците са защитени само с паник бутон.Това е поредният подобен случай в града. Само преди два дни лекар е бил бит и блъскан от пациент.", "date": "2019.02.14", "title": "Пуснаха от ареста 19-годишния, нападнал медик от Нова Загора"}
{"url": "https://news.bg/regions/zatvaryat-detska-gradina-vav-varna-za-speshen-remont.html", "text": "Затварят детска градина \"Теменужка\" във Варна за спешен ремонт, съобщи БНР.От дирекция \"Образование и младежки дейности\" в града съобщават, че градината се затваря от 15 февруари, а причината е повреда в парния котел.Очаква се ремонтните дейности да продължат около седмица. Търсят се варианти за децата, чиито родители не могат да ги гледат вкъщи, за настаняване в групи в другите филиали на детската градина и близки градини.Припомняме, че преди две седмициВ новопостроения корпус на \"Калина Малина\" се появили пукнатини по стените и мухъл, а част от мазилката паднала.", "date": "2019.02.14", "title": "Затварят детска градина във Варна за спешен ремонт"}
{"url": "https://news.bg/crime/investbank-zayavyavat-che-sa-spazili-vsichki-zakoni.html", "text": "Инвестбанк АД няма и не е имала кореспондентски отношения с венецуелски банки. Това пишат от банката в позиция по повод информацията за преминаването на венецуелски петродолари през български банкови сметки.В съобщението се посочва, че средствата по доверителната адвокатска сметка са постъпили в банката законно и при изпълнение на всички регулаторни изисквания по Валутния закон, Закон за мерките срещу изпирането на пари (ЗМИП), Закона за адвокатурата, както и при спазване на международните санкции, както на ЕС, така и на OFAC.Специализираното звено в банката извършва постоянен контрол за съответствие на платежните операции на всички наши клиенти на територията на Република България и чужбина, уверяват от Инвестбанк.По данни на банката тя има разкрити кореспондентски сметки в многоуважавани международни банкови институции, през които се извършват разплащанията във валута за всички техни клиенти.\"Входящите и изходящи преводи по доверителната сметка са обработвани от различни банки от ЕС и САЩ, включително без да има затруднения при тяхното изпълнение. Банките кореспонденти също извършват задължителна проверка по отношение на мерките срещу изпирането на пари и спазването на въведени международни санкции, както по отношение на държави, така и по отношение на лица от международни санкционни и забранителни списъци. Преди средствата да постъпят в Инвестбанк АД, те са преминали през минимум две банки кореспонденти, тъй като ние нямаме преки кореспондентски отношения с венецуелски банки\", пишат от Инвестбанк.Извършените входящи и изходящи трансфери били свързани основно с доставка на хранителни стоки за Венецуела, за които Инвестбанк имали представени товарителници.Не били налични санкционни трансакции, свързани с Държавната петролна компания на Венецуела (PDVSA - Petróleos de Venezuela, S.A.), категорично отричат от банката.В заключение от банката съобщават, че винаги са оказвали и ще продължат да оказват съдействие на компетентните правоохранителни органи при изпълнението на техните отговорности.", "date": "2019.02.14", "title": "Инвестбанк заявяват, че са спазили всички закони"}
{"url": "https://news.bg/politics/izbornite-predlozheniya-na-dps-tselyat-ravnopostavenost-spored-hamid-hamid.html", "text": "Целта на предложенията на ДПС за промени в Изборния кодекс за вдигане на прага от гласовете за избиране е кандидатите в листите да бъдат равнопоставени. Това заяви пред БНТ заместник-председателят на ПГ на движението Хамид Хамид.Според него по този начин преференциалното гласуване няма да се обезсмисли. Един достатъчно известен кандидат можел да бъде избран и с новите прагове.\"Преференциалният вот да е валиден, когато е достигната и премината съответната квота\", посочи народният представител.Заместник-председателят на правната парламентарна комисия посочи и че било абсолютно възможно един кандидат да събере 129 хиляди гласа на предстоящия евровот, стига да е достатъчно известен.\"Ако има селски тарикат, който иска да изкара работниците от фирмата си и родата на жена си, и с 500 гласа да стане съветник в София, няма как да стане\", отсече той.Мнението на Хамид Хамид за премахването на номерата в бюлетините е, че предложението било насочено главно срещу по-неграмотните избиратели. Номера в изборните книжа имало по целия свят.Относно машинното гласуване Хамид заяви, че за евроизборите може да се осигурят 3 000 машини за гласуване, а за местните избори на есен - 6 000. Все пак електронното гласуване не било безопасно, защото \"не се знаело кой точно седи зад компютъра\". Поради това големи технологични компании в САЩ били отхвърлили идеята за такъв вот.По думите на депутата всички депутати от движението днес присъствали на заседанието на Народното събрание.\"Имахме кратко заседание в групата. Влязохме, но докато седнем по местата си, гласуването беше приключило. Не можем да говорим за игри с кворума, по-скоро ще цитирам известни тези и на премиера, и на господин Цветанов, че кворумът е грижа на управляващото мнозинство\", заяви Хамид и добави, че ДПС няма как да търгува присъствието си в пленарна зала.", "date": "2019.02.14", "title": "Изборните предложения на ДПС целят равнопоставеност според Хамид Хамид"}
{"url": "https://news.bg/int-politics/poslanikat-na-venetsuela-praneto-na-pari-v-bg-banka-e-falshiva-novina-na-sasht.html", "text": "Цялата ситуация около информацията за прането на венецуелски пари в сметки в български банки е фалшива новина на САЩ. Това заяви посланикът на Венецуела у нас Ориета Капони, цитирана от Нова.По думите ѝ в родни сметки няма държавни пари на Венецуела. Това се посочва и в официалната позиция на правителството на латиноамериканската страна, въпреки данните на българските служби, според които парите идват от Държавната петролна компания на Венецуела.\"Заради тази новина цената на петрола леко започна да се покачва. Българското правителство получи информация официално от правителството на САЩ, а правителството на САЩ е експерт във фабрикуването на фалшиви новини\", заяви Капони.Припомняме, от Инвестбанк съобщиха, че  и са минали поне през две други банки. Преводите били свързани с доставка за храни. Операции с държавната венецуелска петролна компания нямало.", "date": "2019.02.14", "title": "Посланикът на Венецуела: Прането на пари в БГ банка е фалшива новина на САЩ"}
{"url": "https://news.bg/crime/podkupnite-sluzhiteli-na-dai-blagoevgrad-otivat-na-sad.html", "text": "Специализираната прокуратурата приключи разследването срещу единадесетте служители от ДАИ-Благоевград, обвинени за участие в организирана престъпна група за искане на подкупи.Въпреки че първоначално подсъдимите бяха десетима, след преценка на събраните доказателства на 31 януари тази година беше обвинен още един.На 13 февруари започна предявяването на прецизираните обвинения.Предстои предявяване и на материалите по досъдебното производство, както и внасяне на обвинителен акт в Специализирания наказателен съд.Припомняме, на 24 април 2018 г. спецпрокуратурата проведе. В хода на акцията бяха . Те бяха и срещу тях бяха повдигнати обвинения. При разследването се установи, че служителите са искали подкупи от транспортни фирми в региона, за да не им бъдат налагани глоби за нарушения. Исканите подкупи били най-често по 300 евро от фирма.Управителите на транспортните фирми били уведомявани, че предстои да им бъде извършена проверка, както и какви документи трябва да представят на инспекторите. Най-често сред документите бил вмъкван плик с поискания подкуп.За да отчетат дейност, инспекторите налагали на фирмата глоба за дребно нарушение - обикновено от 200 лева. По тази схема участниците в групата разпределяли помежду си до 1200 евро на ден.Към момента на уволнените служители са наложени парични гаранции в различни размери.", "date": "2019.02.14", "title": "Подкупните служители на ДАИ-Благоевград отиват на съд"}
{"url": "https://news.bg/crime/82-godishna-zakachi-na-ogradata-si-torba-s-6500-za-alo-izmamnitsi.html", "text": "82-годишна жена от Тутракан даде на \"ало\" измамници 6500 лв., съобщи МВР-Силистра.На 11 февруари жената получила телефонно обаждане от мъж, представящ се за полицай. Тя се съгласила да участва в акция за залавяне на измамници.Възрастната получила указания и окачила на оградата на дома си торба с 6500 лв. Два дни по-късно подала сигнал за случая.За пореден път от МВР призовават да не се дават пари на непознати.Те подчертават, че не съществува практика полицията да иска пари от гражданите за изпълнение на служебните им задачи. Припомняме, че преди седмица  в София, а няколко дни преди това ", "date": "2019.02.14", "title": "82-годишна закачи на оградата си торба с 6500 за \"ало\" измамници"}
{"url": "https://news.bg/politics/karadaya-nastoya-za-agitatsiya-na-maychin-ezik-s-prevodach.html", "text": "Българският език е официалният, но не единственият. Това заяви лидерът на ДПС Мустафа Карадайъ по време на дебатите за Изборния кодекс. Партията настоява не за първи път да се разреши агитация на майчин език.В българските избори могат да участват небългарски граждани от ЕС, цитира той евродиректива. В избори за евродепутати пък можело да участват граждани на други държави. За пример Карадайъ посочи, че водач на листата на ГЕРБ може да е Манфред Вебер, а герберите със съществуващите разпоредби го задължавали да говори само на български език.ДПС предлага да има превод, когато се говори на друг език освен на български по време на кампания.Очаквано предложението на гласуване не мина.", "date": "2019.02.14", "title": "Карадайъ настоя за агитация на майчин език с преводач"}
{"url": "https://news.bg/world/parlamentat-na-egipet-podkrepi-sisi-da-upravlyava-do-2034-g.html", "text": "Президентът на Египет Абдел Фатах ал Сиси е на път да остане на власт до 2034 г., съобщава \"Ройтерс\".Египетският парламент одобри мерки, които позволяват на Сиси да продължи да управлява северноафриканската държава до 2034 г.Конституционните поправки също така дават възможност на Сиси да увеличи контрола си над съдебната система.Председателят на парламента Али Абделал съобщи, че 485 депутати в 596-местния парламент подкрепиха измененията. За прокарването на поправките беше необходимо 2/3 мнозинство.Предложените промени сега ще бъдат прегледани в парламентарна комисия и след това ще бъдат внесени в пленарна зала за второ гласуване. След това промените ще бъдат подложени на национален референдум, който ще се проведе в средата на годината.", "date": "2019.02.14", "title": "Парламентът на Египет подкрепи Сиси да управлява до 2034 г. "}
{"url": "https://news.bg/finance/darzhavata-poveche-nyama-da-puska-novi-naredbi-za-kasovite-aparati.html", "text": "Реалният брой на фискалните устройства, за които се налагат промени във връзка с промените, наложени от наредба Н-18, са около 170 хиляди. Това съобщиха от Националната агенция по приходите на специална пресконференция, посветена на предизвикалата силна обществена реакция Наредба. Впрочем от приходната администрация казаха, че това ще е последният път, когато се занимават с касовите апарати, но тази новина бе съобщена между другото. Основното внимание бе съсредоточено върху ефектите от наредбата.\"Проучването на НАП показва, че между 50 и 75% от всички регистрирани по ДДС компании в България ползват не само касови устройства, но и софтуер, който ги управлява. Ако до момента 31 хиляди фискални устройства вече работят, допускайки че 75% от търговците използват софтуер, то в общи линии над 70% от касите, които не използват софтуер, вече са изпълнили новото изискване. С други думи, за компаниите, които не използват софтуер за управление на касите си, срокът 31 март в наредбата изглежда напълно изпълним\", заяви началникът на пресслужбата на НАП Росен Бъчваров.От приходната агенция обаче са установили, че за компаниите, които използват Софтуер за управление на продажбите в търговските обекти (СУПТО), изпълнението на изискванията на Наредбата е свързано с ред затруднения както за разработчиците на самия софтуер, така и за компаниите, които трябва да го въведат.\"Поели сме ангажимент да докладваме на министър Владислав Горанов окончателната си оценка за нивото на готовност по прилагането на наредба Н-18 най-късно в петък следващата седмица. Очакваме въз основа на тези данни министърът да прецени дали има основание за промяна на сроковете в наредбата\", заяви Бъчваров.Защо според НАП се налага приемането на Наредба Н-18?От търговията с деветте групи стоки и услуги, които са определени като кешово рискови за фиска, хазната губи около 330 млн. лв. всяка година. Това означава, че има над един милиард лева укрит оборот, от който 330 млн. лв. данъци и осигурителни вноски не са влезли в хазната.От избягване на данъци от страна на електронните търговци хазната губи всяка година 166 млн. лева. Тези изчисления на НАП показват, че от деветте рискови стоки и услуги плюс данъчните магазини хазната губи около половин милиард лева годишно.Установените загуби са причината Министерството на финансите да инициира законови промени и да предприеме организационни мерки. Наредба Н-18 предвижда всяка една касова бележка да бъде изпращана почти в реално време - до 5 минути, към сървърите на НАП. Според приходната администрация в момента този процес отнема един месец. Веднъж месечно касовите апарати изпращат към сървърите на НАП 30 броя дневни отчети. Като тези отчети дават обобщени данни за целия ден. Наредбата изисква всяка касова бележка или всички касови бележки, издадени в рамките на 5 минути, да бъдат пращани към сървърите на НАП. Това е важно, защото на базата на тази информация, чрез използването на автоматизирата си софтуерна платформа, НАП може да следи например дали определен търговец в точно определена територия има от 3 до 5 пъти по нисък оборот от съседа си или да проследи, че при определени търговци по странни причини след 17.30 ч. когато изтича работното време на НАП, оборотите рязко намаляват.Другата важна новост е задължението да се отпечатва QR - код върху всяка касова бележка. От НАП твърдят, че този код дава възможност дори и на гражданите да проверят дали издадената им от търговеца касова бележка е истинска. Данъчните посочват, че през последните години в някои рискови сектори свързани например с туристическия бранш, издаването на неистински касови бележки се е превърнало в национален спорт.Наредбата въвежда изисквания към електронните магазини. Те трябва да се регистрират пред НАП. Към момента това са направили над 400 електронни магазина. И второто нещо, което електронните търговци трябва да направят, е да актуализират софтуера, с който работят, по начин, който да позволява да отчита направените продажби.Другата голяма промяна са изискванията за изменения в Софтуера за управление на продажбите в търговските обекти. Оказва се, че един голям дял от търговците използват такъв софтуер. Анализите на НАП обаче са показали, че при определена категория търговци този софтуер се ползва освен за улесняване на управлението на търговската дейност и за избягване на облагане. Затова наредбата въвежда няколко изисквания. Първо, разработчиците на такъв софтуер да декларират пред НАП, че техния софтуер не позволява злоупотреби и отговаря на изискванията на закона и наредбата. Към момента 23 софтуера имат декларирано съответствие и още 16 са в процедура на деклариране.Второ, всеки търговец в България, който използва такъв софтуер, след като го приведе в съответствие с изискванията на наредбата, трябва да декларира пред НАП с какъв софтуер оперира в своите търговски обекти и от кой производител или доставчик е взел този софтуер.От НАП посочиха, че към момента 30 хиляди обновени касови устройства и 500 обновени Софтуера за управление на продажбите в търговските обекти издават бележки QR-код. Издадени са около 6.1 млн. броя нови касови бележки, като общата стойност на продажбите, чрез тези 30 хиляди обновени касови апарата, е 170 млн. лева.От 1 април всяка една бележка, издадена от бензиностанция ще съдържа допълнителна информация. Тя ще показва очевидния факт, че половината от продажната цена на всеки литър продадено гориво се формира от данъци мита и акцизи. Допълнителната информация ще показва разликата между покупната и продажна цена на горивото. В тези показатели обаче участват и разходите на продавача за заплати, транспорт, маркетинг и други. Не би следвало да се очаква, че от тези нови касови бележки, ще стават ясни нормите на печалба на търговците на гориво.", "date": "2019.02.14", "title": "Държавата повече няма да пуска нови наредби за касовите апарати"}
{"url": "https://news.bg/int-politics/sasht-besni-na-es-zaradi-iran.html", "text": "Вицепрезидентът на САЩ Майк Пенс обвини европейските съюзници на Вашингтон, че се опитват да нарушат американските санкции срещу Техеран и ги призова да се оттеглят от сключеното през 2015 г. ядрено споразумение с Иран, съобщават световните осведомителни агенции.\"За съжаление, някои от нашите водещи европейски партньори не сътрудничат достатъчно. Всъщност те оглавиха опитите за създаване на механизми за нарушаване на нашите санкции\", изтъкна Пенс по време на конференцията за Близкия изток във Варшава, организирана от САЩ.Пенс подчертал, че схемата, създадена от Европейския съюз за улесняване на търговията с Иран, била \"опит за нарушаване на американските санкции срещу непоносимия революционен режим на Иран\".\"Това е необмислена стъпка, която само ще засили Иран, ще отслаби ЕС и ще създаде още по-голямо разстояние между Европа и САЩ\", настоя заместникът на Доналд Тръмп.Механизмът за заобикаляне на санкциите на САЩ срещу Иран беше създаден от Париж, Берлин и Лондон в началото на февруари, за да може ЕС да продължи търговията с Техеран въпреки мерките на Вашингтон. Междувременно Пенс нападна Иран като \"най-голямата заплаха за мира и сигурността в Близкия изток\" и обвини режима на аятоласите в планирането на \"нов Холокост\" със своите амбиции в региона. На конференцията във Варшава присъстваха повече от 60 страни, но големите европейски сили като Германия и Франция, които са страна по споразумението с Техеран от 2015 г., отказаха да изпратят своите първи дипломати.", "date": "2019.02.14", "title": "САЩ бесни на ЕС заради Иран"}
{"url": "https://news.bg/politics/rumen-petkov-predlaga-na-ninova-da-svalyat-zaedno-gerb.html", "text": "ПП АБВ е изпратила писмено предложение до председателя на БСП Корнелия Нинова за подготовка на широка и солидна лява коалиция. Това съобщи пред медиите в Плевен председателят на партията Румен Петков.Идеята е тази коалиция да създаде усещане в обществото за реална перспектива, усещане за сила и способност за управление на държавата по друг начин, посочи той. Все още обаче от \"Позитано\" не са излезли с отговор на предложението, а от АБВ нямали намерение да чакат безкрайно.Петков заяви, че ако БСП действително желае да отстрани ГЕРБ от власт, трябва да направи тази крачка.Досега разговори са водени с редица политически и неправителствени организации и според лидера на АБВ при едно мотивирано решение е много вероятно да се сформира коалиция, която да спечели убедително евроизборите.Петков изрази мнение, че това не е въпрос само на левицата, а национален въпрос. Ако ние искаме да сменим този начин на управление, гражданите трябва да видят алтернатива, убеден е той, напомняйки, че АБВ първа е посочила, че сегашният модел на управление е порочен.Подчертавам, че не държим на авторство, но настояваме да се структурира модел със средносрочна перспектива като минимум, а именно изборите за Европейски парламент, за местни органи на самоуправление и извънредни парламентарни избори, уточни Петков.В контекста на предстоящия местен вот той подчерта, че за първи път от създаването си БСП няма нито един кмет на областен център. Според него отговорността на цялата левица е огромна, защото трябва да формира перспективен формат, който да върне усещането у българските граждани за реална и силна алтернатива.Припомняме, още в края на януари и възнамеряват да отправят предложение към БСП за коалиционно взаимодействия за предстоящите избори.", "date": "2019.02.14", "title": "Румен Петков предлага на Нинова да свалят заедно ГЕРБ"}
{"url": "https://news.bg/regions/raste-broyat-na-otkradnatite-kofi-za-smet-v-kardzhali.html", "text": "Продължава да расте броят на откраднатите кофи за смет в Кърджали, съобщи БНР.По думите на Веселина Танчева, началник отдел \"Опазване на околната среда\", от началото на година в общинската администрация в Кърджали са получени 20 сигнала от различни квартали.Тя обяснява се крадат както стари кофи, така и чисто нови.Най-често се оплакват гражданите от кварталите \"Студен кладенец\" и \"Байкал\".Танчева е на мнение, че кофите се крадат вероятно, за да се предават в пунтовете за вторични суровини.\"В случаите, когато получим сигнал и когато нарушителят не е установен, ние сме длъжни да предоставим нова поцинкована кофа на гражданите\", отбелязва тя.", "date": "2019.02.14", "title": "Расте броят на откраднатите кофи за смет в Кърджали"}
{"url": "https://news.bg/crime/antimafiot-s-obvinenie-za-podkupi-dokato-e-bil-politsay.html", "text": "Антимафиот е бил арестуван вчера като част от разбитата преди дни банда полицаи от столичното 4-о РУ, обвинени за подкупи.Служителят на ГДБОП е заподозрян за престъпления, когато е работил в 4-о РУ в София.\"Арестът му не е свързан с настоящата му работа\", уточни зам.-главният прокурор Иван Гешев.Обвиненията са за участие в организирана престъпна група и лично укривателство.Служителят на МВР е предупреждавал собственици на магазини за предстоящи проверки, касаещи продажба на неистински стоки с неистински търговски марки или иначе казано реплики. Исканите суми са в зависимост от магазина, оборота, услугата и няма твърда тарифа за рекета. По думите на Иван Гешев това е \"въпрос на търговски уговорки\".Документирани и доказани са няколко такива случая.Полицаят е бил част от СДВР, в отдел \"Икономическа полиция\" на 4-то районно управление. От една година е служител на ГДБОП. Няма конкретна причина, поради която бившият служител на РПУ-то е напуснал, не е бил и принудително отстранен, каза още Гешев.Секретарят на МВР Ивайло Иванов обясни, че разследването на групата за подкупи от 4 РПУ продължава поради съмнения за други замесени. Той отрече действията на задържаното лице да са свързани с работата му в ГДБОП. \"С прокуратурата ще продължим, за да си изчистим къщичката\", допълни Иванов.Трима от служителите на МВР в 4-то РПУ в София, които участваха в организирана престъпна група, са с мярка за неотклонение задържане под стража. Един от задържаните е с парична гаранция предвид здравословното му състояние, което не позволява престой в арест, съобщи на брифинг заместникът на главния прокурор Иван Гешев.\"Кръгът на обвиняемите за корупция се е увеличил вследствие на разследването\", потвърди той.Когато проверката приключи, служителите ще бъдат уволнени дисциплинарно.\"Не се притесняваме да кажем да имаме проблем и когато съберем доказателства, сме безкомпромисни\", отбеляза Гешев.Предстои да се снемат обяснения от обвиняемия, след което ще бъде даден ход на делото срещу него.Припомняме, че на 23 януари На 7 февруари миналата година бе.По-късно стана ясно, че Хванатите в крачка полицаи започнали да се оправдават, че парите били подхвърлени. Ръцете им обаче \"светнали\".", "date": "2019.02.14", "title": "Антимафиот с обвинение за подкупи, докато е бил полицай"}
{"url": "https://news.bg/world/erdogan-poiska-pomosht-ot-putin-sled-izteglyaneto-na-sasht-ot-siriya.html", "text": "Турция ще се нуждае от помощта на Русия след Това заяви президентът на Турция Реджеп Ердоган по време на разговори с руския си колега Владимир Путин в Сочи, информира ДПА.Ердоган, Путин и иранският президент Хасан Рохани обсъждат Сирия в черноморския курорт.\"Много е важно да работим заедно при това ново развитие\", каза Ердоган.Турският лидер поиска руска помощ при използването на сирийското въздушно пространство над контролираните от Анкара територии в раздираната от война държава. Той намекна за координация с руската база \"Хмеймим\" в Северозападна Сирия.Турция се опитва да създаде \"зона за безопасност\" до границата си със Сирия. Ердоган призова за координация с Русия по тази инициатива и поясни, че Анкара полага огромни усилия за предотвратяване на атаки в провинция Идлиб.Путин каза от своя страна, цитиран от руски медии, че срещата може да придаде нов импулс за нормализиране на обстановката в Сирия.Ердоган се оплака пред руския лидер, че САЩ оказват натиск върху Анкара във връзка с доставката на руски зенитно-ракетен комплекс С-400.Рохани и Путин пък положително оцениха развитието на двустранните отношения.По време на срещата с Рохани турският президент заяви, че Анкара е готова да създаде механизъм за търговия с Техеран.След двустранните срещи тримата лидери започнаха разговори за Сирия. Путин обяви, че е необходимо в скоро време да се сформира комисия за изготвяне на нова конституция. Президентът на Иран пък подчерта, че Вашингтон продължава да поддържа терористи в Ирак и Сирия.", "date": "2019.02.14", "title": "Ердоган поиска помощ от Путин след изтеглянето на САЩ от Сирия"}
{"url": "https://news.bg/regions/uvelichavat-zaplatite-na-obshtinskite-sluzhiteli-v-plovdiv.html", "text": "С 29 гласа пловдивските съветници увеличиха заплатите на общинските служители, съобщи БНР. Въздържали са се само 12.Новите заплати ще са средно с 12 % по-високи.Заместник - председателят на пловдивкият общински съвет Пепа Деведжиева поиска увеличаване на заплатата на кмета до 1 918 лева на месец. Тя обаче не уточни откъде да дойдат средствата за такова увеличение, но в следваща сесия обеща да го направи.Опозицията я атакува, че няма яснота за средствата.След сесията Деведжиева заяви, че от страна на кмета е популизъм да не се приеме по-голямата заплата, защото по този начин и председателят на общинския съвет остава с по-малко възнаграждение.Според нея настояването му да продължи да взима същата заплата е предизборен ход.По думите ѝ не може кмет, който разпределя бюджет от 342 млн. лв., да получава 1500 лв. заплата.В тази връзка кметът на града Иван Тотев подчерта, че едно увеличение ще коства 500 000 лева за бюджета, като се включат и възнагражденията на общинските съветници и председателя на общинския съвет.", "date": "2019.02.14", "title": "Увеличават заплатите на общинските служители в Пловдив"}
{"url": "https://news.bg/politics/ninova-ubedena-che-gerb-shte-se-opitat-da-falshifitsirat-izborite.html", "text": "С управляващите няма смисъл да се говори. Това заяви лидерът на БСП Корнелия Нинова от парламентарната трибуна по време на дебатите за Изборния кодекс. Управляващите дали пример какво не е български парламент.Защо няма машинен вот, недоумява соцлидерът. Машинното гласуване е гаранция за честен вот, подчерта тя и обвини ГЕРБ, че се готвят да фалшифицират изборите. Управляващите се опитали да не изчистят мъртвите души. Нямало да има и преференции.Законите се приемат, за да бъдат трайни, посочи червеният лидер. Изборният кодекс обслужвал партия ГЕРБ, за да се задържи на власт. Нинова обвини управляващите и че разрешили оповестяване на социологически проучвания в деня за размисъл и в деня на вота, но реално това предложение бе отхвърлено.Левите ще се обърнат към омбудсмана и президента. Тя призова Румен Радев да наложи вето на Изборния кодекс.  законодателните инициативи, заявявайки, че управляващите са изкушени от служебна победа.Да спрем диктатурата на режима Борисов днес, настоя соцлидерът.Герберът Тома Биков не се сдържа. Той е притеснен от внушението, което направила Корнелия Нинова, че изборите ще се фалшифицират. Според него именно тя атакувала демократичния ред. Социалистите знаели, че ще загубят изборите.Цял ден продължава дебата по предложенията за промени в Изборния кодекс в пленарна зала. След  правната комисия се събра на извънредно заседание, което депутатите от  заради несъгласието си с почти всички промени. , като работното време бе удължено, а заседанията на комисиите бяха отменени.Припомняме, че сред промените са отпадането на преференциалния вот, отлагане на машинното гласуване, оповестяването на социологически проучвания. Не минаха предложенията на ДПС за агитация на майчин език с преводач, както и за разкриването на изборни секции в чужбина. От ВМРО се противопоставиха на отпадането на преференциалния вот, но пленарна зала го одобри. се обявиха против прокарването промени в Изборния кодекс, като дори от  въвеждането на промени до една година преди изборите. ", "date": "2019.02.14", "title": "Нинова убедена, че ГЕРБ ще се опитат да фалшифицират изборите"}
{"url": "https://news.bg/world/skoro-vrashtame-poslanika-si-v-rim-obyavi-parizh.html", "text": "Посланикът на Франция в Рим ще се върне в Италия \"много скоро\". Това заяви френският външен министър Жан-Ив льо Дриан, цитиран от \"Политико\".През миналата седмица  за консултации, след като Франция обвини Италия в многократни словесни атаки. Външното министерство подчерта, че такива атаки са \"безпрецедентни\" от Втората световна война.Днес Льо Дриан обяви в интервю за вестник \"Кориере дела Сера\", че \"много скоро ще се върне нашият посланик\".Дриан поясни, че за срещата му с лидерите на движението \"жълтите жилетки\" е \"извън дипломатическата рамка\".Той призова Рим \"бързо\" да реши дали ще изпълни проекта за бърза железопътна връзка Лион-Торино, която Франция започна да строи, но Движение \"Пет звезди\" спря проекта.", "date": "2019.02.14", "title": "Скоро връщаме посланика си в Рим, обяви Париж"}
{"url": "https://news.bg/regions/boy-mezhdu-shofyori-zavarshi-v-speshnoto.html", "text": "Сбиване на шофьори заради изпреварване завърши в Спешното отделение. Това съобщиха от Областната дирекция на МВР в Благоевград.Около 11.45 часа вчера на ул. \"Александър Стамболийски\" в града възникнала физическа саморазправа между все още неустановен водач на лек автомобил \"Форд Фиеста\" и 32-годишен шофьор на \"Фолксваген Голф\" от Банско. При свадата водачът на \"Форд\"-а ударил с твърд предмет другия шофьор, след което избягал.Пострадалият бил откаран в Спешното отделение на благоевградската болница със съмнение за комоцио.Шофьорът побойник все още се издирва. По случая е образувано досъдебно производство.", "date": "2019.02.14", "title": "Бой между шофьори завърши в Спешното"}
{"url": "https://news.bg/comments/vaksinite-sa-prichinata-da-ima-zhivi-antivaksari.html", "text": "Те са високо начетени, знаят всичко за ваксините. Някои по-авантюристично настроени влачат неимунизираните си деца по ашрами, за да докажат, че няма нищо по-устойчиво от естествения имунитет. Дребна подробност е, че ашрамите са сравнително уединени места, в които пребивават главно възрастни, имунизирани в годините, когато нямаше достъп до \"прогресивна медицинска литература\" и ваксините се поставяха под строй.Сега тези напредничави, но иначе имунизирани, родители въодушевено превеждат и разпространяват в социалните мрежи всякакви \"научни\" доказателства (последни разкрития по темата) за вредата от ваксините. Защото ваксините причиняват аутизъм, ДЦП и всякакви други необратими увреждания на децата ни. Пламенно защитават тезата си и клеймят всеки идиот, който се е подвел по Световната здравна организация (СЗО). В тази световна организация не се занимават с нищо друго, освен с намаляването на човешката популация под прикритие. Това е може би една от най-големите световни конспирации в новата ни история.А историята на гуруто на антиваксърското движение се припомня периодично, но впечатлява единствено проваксинално настроените. Започва през 1998 г., когато Андрю Уейкфийлд някъде споменаван като хирург, другаде като гастроентеролог, но в никакъв случай имунолог, публикува \"световно известната си статия\" за връзката между ваксината срещу морбили, паротит, рубеола и аутизма. Теорията му и досега не е подкрепена официално от нито един учен по света. Две години след \"сензационното\" откритие на Уейкфийлд става известно, че докторът е фалшифицирал данните в отчета си, защото е имал финансов интерес. Статията му незабавно бива изтеглена, а медицинският му лиценз отнет. Въпреки това той продължава апостолската си мисия да пътува по света и да популяризира \"научните\" си открития по неформални събития, посещавани от \"просветени\" родители.Пораженията от антиваксърското движение са толкова сериозни, че през 2017 година американският неправителствен мозъчен тръст \"Съвет за международни отношения\" (Council on Foreign Relations) публикува интерактивна карта с подробна информация за последствията от него в световен мащаб. Картата излиза на страницата Vaccines Work (Ваксините действат). В нея са проследени огнищата на морбили, паротит, рубеола, полиомиелит и коклюш за периода 2008-2017 г.Центровете за контрол и превенция на заболяванията съобщават, че ежегодно от морбили умират над 146 хиляди души по света, основно деца. Увеличават се и смъртните случаи от коклюш. В САЩ ежегодно от това предотвратимо заболяване умират над 190 хиляди души. Миналата година бе отчетено увеличаването на случаите на заболяване от магарешка кашлица и у нас, в Пловдивско, заради отказ от имунизиране. Поразените бяха основно бебета и малки деца.Между другото, набедената СЗО публикува в началото на тази година списък, в който посочи отказа от имунизации като една от основните опасности за 2019 г. Наред с грипната пандемия, замърсеността на въздуха и климатичните промени, СПИН-а, рака, диабета и сърдечно-съдовите заболявания. Това, което особено тревожи експертите в организацията, е, че през 2018 г. случаите на морбили (дребната шарка, която само допреди няколко години беше овладяна) са нараснали с 30%. Вероятно данните, че ваксините предотвратяват до 3 милиона смъртни случая годишно, а още 1,5 милиона души можеше да бъдат живи, ако бяха ваксинирани, не са довод за авангардно настроените им противници. В публикувания списък СЗО отбелязва, че едната от причините за разпространението на болестта е все още трудния достъп до ваксини в някои райони на света.Нашият случай обаче не е такъв - имаме ваксини, имаме национален имунизационен календар, имаме и сравнително активни кампании \"за\" имунизирането. У нас причините за поява на болестта са, според определението на СЗО, \"сложни\". Защото става дума за съзнателен отказ от имунизиране на децата. По думите на д-р Ангел Кунчев под 1% от родителите у нас официално са заявили, че отказват да ваксинират децата си. Процедурата изисква да подпишат декларация за отказ и да я предоставят на личния лекар на детето. На пръв поглед тази статистика не смущава особено - под 1 %. Това обаче са само официално отказалите ваксина за децата си родители. Другите са неофициално отказалите се, тези, които не са подписали никакви документи и с \"натиск\" или \"договаряне\" се споразумяват с лекарите. Така децата с доказуеми и недоказуеми откази се вливат в детските градини и училища, сред нашите ваксинирани наследници, които всъщност поемат тежестта да поддържат общия имунитет. Да, но има и деца, които не са имунизирани по медицински причини. Техните родители не са революционно настроени срещу ваксините. Подчиняват се на обстоятелствата и треперят всяка година по това време, когато \"избухнат\" шарките, защото си дават сметка за рисковата ситуация, в която са децата им.А рисковата ситуация става все по-рискова, защото се увеличават неимунизираните. След епидемиологичния взрив от морбили в Гърция и Сърбия миналата година здравното министерство спешно нареди пропуснатите ваксини да бъдат поставени. Причината бе недостатъчното имунизационното покритие в страната. В някои райони то достигаше едва 75% процента, което увеличаваше риска от възникване на епидемичен взрив. Сред застрашените райони бяха Търговище, Габрово, Варна и Добрич. Защо е опасна дребната шарка специалистите са обяснявали неведнъж - защото е силно заразно заболяване, вирусът прониква през горните дихателни пътища, заразяването става още с първия контакт с болен, независимо от възрастта, а инкубационният период е 9-11 дни. И ако бебето до 6 месеца има антитела от майка си и все още не е застрашено, колкото по-големи са неимузинираните деца, толкова по-голям е рискът от заразяване, съответно и по-сложно протича заболяването. Най-честото усложнение е пневмонията, на второ място са инфекциите на централната нервна система. Освен това дребната шарка потиска имунитета задълго, което прави децата податливи на бактериални инфекции.У нас, в началото на тази година бе отчетено 90% имунизационно покритие. По-различна е картината обаче в съседните страни. По данни на СЗО остава тревожна епидемичната обстановка в Сърбия, където миналата година заболелите бяха над 5700, в Гърция над 2000 случая, а в Румъния - 4785. Освен това бе регистриран \"внос\" на морбили от Италия, Англия и Германия. Дребната шарка дебне отвсякъде.В САЩ начело на проваксиналните движения са лекарите. Нашите притеснено мълчат. Сигурно, за да не ги обвинят в заговор с фармацевтичните компании.Преди време снимката на една американска лекарка обиколи социалните мрежи, само защото приемаше пациентите си облечена с тениска, на която пише: \"Ваксините са причината да има възрастни хора.\"Бихме могли да перифразираме: \"Ваксините са причината да има живи антиваксъри.\"", "date": "2019.02.14", "title": "Ваксините са причината да има живи антиваксъри"}
{"url": "https://news.bg/crime/prokuraturata-iska-barzo-delo-sreshtu-mityo-ochite.html", "text": "Събрани са всички необходими доказателства и са извършени всички действия, за да максимално бързо да приключи делото срещу Димитър Желязков, който . Това стана ясно по време на брифинг на заместника на главния прокурор Иван Гешев.Предстои предявяване на окончателни обвинения на всички лица и запознаване с материалите по делото от обвиняемите и защитниците. Този процес може да продължи по българското законодателство и кратко, и дълго, по думите на Гешев. Зависи от това дали защитниците са добросъвестни или искат да попречат делото да влезе в съд.Прокуратурата ще направи всичко възможно максимално бързо делото да влезе в съда.Според Гешев делото \"по същество е приключило\", защото са събрани всички необходими доказателства. За арест са необходими предпоставки за извършване на друго престъпление или опасност лицето да се укрие. Тези опасности съществуват реално, затова прокуратурата иска задържане под стража.Искането от българска страна лицето да бъде екстрадирано е извършено в срок. От там нататък за другите държави е въпрос на вътрешно законодателство. Българските власти не разполагат със способи да принудят турската страна в точно определен срок да екстрадира Желязков.Ще бъдат предявени обвинения към Желязков и технически още в събота Митьо Очите може да бъде изправен пред съд.", "date": "2019.02.14", "title": "Прокуратурата иска бързо дело срещу Митьо Очите"}
{"url": "https://news.bg/society/darzhavata-ne-e-nayasno-s-novite-narkomani-i-sintetichnata-zavisimost.html", "text": "\"Институциите не са наясно с проблемите на зависимите от наркотици.\" Това заяви на пресконференция в БТА основателят и ръководител на първата терапевтична общност в България Желяз Турлаков.По думите му нито едно правителство до момента не е предприело сериозни мерки, като само формално съществувал Национален съвет по наркотични вещества.Турлаков посочи, че има съвсем нов профил на зависимите -психо-социален, като тяхната зависимост не може да се лекува с методите на медицината.\"85% от хората, които идват при нас сега са със синтетична зависимост\", отбеляза той. При такива случаи метадоновото лечение не е решение на проблема.\"Метадонът се прилага основно при хероинова зависимост\", обясни Турлаков.Той изтъкна, че според доклада на Държавния департамент зависимите са 300 000, но никой не обръща внимание на тези цифри.По думите му основната грешка е, че този проблем се разглежда само като здравен, а в основата си той е социален.Създателят на програма \"Ново начало\" заяви, че най-рискова група са децата между 14 и 18 години, затова предстои и отварянето на програма за непълнолетните.В тази връзка Турлаков посочи, че работят и по проект \"Разговори от първо лице\", директно в училищата, където хора с подобни проблеми разказват историите си и помагат на зависимите с личния си опит.Той подчерта, че ще настояват за инициирането на национален диспут в парламента, в който да се включат всички парламентарни групи и да се обсъдят стратегии за превенция на проблема.\"Нашият основен фокус е намаляването на търсенето на наркотици, а за това трябва да се генерират приложими идеи и политики\", смята Турлаков.Според него в световен план най-доброто решение, което работи за превенцията и рехабилитацията е груповата терапия.По думите му няма никаква клинична пътека, която да подпомага лечението при зависимостите от амфетамини, метаамфетамини и др.Турлаков е категоричен, че трябва да се обърне внимание на факта, че няма адекватна помощ, особено в селата и по-малките населени места.\"Националната отговорност през годините се е репврънала в национална безотговорност\", допълни той.В заключение Турлаков обясни, че ще настояват за въвеждането на алтернативното наказание- пробация, като форма на справяне с проблема.", "date": "2019.02.14", "title": "Държавата не е наясно с новите наркомани и синтетичната зависимост"}
{"url": "https://news.bg/society/stolichnite-sotsialisti-nastoyavat-fandakova-da-spre-lukovmarsh.html", "text": "Групата на БСП в Столичния общински съвет излезе с остра критика в своя декларация срещу столичния кмет Йорданка Фандъкова.Социалистите настояват да не се допуска провеждането на шествие в памет на ген. Христо Луков.Аргументите им са, че в периода на Втората световна война (ВСВ) той е начело на Съюза на българските национални легиони - пронацистка организация, която, според групата на БСП, е сред най-важните застъпници за Закона за защита на нацията, влязъл в действие през 1941 година.Лидерът на БСП - София Калоян Паргов настоява за ясна позиция от страна на Йорданка Фандъкова и да възпрепятства провеждането на \"този парад на омразата\".\"За мен такова поведение е недопустимо на прага на европейските избори, най-вече защото проевропейската ориентация се определя изначално от отношението към този тъмен период на европейската история, отношението към фашизма и нацизма\", заяви социалистът.Според Паргов кметът на София не само може, но и трябва да се намеси.От своя страна Фандъкова обяви, че не иска да влиза в пропагандата на Калоян Паргов и групата на БСП. По думите й нейната позиция вече е заявена, издадената заповед за забрана подлежи на съдебен контрол, обжалва се от организаторите.За поредна година е съгласувано поднасяне на цветя пред паметника на ген. Луков, но не и шествие, отрече Фандъкова.", "date": "2019.02.14", "title": "Столичните социалисти настояват Фандъкова да спре Луковмарш"}
{"url": "https://news.bg/crime/bibisi-razkri-balgari-zad-mezhdunarodna-mrezha-za-kucheshki-boeve.html", "text": "Разследване на британския телевизионен канал Би Би Си разкри мрежа за организиране на кучешки боеве и търговия с обучени за битки кучета, ръководена от българи. От чуждестранната медия са установили, че основният организатор е Ивайло Николов от Русе - собственик на развъдник за питбули и на фирма за превоз на животни.Разследващите под прикритие дори успяват да поръчат питбул от Молдова, който трябва да им бъде доставен в България срещу 3000 евро с издаден от български ветеринарен лекар паспорт. Предполага се, че Николов е доставял животни в поне 29 страни от целия свят. В репортажа на Би Би Си са показани и кадри от бой между питбули, в който ясно се чува българска реч.От българския офис на международната организация за защита на животните \"Четири лапи\" са категорични, че разкритията изискват незабавна намеса на полицията и прокуратурата. Те настояват за пълно разследване за установяване на имената на всички участници в схемата, включително и на ветеринарните лекари, издавали паспорти на животните.Организирането и участието в боеве с животни е инкриминирано у нас от 2011 г. и се наказва със затвор до 5 години и глоба до 10 000 лв., напомнят от организацията и посочват, че през последните години почти не са разкривани подобни престъпления.Слабата разкриваемост на боевете с животни у нас се дължи както на липсата на практика, така и на затворения кръг от хора, много от които с големи финансови възможности, които се занимават с тази престъпна дейност, твърдят от \"Четири лапи\".", "date": "2019.02.14", "title": " БиБиСи разкри българи зад международна мрежа за кучешки боеве"}
{"url": "https://news.bg/int-politics/gruevski-albanets-za-kratko-shte-bade-prezident-na-makedoniya.html", "text": "Албанец за кратко ще бъде президент на Македония, заявява бившият македонски премиер Никола , съобщава \"Танюг\".\"Благодарение на изборите, сегашният председател на македонския парламент, албанецът Талат Джафери, скоро ще бъде президент на Македония\", обяснява експремиерът.Груевски не изключва възможността изборът на първия и втория тур да бъде определен от споразумението между управляващата СДСМ и албанската партия ДУИ.В този вакуум, Джафери, действащ ръководител на държава, може да подпише всички тези закони, които не е подписал напускащият президент Георге Иванов, допълва той.Припомняме, прокуратурата разследва как бившият министър-председател Груевски, осъден за корупция, е успял да избяга в Унгария преди да влезе в затвора, за да излежи .Груевски, който трябваше да влезе в затвора, . На следващия ден, той написа в профила си във \"Фейсбук\", че е от унгарските власти.Македония  на бившия премиер. Появиха се спекулации, че Груевски е използвал български паспорт, което българските власти отрекоха. След проверка стана ясно, че .Албания  , че Груевски е преминал през страната, без да уточнява детайли около престоя му.ЕС се намеси в спора и , като Орбан трябва да предложи \"добро обяснение\" за решението на страната си  на бившия македонски премиер, коментира Йоханес Хан.", "date": "2019.02.14", "title": "Груевски: Албанец за кратко ще бъде президент на Македония"}
{"url": "https://news.bg/world/posledni-izdihaniya-na-islyamska-darzhava-v-iztochna-siriya.html", "text": "Последни издихания на ДАЕШ (\"Ислямска държава\") в Източна Сирия, където групировката се опитва да запази контрол над последния си бастион. Това съобщават от Сирийския център за наблюдение на човешките права, цитиран от ДПА.В събота Сирийските демократични сили, водена от кюрди бунтовническа група, която е съюзник на САЩ, започнаха офанзива за изтласкване на ДАЕШ от селцето Багуз - последната територия под контрола на джихадистите в източната провинция Дейр ез Зор.\"Последни издихания на ДАЕШ (\"Ислямска държава\")\", обяви Рами Абдел Рахман, ръководител на неправителствената организация. Той поясни, че последните останали джихадисти се крият сред цивилни жители. По думите му те са блокирани в лагери на източното крайбрежие на река Ефрат.Аднан Африн, командир от Сирийските демократични сили, коментира, че групировката изглежда е решена да се съпротивлява до последно.\"През последните дни ДАЕШ използва жени като атентатори самоубийци при настъплението си, за да забави придвижването ни\", добави Африн.Джихадистите също използват тунели при отчаяната си отбрана. Те се опитват да защитят последния си квадратен километър територия в Източна Сирия, информира АФП.\"Борбата е яростна. Има голяма съпротива\", подчерта АфринНяколкостотин джихадисти от различни националности се опитват да защитят последния си бастион до границата с Ирак, допълни той.В района на сраженията има около 1000 цивилни.", "date": "2019.02.14", "title": "Последни издихания на „Ислямска държава” в Източна Сирия"}
{"url": "https://news.bg/politics/chervenite-deputati-napusnaha-obsazhdaneto-na-izborniya-kodeks.html", "text": "Съпротивата на левите срещу изборните правила продължи и в залата.Възразяваме срещу допускането за разглеждане на , обясни от трибуната Филип Попов.ГЕРБ не спазвали правилата, според него.Може ли да се прекъсне пленарно заседание, да се хвърлят едни текстове и сега да се обсъждат наново, без абсолютно да сме запознати с тях, недоволен е червеният депутат.Левите поискаха поименна проверка на кворума, след което отново напуснаха пленарна зала.Кворум обаче имаше. Депутатите си удължиха работното време.След като разбраха, че управляващите са събрали кворум, червените депутати се върнаха в залата.", "date": "2019.02.14", "title": "Червените депутати напуснаха обсъждането на Изборния кодекс"}
{"url": "https://news.bg/economics/porozhanov-e-dovolen-ot-stabilniya-vinarski-sektor.html", "text": "Виненият отрасъл в България има своето стабилно място и се е доказал през годините. Това заяви министърът на земеделието, храните и горите Румен Порожанов по време на ритуалното зарязване на лозя във винарска изба \"Катаржина\" край Свиленград. По негови данни у нас са засадени над 600 000 дка лозя, като през 2018 г. те са нараснали с около 14 000 дка, за което е спомогнала Националната програма за подпомагане на лозаро - винарския сектор.Министър Порожанов посочи, че за програмата, която е с ежегоден бюджет от близо 27 млн. евро, е започнал нов 5-годишен период. Той обясни, че по идея на бранша са включени мерки за застраховане на реколтата и инвестиции до 600 000 евро в предприятия.Това дава възможност да се направят подобрения в избите, включително с подмяна на бъчви и други съоръжения, изтъкна Порожанов.Той припомни трудностите през миналата година заради слабата реколта и похвали усилията на ръководството на Изпълнителната агенция по лозата и виното за изкупуването на гроздето.Страната ни изнася над 60 млн. литра вино годишно, основно за пазарите в Европейския съюз, Китай, Русия, САЩ и др. Годишната консумация на вино в България е от 110 до 120 млн. литра, като статистиката включва и домашно произведеното количество.Имаме много стабилно изграден лозаро - винарски сектор, който е подпомаган от държавата, заключи министър Порожанов.", "date": "2019.02.14", "title": "Порожанов е доволен от стабилния винарски сектор"}
{"url": "https://news.bg/crime/razkriha-laboratoriya-za-sintetichni-narkotitsi-v-burgas.html", "text": "Разкриха лаборатория за синтетични наркотици в Бургас, съобщиха от МВР. От проведени общо 4 проверки са задържани четирима души. От бургаското Първо РУ са извършили претърсване в дома на 32-годишен мъж от областния град. Там разкрили, че една от стаите е обособена като лаборатория за синтетични наркотици. Иззети са прекурсори за производство на пико, блистери с хапчета, колби, епруветки, червен фосфор; полиетиленови бутилки, свързани в система с маркучи, различни химически вещества - солна и фосфорна киселина, основи, кореселин, електронна везна и др.Намерени са също няколко топчета метамфетамин. Мъжът е задържан за 24 часа.В същото време в Поморие при проверка на две жилища са иззети 600 г канабис на съцветия. Жилищата са обитавани от 29-годишен криминално проявен помориец. Той е отведен в ареста за срок до 24 часа.При друга проверка в Созопол е претърсена стая на 32-годишна криминално проявена местна жителка, където са открити канабис и метамфетамин, разпределен в пликове. Жената е задържана.В ареста попаднал и 27-годишен мъж, след като в дома му в ж.к. \"Меден рудник\" полицаи от Четвърто РУ открили метамфетамин, марихуана и прекурсори за производство на метамфетамин.", "date": "2019.02.14", "title": "Разкриха лаборатория за синтетични наркотици в Бургас"}
{"url": "https://news.bg/world/velikobritaniya-veche-izgubi-gbp80-mlrd-ot-brekzit.html", "text": "Брекзит вече струва на британската икономика най-малко 80 милиарда британски лири от  Сценарий Брекзит без споразумение може да доведе до извънредно намаляване на основната лихва.Това съобщи представител на Банката на Англия, цитиран от \"Гардиън\".Гертян Влийг, член на Комисията по парична политика към банката, отбеляза в Лондон, че от гласуването през юни 2016 г. британската икономика е изгубила около 2% от БВП в сравнение със сценарий, при който няма значителни икономически събития в страната.Той добави, че Обединеното кралство е изгубило по 40 милиарда британски лири на година или около 800 милиона лири на седмица.Кампанията за Брекзит твърди, че могат да бъдат спестявани по 350 милиона лири на седмица от таксите за членството в ЕС. Според евроскептиците вместо това парите могат да отидат за Националната здравна служба. Това беше един от ключовите доводи на евроскептиците по време на кампанията преди допитването.По думите на Гертян Влийг бизнес инвестициите на Острова са блокирани на ниво около 0% след спад от 3,7 на сто през 2018 г. Според него това е много необичайно с оглед на инвестициите в световен мащаб.По-рано гуверньорът на Банката на Англия Марк Карни заяви, че вотът на референдума ще струва на домакинствата около 900 британски лири изгубени доходи.", "date": "2019.02.14", "title": "Великобритания вече изгуби £80 млрд. от Брекзит"}
{"url": "https://news.bg/int-politics/v-rumaniya-razsledvat-kandidata-si-za-glaven-prokuror-na-es-laura-kyoveshi.html", "text": "Лаура Кодрута Кьовеши, която е бивш главен прокурор на Румъния за борба с корупцията, заяви, че нейната кандидатура за главен прокурор на Европейския съюз може да бъде бламирана от масово критикувана румънска агенция, която има за задача да разследва магистрати, съобщава \"Ройтерс\".По време на 5-годишния мандат на Кьовеши като ръководител на Дирекция \"Антикорупция\", процентът на осъдителни присъди за корупция по високите етажи на властта нарасна рязко, като сред осъдените имаше високопоставени политици от целия политически спектър, което доведе до похвали от ЕС.Ала новосъздадената агенция за разследване на магистрати, сред множество законодателни и персонални промени, направени от управляващите социалдемократи през последните две години, сега застрашава независимостта на съдебната система и върховенството на закона в Румъния според Европейската комисия, Държавния департамент на САЩ и много румънски магистрати.Само няколко дни след като беше разкрито, че Кьовеши е водещият претендент за новия пост на главен прокурор на ЕС, агенцията я е привикала за разпит като заподозряна в неуточнено дело.\"Смятам, че призовката е нещо като отмъщение за жалбата, която заведох в Европейския съд по правата на човека\", изтъкна Кьовеши пред телевизия Digi24, допълвайки: \"Втората причина е очевидно опит за спиране на кандидатурата ми за прокурор на ЕС.\"Разследващата агенция не е дала подробности за обвиненията, посочи тя.\"Тази призовка е най-категоричното доказателство досега, че специалното звено за разследване на съдии и прокурори е политическо оръжие\", коментира Йонел Данка, говорител на опозиционната Либерална партия.Управляващите социалдемократи заявиха по-рано днес, че разследването срещу Кьовеши не трябвало да бъде политизирано. \"Доверете се на съдебната система и нека да говорят доказателствата, а не политиците\", се посочва в изявление на управляващите.Успехът на Дирекция \"Антикорупция\" в преследването на корупцията по високите етажи на властта беше приветстван от Брюксел, групи от гражданското общество и частни инвеститори. Ала Кьовеши беше наругана от социалдемократите, преди да бъде уволнена през миналата година по заповед на министъра на правосъдието Тудорел Тоадер. Тя оспори отстраняването си пред Европейския съд по правата на човека.Кьовеши има интервю с комисията за избор за новата роля на главен прокурор на ЕС на 26 февруари. Новата агенция на ЕС ще се бори с финансовите измами в страните членки на Европейския съюз, по-конкретно със злоупотребите с европейски средства.Тоадер писа до висши европейски представители, призовавайки ги да блокират назначаването ѝ, но тя получи широка подкрепа в цяла Европа.\"Прозрачност без граници\" нарежда Румъния като една от най-корумпираните страни в ЕС, а Брюксел запази съдебната ѝ система под специален мониторинг, след като бившата комунистическа страна беше приета в Общността през 2007 г.", "date": "2019.02.14", "title": "В Румъния разследват кандидата си за главен прокурор на ЕС Лаура Кьовеши"}
{"url": "https://news.bg/politics/pargov-iska-inspektsiya-po-truda-da-vleze-v-stolichniya-transport.html", "text": "Опитът на ГЕРБ беше да замаже проблема под формата, че се работи, коментира от своя страна Калоян Паргов и по отношение лошите условия за шофьорите в столичния градски транспорт. Те бяха обсъдени вчера на транспортна комисия в Народното събрание.По думите му 1,5 млрд. лева могат да бъдат намерени от Столична община за увеличение на заплатите в сектора. Условията на труд, свръзка и наличието на материално-битови условия, желанието на отделни служители да си вземат отпуск, но не по свое желание, а когато им бъде разрешено, както и недостигът на шофьори са основните проблеми, които Паргов изтъкна. Недостигът на водачи е причината за извънредния труд.Паргов е на мнение, че инцидентите в градския транспорт от последните месеци се дължат именно на лошите условия на работа, които оказват влияние върху здравословното състояние на шофьорите. , е почивал само три дни през последния месец, показва проверка на групата на БСП. Ако при такава натовареност, при такъв график, при липса на достатъчно персонал, хората достигат до ръба на изтощение, рискът за здравето се пренася върху всички пътници, категоричен беше Паргов. Той настоява от ДАИ да бъдат публично оповестени със всички констатации и Инспекцията по труда да започне проверки.БСП и \"Спаси София\" от една страна декларират грижа за градския транспорт, но също така се правят внушения, които започват да обезкуражават гражданите на София да го ползват. За проблемите в дружествата се говори не от вчера.Това заяви председателят на Съюза на транспортните синдикати в България Екатерина Йорданова след заседание на СОС.\"Не мога да разбера как може да се правят внушения, че условията на труд са лоши, когато \", учудва се Йорданова. По думите й дружествата не спират да инвестират в промяна в условията на труд за сервизите. \"Бавно и трудно е, искаме да се случи с магическа пръчка\", допълни тя.В комисията по транспорт не е имало изказване по проблема за двойните смени в градския транспорт, смята синдикалният лидер. Освен това според нея не е тайна недостигът на водачи, затова синдикатите правят кампании за насърчаване на кариерното развитие в транспортния сектор, както и за включването на повече жени в него.Йорданова не изключва вероятността повдигането на въпроса с лошите условия на труд за шофьорите да е част от предизборната кампания на БСП, но не го твърди. \"За мен е странно това еднакво говорене на БСП и \"Спаси София\", отбеляза тя.За Йорданова е важно шофьорите да не бъдат манипулирани.", "date": "2019.02.14", "title": "Паргов иска Инспекция по труда да влезе в столичния транспорт"}
{"url": "https://news.bg/crime/19-godishen-napadna-medik-ot-speshnoto-v-nova-zagora.html", "text": "19-годишен младеж е задържан за нападение над медицински служител във филиала за спешна медицинска помощ в Нова Загора, съобщиха от МВР-Сливен.Инцидентът е станал малко след полунощ.Момчето ударило по лицето дежурния лекар, след като им съобщили новината, че 48-годишния баща на младежа е починал от масивен инфаркт.Младежът е задържан за 24 часа.Припомняме, че това е поредният случаи на посегателство над медицински служител. На 21 януари  а На 22 януари пък  на МОБАЛ \"Д-р Стефан Черкезов\".След това здравният министър Кирил Ананиев На 4 февруари мъж ", "date": "2019.02.14", "title": "19-годишен нападна медик от Спешното в Нова Загора"}
{"url": "https://news.bg/regions/mazh-izdahna-sled-samozapalvane-v-dryanovo.html", "text": "Мъж почина след самозапалване в Дряново, предаде Областната дирекция на МВР в Габрово.Инцидентът е станал около 21.30 часа вчера. 51-годишният мъж от севлиевското село Буря бил открит в безпомощно състояние на ул. \"Гурко\" в града. По цялото му тяло имало следи от обгаряне.Пострадалият незабавно бил откаран в болница, където обаче починал от раните си.По първоначална информация обгарянето на лицето, което довело до смъртта на мъжа, било в резултат от самозапалване.На местопроизшествието е извършен оглед. По случая е образувано досъдебно производство.", "date": "2019.02.14", "title": "Мъж издъхна след самозапалване в Дряново"}
{"url": "https://news.bg/health/sluchaite-na-morbili-s-razlichni-iztochnitsi-na-infektsiya.html", "text": "Няма епидемиологична връзка помежду потвърдените 5 случая на морбили в страната. Това съобщиха от Министерството на здравеопазването.Заболяването и при петте случая се проявява с висока температура, катарални прояви - хрема и кашлица и макулозен обрив.В 4 от случаите става въпрос за деца - най-малкото е на годинка и 8 месеца, след него - две деца на годинка и 9 месеца, и едно дете на 3 години. Данните са от Регионалната здравна инспекция в Благоевград.Петият заболял е 37-годишна жена, като случаят е съобщен от столичната здравна инспекция.Заразените са с инфекционист и са хоспитализирани.И , 13 февруари, в Националната референтна лаборатория \"Морбили, паротит и рубеола\" към Националният център по заразни и паразитни болести (НЦЗПБ). Там са изследвани и други две контактни деца, без клинична симптоматика, които са с отрицателен резултат.При проведените до момента епидемиологични проучвания е установено, че лицата не са имунизирани срещу морбили и не дават категорични данни за контакт с болни лица. Вероятно се касае за различни източници на инфекцията, предизвикали спорадични заболявания, пишат от МЗ.Здравните органи са издирили общо 145 контактни на заболелите лица, които са под медицинско наблюдение. Към момента сред тях няма такива с признаци на заболяването.С цел недопускане разпространението на заболяването Министерството на здравеопазването е дало указания до здравните инспекции за засилване на контрола и преглед на пациентските листи от общопрактикуващите лекари за неимунизирани деца и за приоритетно обхващане на всички подлежащи през годината, както и на необхванати лица.Министерството призовава всички родители да проверят имунизационния статус на децата си за морбили и при установяване на пропуск или при съмнение за морбили да се обръщат към общопрактикуващия си лекар.Осигурени са достатъчно количества ваксини за провеждане на имунизация срещу инфекцията, уверяват здравните власти.Припомняме, в началото на 2017 г. в България, в резултат на внос на морбили от пътуващи до засегнати държави, възникнаха епидемични взривове в областите Пловдив, Пазарджик и Монтана.Бяха установени 165 заболели основно сред ромски деца, като голямата част от заболелите бяха неимунизирани.Стигна се и до смъртен случай -  от шарката.През 2018 г. в България бяха регистрирани 13 случая на заболели от морбили, при чужди граждани, пребивавали в България и при български граждани, пътували в страни с епидемично разпространение на заболяването.Морбили (дребна шарка) Морбили е инфекция, която се предава по въздушно-капков път. Инкубационният период на заболяването е до 21 дни и продължава обикновено около 9-10 дни. Оплакванията започват най-често с хрема и кашлица, повишена температура, зачервени и оточни конюнктиви. Температурата се повишава до 39-40 градуса и се появява характерен обрив, първо по лицето, шията и гръдния кош. В хода на или след прекарано заболяване от морбили могат да се проявят усложнения от страна на сърдечно-съдовата система, белодробната система и централната нервна система.Източник на зараза е само човекът. Фактор на предаване е въздухът, заразяването става при близък и директен контакт най-вече в затворени помещения. След преболедуване се изгражда траен пожизнен имунитет.Съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.Министерството още веднъж обръща внимание, че морбили е силно заразно заболяване и ограничаването му изисква последователни действия и високо имунизационно покритие сред населението.По данни на Световната здравна организация (СЗО) в Европа през 2018 г. са починали 72 души от морбили, в сравнение с 42 през 2017 г.Европейските страни с най-голям брой случаи на морбили от януари до декември 2018 година са: Украйна (53 218), Сърбия (5 076), Израел (2 919), Франция (2 913), Италия (2 517), Руска Федерация (2 256), Грузия (2 203), Гърция (2 193), Албания (1 466), Румъния (1 087).", "date": "2019.02.14", "title": "Случаите на морбили с различни източници на инфекция"}
{"url": "https://news.bg/society/zabraniha-prodazhbata-na-praseta-vav-varnenska-oblast.html", "text": "Наложиха пълна забрана за продажба на прасета във Варненска област, съобщи БНР, позовавайки се на Стоян Пасев, областен управител на Варненска област.Причината е , за който БАБХ съобщи вчера.Засега забраната не важи за свинекомплексите в района.Заместник-министърът на земеделието, храните и горите Янко Иванов призова хората, които имат прасета в района, да ги заколят.По думите му заради заразата в областта, е добре да се преустанови отглеждането на прасета за няколко години.До момента е известно, че в Повеляново се отглеждат 10 прасета.Ловците, гъбарите, дървосекачите и всички, които влизат в гората край \"Повеляново\" трябва да сигнализират, ако открият трупове на прасета, за да не се допуска разпространение на заразата.", "date": "2019.02.14", "title": "Забраниха продажбата на прасета във Варненска област"}
{"url": "https://news.bg/world/ryute-velikobritaniya-shte-bade-tvarde-malka-na-svetovnata-stsena-sled-brekzit.html", "text": "След Брекзит Великобритания ще бъде твърде малка на световната сцена. Това заяви в интервю за испанския вестник \"Паис\" холандският премиер Марк Рюте, цитиран от \"Гардиън\".Рюте вярва, че Брекзит ще направи Великобритания посредствена икономика, която ще бъде \"твърде малка, за да се появи на световната сцена самостоятелно\".Премиерът на Холандия смята, че не ЕС, а Обединеното кралство ще бъде отслабено след напускането на Общността. Той добави, че Островът дори вече е в по-слаба позиция в сравнение с преди 2-3 г.Ще се превърне в посредствена икономика, заклещена в Атлантическия океан. Нито САЩ, Нито ЕС. Твърде малка е, за да се появи на световната сцена самостоятелно, каза Рюте.Запитан дали смята, че може да бъде постигнато споразумение преди 29 март, премиерът отговори, че ЕС е заинтересован да се премине към следващата фаза възможно най-скоро и да започнат нови отношения с Обединеното кралство.Но като се вземат предвид усилията на Тереза Мей да предоговори предпазния механизъм за Ирландия, не знам как ще завърши това и дали можем да избегнем \"твърд\" Брекзит. Ще бъде опустошително за Великобритания, предупреди той.", "date": "2019.02.14", "title": "Рюте: Великобритания ще бъде твърде малка на световната сцена след Брекзит"}
{"url": "https://news.bg/politics/gabriel-vizhda-potentsial-za-balgarski-hab-po-kibersigurnost.html", "text": "България има споразумение с Европейския парламент за създаването на нова програма \"Цифрова Европа\" с общ бюджет от 9 млрд. евро.Това обясни българският еврокомисар по цифрова икономика и общество Мария Габриел на преконференция \"Cybersec 2019\", посветена на разработването и внедряването на системи, отговорни за поддържането на киберсигурността и опазването на личните данни.В рамките на програмата вече има 2 млрд. евро, предвидени за киберсигурност. Европа има нужда да инвестира именно в кибесигурността, за да бъдат защитени сигурността на гражданите, транспорта, здравеопазването и енергетиката, посочи Габриел.\"Отново в рамките на програмата се предлага създаването на нов европейски център за киберсигурност, който да управлява средствата от 2 млрд. евро в рамките на програмата \"Цифрова Европа\", обясни комисар номер 1.Днес повече от всякога имаме нужда от конкретни проекти, с които да идентифицираме национални киберцентрове, да може бързо да се обменя информация и да се инвестира много повече в киберспециалисти и дигитални иновационни хъбове, заяви Мария Габриел.По думите й България има своя потенциал да бъде един такъв хъб.Габриел се надява в следващия бюджет да има средства, които се управляват директно от Европа, така че компании и научни изследователи да могат директно с Европейската комисия да изпълняват проекти и да предлагат много по-бързо своите идеи.", "date": "2019.02.14", "title": "Габриел вижда потенциал за български хъб по киберсигурност"}
{"url": "https://news.bg/energy/zhalba-sprya-stroezha-na-gazovata-vrazka-sas-sarbiya.html", "text": "България спира временно строежа на газовата връзка със Сърбия, съобщиха от \"Булгартрансгаз\" ЕАД.Откритата процедура \"Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: \"Разширение на газопреносната инфраструктура на \"Булгартрансгаз\" ЕАД паралелно на северния (магистрален) газопровод до българо-сръбската граница\" е била блокирана от жалба на \"АТОМЕНЕРГОРЕМОНТ\" АД срещу Разяснение на \"Булгартрансгаз\" ЕАД № БТГ 24-01-14-/1/ от 08.02.2019 г., предоставено от възложителя по въпроси, на лица, желаещи да участват в процедурата.Предстои Комисията за защита на конкуренцията да се произнесе по основателността на подадената жалба.Възложителят спира всички действия по хода на процедурата до влизане в сила на решение, с което се отхвърля искането за временна мярка, или на решението по жалбата, ако е наложена временната мярка.След произнасянето на компетентния орган и в случай че искането за налагане на временна мярка бъде отхвърлено, процедурата ще бъде възобновена и сроковете за подаване на оферти ще бъдат удължени.Възложителят уверява всички потенциални участници, че ще бъдат своевременно уведомявани за всички последващи действия.", "date": "2019.02.14", "title": "Жалба спря строежа на газовата връзка със Сърбия"}
{"url": "https://news.bg/world/germaniya-izbegna-retsesiya.html", "text": "Германия избегна рецесия, съобщава ДПА, позовавайки се на предварителните данни на Федералната статистическа служба на Германия (ДЕСТАТИС).БВП на Германия остана без промяна през последното тримесечие на 2018 г., което означава, че страната е избегнала изпадане в техническа рецесия.Германия е отчела 0,0% в сравнение с третото тримесечие и 0,6% спрямо последното тримесечие на 2017 г., се пояснява в съобщението на службата.Спад от 0,2% през третата четвърт на 2018 г. предизвика опасения, че страната е на път да изпадне в техническа рецесия - две последователни тримесечия на негативен икономически растеж.От Федералната статистическа служба поясняват, че застоят в края на 2018 г. основно е заради забавянето на световната икономика и търговското напрежение между САЩ и други държави. Ситуацията около Брекзит също оказва влияние.В резултат на застоя през последното тримесечие на 2018 г. от ДЕСТАТИС бяха принудени да ревизират изчисленията си за БВП през цялата изминала година от 1,5 на сто на 1,4% - най-слабият икономически растеж през последните пет години.Германия е един от най-големите износители в света, така че състоянието на икономиката й се разглежда като индикатор за състоянието на световната икономика.Наскоро германското правителство промени прогнозата си за растежа за 2019 г. от 1,8 на сто на 1% заради световното търговско напрежение и забавянето на световната икономика.", "date": "2019.02.14", "title": "Германия избегна рецесия"}
{"url": "https://news.bg/world/tramp-obmislya-da-otlozhi-novite-mita-varhu-kitayski-stoki-s-60-dni.html", "text": "Президентът на САЩ Доналд Тръмп обмисля да отложи новите мита върху китайски стоки с 60 дни, съобщава \"Блумбърг\".Американският лидер обмисля да удължи крайния срок, тъй като САЩ и Китай провеждат разговори на високо равнище в Пекин. Така Тръмп иска да даде повече време на двете страни да договорят търговско споразумение, отбелязва медията, позовавайки се на източници.По-рано милиардерът намекна, че е склонен да обмисли отлагане на митата, ако двете държави постигнат напредък.Американският търговски представител Робърт Лайтхайзър и търговският министър на САЩ Стивън Мнучин пристигнаха в Пекин за нов кръг преговори с китайския вицепремиер Лю Хъ.Крайният срок изтича на 1 март.Тръмп  през декември 2018 г.САЩ обвиняват Китай в киберкражба на търговски тайни и систематична кампания за придобиване на американски технологични компании, което беше използвано от администрацията на Тръмп като оправдание за налагане на мита върху китайски внос за 250 милиарда долара.Тръмп заплашва да увеличи митата от 10% на 25% върху китайски стоки за 200 милиарда долара на 2 март, ако не бъде сключено споразумение. Той също така заплашва с нови мита върху останалите китайски стоки. Пекин предприе реципрочни мерки, но по време на разговорите се съгласи да купува американска соя.", "date": "2019.02.14", "title": "Тръмп обмисля да отложи новите мита върху китайски стоки с 60 дни"}
{"url": "https://news.bg/politics/sds-se-opasyavat-che-parlamentat-shte-posegne-na-demokratichnite-izbori.html", "text": "Българският парламент ще извърши едно от най-големите посегателства върху демократичния изборен процес, ако приеме  за преференциите, с което те на практика се обезсмислят. Това заявиха в свое писмено становище от СДС по повод днешното гледане на Изборния кодекс в Народното събрание.Според тях ако промените бъдат гласувани, това ще е доказателство за определени зависимости.От партията смятат, че с предложението на ДПС гражданите ще загубят възможността да пренареждат листите и да избират най-предпочитаните от тях кандидати за сметка на партийната воля.Избирателите не са стадо, което да върви кротко по начертаната пътека, а граждани, с права да избират най-добрите кандидати според собствената си преценка, категорични са от СДС. Те посочват, че българите ясно са показали в референдума преди няколко години, че \"мажоритарният вот им е по сърце\". Днес обаче възможността им да го упражнят може да им бъде отнета, опасяват се от партията.Погазването на волята на хората и на демократичните практики ще сложи срамно петно на българския парламентаризъм, отсичат те и допълват, че да се отнемат постижения на демокрацията е равно на авторитаризъм.От СДС са недоволни и че освен отнемането на възможността за избор с преференции, парламентът , за което настояват от партията. Отхвърлени в правната комисия са и предложенията за актуализация на избирателните списъци и за публичен регистър на избирателите. По тази причина от СДС са на мнение, че вместо градация на демократичните постижения се наблюдава точно обратното - деградация на демократичните принципи в изборния процес.", "date": "2019.02.14", "title": "СДС се опасяват, че парламентът ще посегне на демократичните избори"}
{"url": "https://news.bg/society/balgarite-sa-optimisti-za-badeshteto-na-evropa-i-vyarvat-v-evroinstitutsiite.html", "text": "Малко повече от половината - 53% от българските граждани над 15 годишна възраст декларират, че имат доверие на Европейския съюз - с 9 процентни пункта над средната стойност, измерена в целия Съюз.Под една трета 30% от българите декларират недоверие към ЕС, а останалите нямат мнение.Това сочат резултатите от допитването Евробарометър 90.3, проведено в края на миналата година. Сред държавите с най-висока степен на доверие към ЕС са Литва (65%), Дания (60%), Швеция (59%), Холандия (57%), Малта (56%) и Португалия (55%).На средноевропейско ниво се регистрира известен ръст в положителната оценка към ЕС - 43%, ръст с 3 процентни пункта в сравнение с пролетта на 2018 г.Българските граждани запазват одобрението си към институциите на ЕС и са склонни да се доверяват повече на тях, отколкото на националните им еквиваленти.Над половината от анкетираните - 51% вярват на Европейския парламент, а в същото време едва 13% имат доверие на Народното събрание. Доверието в Европейската комисия е 45% (ръст от 2% спрямо пролетта на 2018 г.), а това в националното правителство - 22%.Сред европейските политики българското обществено мнение традиционно изразява най-висока подкрепа - 87% за възможността за свободно движение на хора, стоки и услуги.Общата политика за отбрана и сигурност се подкрепя от 72%, общата външна политика на ЕС - от 62%, а общата енергийна политика - от 60 на сто от българите. Преобладаващата част от българските (57%) и от европейските граждани (58%) споделят оптимистични възгледи относно бъдещето на Европейския съюз.Що се отнася до бъдещото разширяване на ЕС, делът на хората у нас, които подкрепят приемането на нови държави-членки - 51%, е по-висок от средноевропейското ниво (43%).Традиционно българите споделят положителни възгледи относно идеята държавите от Западните Балкани да се присъединят към Европейския съюз. Пълните рeзултати от проучването може да намерите  на Европейската комисия.", "date": "2019.02.14", "title": "Българите са оптимисти за бъдещето на Европа и вярват в евроинституциите"}
{"url": "https://news.bg/world/riyad-uveryava-es-borim-se-sreshtu-finansiraneto-na-terorizam.html", "text": "Саудитска Арабия изрази съжаление за , които налагат слаб контрол за предотвратяване на пране на пари и финансиране на тероризъм и организирана престъпност, съобщава Saudi Press Agency.Вчера Европейската комисия предложи да се добавят седем държави, включително Саудитска Арабия, в черния списък с правителства със слаби правила срещу прането на пари, финансиране на тероризма и организираната престъпност. ЕК представи списък с 23 държави извън ЕС.В съобщение финансовият министър на Саудитска Арабия Мохамед ал Джадан подчертава, че \"ангажиментът на Саудитска Арабия да се бори с прането на пари и финансирането на тероризъм е стратегически приоритет за монархията\".Отбелязва се, че Рияд ще продължи да разработва и подобрява работна рамка за постигане на тази цел. Министърът отбелязва, че предложението на Брюксел за вкарването на страната в списъка все още трябва да бъде одобрено от Европейския парламент и страните членки.Джадан призовава представители на ЕС и евродепутати да посетят Рияд и да наблюдават усилията и инициативите на страната на местно, регионално и международно ниво в борбата срещу финансирането на тероризъм и прането на пари.", "date": "2019.02.14", "title": "Рияд уверява ЕС: Борим се срещу финансирането на тероризъм"}
{"url": "https://news.bg/politics/borisov-poluchava-nay-visokoto-darzhavno-otlichie-na-sarbiya.html", "text": "Президентът на Сърбия Александър Вучич ще удостои премиера Бойко Борисов с \"Орденът на Република Сърбия\". Това ще се случи утре, 15 февруари, в деня на националния празник на Сърбия.\"Орденът на Република Сърбия\" е най-високото държавно отличие в страната. Борисов ще го получи на официална церемония в Белград за заслугите си за развиването и затвърждаването на сътрудничеството и приятелските отношения между Република Сърбия и Република България.", "date": "2019.02.14", "title": "Борисов получава най-високото държавно отличие на Сърбия"}
{"url": "https://news.bg/int-politics/sasht-i-izrael-saglasni-protivopostavyaneto-na-iran-klyuch-za-mira-v-blizkiya-iztok.html", "text": "Противопоставянето на Иран е крайно необходимо изискване за постигане на мир в Близкия изток. Това настоя американският държавен секретар Майк Помпео в кулоарите на международната конференция за Близкия изток, която се провежда във Варшава, съобщават световните осведомителни агенции.\"Не можете да постигнете мир и стабилност в Близкия изток без противопоставянето на Иран, това просто не е възможно\", изтъкнал Помпео пред журналсти преди среща с израелския премиер Бенямин Нетаняху.Ислямската република има зловредно влияние в Ливан, в Йемен, в Сирия и в Ирак, допълнил първият дипломат на САЩ.\"Трите \"х\"-та - хусите, \"Хамас\" и \"Хизбула\" - те са истински заплахи, а също така има и други. А не можете да постигнете мир в Близкия изток без отблъскването на Иран\", настоя още той.Помпео пренебрегнал въпросите на журналистите относно планираното от американската администрация предложение за израелско-палестинско мирно споразумение.От своя страна Нетаняху призова арабските държави да продължат нормализирането на отношенията си с Израел, като приветства откриването на конференцията за Близкия изток като \"историческа повратна точка\", докато е бил в една и съща зала с външните министри на 10 арабски страни.\"Вчера беше историческа повратна точка. В една стая с около 60 външни министри и представители на десетина правителства, израелски премиер и външни министри на водещи арабски страни стояха заедно и говориха с необичайна сила, яснота и единство срещу общата заплаха на иранския режим\", коментира Нетаняху.\"Смятам, че това беше промяна, важно разбиране за това какво застрашава нашето бъдеще, какво трябва да направим, за да го осигурим, и възможностите за сътрудничество, които се простират отвъд сигурността във всяка сфера на живота за хората от Близкия изток\", коментира още израелският премиер.Конференцията във Варшава изглежда е първият път, в който израелски лидер и високопоставени арабски представители са присъствали на международна среща, посветена на Близкия изток след мирната конференция в Мадрид през 1991 г., която постави основите на историческите Споразумения от Осло между Израел и палестинците.", "date": "2019.02.14", "title": "САЩ и Израел съгласни: Противопоставянето на Иран - ключ за мира в Близкия изток"}
{"url": "https://news.bg/crime/25-vazrastni-s-detsata-si-zasecheni-che-presichat-nepravilno.html", "text": "За една седмица при проверки в рамките на кампанията от Пътна полиция са засекли над 25 случая, при които възрастни хора пресичат неправилно с малките си деца.До настоящия момент са проведени над 200 операции, при които са установени повече 250 водачи, които отнемат предимството на пешеходци и повече от 1 300 пешеходци, които пресичат неправилно. Кампанията, проведена между 4 и 10 февруари, е била съсредоточена в установяване на нарушения на водачи, които отнемат предимството на пешеходци, но и на пешеходци, които пресичат неправилно.Данните представи инспектор Илия Георгиев от отдел \"Пътна полиция\" при Главна дирекция \"Национална полиция\" (ГДНП).От началото на месеца до момента са настъпили над 160 катастрофи, загиналите са общо 15, част от тях са пешеходци.На въпрос на news.bg колко глоби са наложени до настоящия момент, от полицията заявиха, че над 1 300 пешеходци са санкционирани за това, че не спазват правилата за движение по пътищата.За неправилно пресичане се предвижда глоба от 50 лева, а усилията на полицията са насочени към ефективен контрол на участниците в движението.Георгиев посочи, че е заложено в плана на работа на всички звена в Пътна полиция да се провеждат множество подобни акции.Полицията апелира да се спазва пътната безопасност. Според органите на реда културата по спазване на правилата е дълготраен процес, с който трябва да даваме правилен пример на подрастващите.\"Моля, не допускайте грешката да съветвате децата си да пресичат на червен светофар или на място, което не е обозначено с пешеходна пътека\", съветва инспектор Георгиев.Той е сигурен, че родителите на подрастващите не обръщат достатъчно внимание и не съобразяват, че едно неправилно пресичане може да застраши живота им.", "date": "2019.02.14", "title": "25 възрастни с децата си засечени, че пресичат неправилно"}
{"url": "https://news.bg/politics/speshno-i-izvanredno-se-sabra-pravnata-komisiya.html", "text": "Депутатите излязоха в почивка и се събраха на извънредно заседание на правна комисия да решат спорен въпрос за публичния регистър на избирателите.Препъни камък се оказа проверката на подписите на избирателите. Именно левите настояват за публичен регистър на избирателите и актуализация на избирателните списъци. Окончателното решение по текстовете на Изборния кодекс трябва да бъде взето от пленарна зала.Вчера правна комисия отхвърли предложението. Правната комисия отхвърли още и предложението в срок до 28 февруари 2019 г. общинските администрации да предадат на ЦИК избирателните списъци с гражданите, упражнили свето право на глас в парламентарните избори. Левите искат и всеки избирател да има възможност да провери дали не е гласувано от негово име.След като първоначално Изборният кодекс стана повод за разгорещаване на страстите в пленарна зала, страстите продължиха и в правна комисия. Скандал след скандал по Изборния кодекс. Социалистите в правната комисия напуснаха извънредното заседание.Фактът, че правната комисия е свикана извънредно показва, че критиките на БСП към работата на комисията снощи са били удачни, заяви Крум Зарков. След като ще поставим на ново обсъждане въпросите на избирателните списъци, въпросите на машините, въпросите на социологическите проучвания, въпросите на електронното гласуване, аз предлагам да поставим на ново обсъждане и другите въпроси, с които се занимавахме, а именно преференциалното гласуване и начина на обжалване на решенията, настоя червеният депутат.Това обаче не мина и от левицата напуснаха заседанието.В последствие без червеното присъствие комисията реши хартиеното гласуване да бъде заменено с машинно на вота след местните избори.Решено беше на европейския вот машинно гласуване да се проведе в най-малко 3 000 избирателни секции.За общите избори за общински съветници и кметове през 2019 машинно гласуване да бъде осъществено в най-малко 6 000 избирателни секции.ЦИК ще определя броя и номерата на избирателните секции, в които се произвежда машинно гласуване не по-късно от 12 дни след насрочване на изборите. Припомняме, че днес в пленарна зала страстите се разразиха въпреки сериозната материя - промените в Изборния кодекс, които се обсъждат., че гласуват Изборния закон на тъмно и саботираха началото на заседанието. От  с премахването на правото за преференциален вот, Несъгласие с промените изрази и различни , ВОЛТ и ДБГ, които ще подкрепят и протеста, който се организира тази вечер пред парламента. Общественият съвет към , но основно препоръча промени да не се правят в годината преди самите избори.", "date": "2019.02.14", "title": "Спешно и извънредно се събра правната комисия "}
{"url": "https://news.bg/politics/gerb-sa-izkusheni-ot-sluzhebna-pobeda-na-izborite-razkritikuva-radev.html", "text": "\"Управляващите явно вече дори не крият изкушението си да постигнат служебна победа чрез промените в този Избирателен кодекс\", коментира президентът Румен Радев от Сухиндол.Той обясни, че всичко \"това, което се случва - отказът да се спази закона и , отказът да се ревизират избирателните списъци, отказът да се премахне вторият протокол от секционните избирателни комисии, поредната отмяна и отлагане на , въвеждането на механизма решенията в комисиите да се вземат с обикновено мнозинство\" - като неща, които уронват демократичността и прозрачността на изборния процес.Президентът коментира във връзка с казуса за отравяне на Емилиян Гебрев и , че какво се случва в България.Радев очаква да се уточни щателно фактологията преди да коментира и добави, че вчера е запознат от главния прокурор, от министъра на вътрешните работи и председателя на ДАНС с известните до момента факти.Този случай е в ресора на изпълнителната власт и за президента е тревожен всеки един такъв случай, който касае здравето и живота на българските граждани, както и надеждността на нашата банкова система защото тя вече е основен критерий за допускането ни до чакалнята на еврозоната, обясни Радев.Радев коментира и процедурата по изпращане на посланици на България и добави, че това са български посланици, които представляват България и .\"Мотивирането на кадровите решения и съгласувателната процедура не трябва да се превръщат в публични дебати, защото това уронва престижа, както на нашите посланици зад граница, така и на страната\", допълни президентът.КСНС може да се свика след като се изясни цялата информация и това е задължение на службите, на МВР и на изпълнителната власт. Чака се отговор на редица въпроси, в техния ресор, обясни той.На въпрос дали ще наложи вето на промените в Изборния кодекс, тъй като има право на това, Румен Радев не коментира. ", "date": "2019.02.14", "title": "ГЕРБ са изкушени от служебна победа на изборите, разкритикува Радев"}
{"url": "https://news.bg/world/sled-dvugodishna-bitka-v-es-se-razbraha-za-avtorskoto-pravo-v-internet.html", "text": "Преговарящи в ЕС договориха проект за промени в европейските правила за авторското право, с което се слага край на двегодишна лобистка битка между технологичните гиганти и творческата индустрия, пише \"Файненшъл таймс\".След три последователни дни на преговори при закрити врата в Страсбург представители на ЕС, европейски депутати и дипломати от страните членки постигнаха споразумение за поправки в правилата за авторското право, които ще принудят платформи като YouTube да свалят съдържание, което е разпространявано в нарушение на закона за интелектуалната собственост.Споразумението е сключено около 21,00 часа в сряда след 12 часови преговори. С договореностите се прекратява сблъсък между Google News, Facebook, YouTube и Twitter и музиканти, художници и медии, които използват услугите им.Сега мнозинството евродепутати трябва да гласуват в полза на директивата, за да влезе в сила. След това правителствата на страните членки трябва да одобрят текста.От Европейската комисия отбелязват, че новата директива подпомага творците и работещите в музикалната и аудиовизуалната сфера, които ще имат по-силна позиция пред интернет платформите да контролират разпространението на авторско съдържание от онлайн потребителите и да получават възнаграждение за него.Ще се улесни възможността за авторите да сключват договори и получаване на приходи от генерираните печалби на интернет платформите. Европейските издатели на вестници ще се възползват от ново право да преговарят по какъв начин се извършва повторната употреба на тяхното съдържание в онлайн платформите. Журналистите ще имат по-големи възможности да получават дял от приходите, генерирани от публикациите, четени от потребителите в интернет.Ползи ще има и за потребителите благодарение на новите правила за лицензиране, които ще им позволяват законно да споделят онлайн съдържание със защитени авторски права в платформи като YouTube или Instagram.Правото на свободно изразяване на потребителите се гарантира с предпазни мерки, когато качват видеоматериали със защитено авторско съдържание, включително \"мемета\" или пародии. Потребителските интереси се запазват чрез ефективни механизми за бързо обжалване на всяко необосновано премахване на тяхно съдържание от страна на платформите.Ако договореностите за осъвременяване правилата за авторското право в епохата на цифровите технологии бъдат одобрени на всички нива, страните членки ще въведат новите правила в рамките на 2 г.Преговорите бяха близо до провал през миналия месец, след като европейските правителства влязоха в сблъсък дали правилата за авторското право трябва да се прилагат за по-малки платформи. Френско-германски компромис, подкрепен от повечето правителства през миналата седмица, предвижда всяка платформа с приходи под 10 милиона евро на година и по-малко от 5 милиона потребители месечно, която е на пазара под три години, да не бъде напълно засегната от строгите правила.", "date": "2019.02.14", "title": "След двугодишна битка в ЕС се разбраха за авторското право в интернет"}
{"url": "https://news.bg/politics/desni-partii-se-vdigat-na-protest-sreshtu-promenite-v-izborniya-kodeks.html", "text": "Европейска партия Волт призова демократичната общност да се надигне срещу \"заговора за преференциалния вот\", както съобщиха самите те в свое писмено становище.Лидерът на партията Настимир Ананиев призова чрез социалните мрежи за протест срещу готвените промени, който трябва да се състои днес пред сградата на парламента.Според Волт предложението на ДПС за преференциите лишава гражданите от възможността да разместят избирателните листи. Те смятат, че това е поредният удар по демократичните и европейските ценности, който показва страх от директния избор на гласоподавателите.Гласуването срещу мажоритарния вот нагледно показа, че ГЕРБ и ДПС действат в пълен синхрон, a това най-вероятно е прелюдия към бъдеща коалиция, твърдят от партията.От Волт са категорични, че с посягането на мажоритарния вот се цели осигуряване на безпроблемната подредба на партийните централи в листите. Това обаче е дискредитиране на волята на българските граждани в избирателната система и на демокрацията като цяло, посочват те.От своя страна от Движение България на гражданите също призоваха за протести срещу промените в Изборния кодекс.Председателят на ДБГ Димитър Делчев посочи, че в този случай ГЕРБ прегръщат инициатива на \"уж враговете си от ДПС\", а това според него е знак, че предстоящите избори са набелязани за фалшифициране.Вместо да научи урока на Венецуела, която е в тежка криза благодарение на фалшифицираните избори преди няколко месеца, Борисов се е вдъхновил от Мадуро за това как да проведе изборите в България, захапа го Делчев.Сред промените, които Правната комисия одобри вчера, са ограничаването на основанията за обжалване пред съда на нарушенията в изборния ден, както и възможността ЦИК и РИК да вземат решения по спорни въпроси с обикновено, а не с квалифицирано мнозинство.По тази причина от ДБГ обмислят да сезират Венецианската комисия на Европейския съюз. Мотивът им е, че , което противоречи на всички принципи.От Движение България на гражданите също призовават демократично мислещите да се включат в протеста, който ще се проведе тази вечер пред Народното събрание.", "date": "2019.02.14", "title": "Десни партии се вдигат на протест срещу промените в Изборния кодекс"}
{"url": "https://news.bg/politics/promeniha-kriteriite-za-priem-za-detskite-gradini-v-sofiya.html", "text": "Нови критерии за прием в столичните детски градини влизат от 18 март тази година, след като бяха гласувани на заседание на Столичния общински съвет.Промените са свързани с увеличение на точките, свързани с постоянен и настоящ адрес. Задълбочава се тежестта на критерия адрес, посочи зам.-кметът по образование Тодор Чобанов.От догодина се въвежда така наречената уседналост. Това е принципът детето да посещава най-близкото до неговия адрес учебно заведение. Той ще работи по модела на първи клас - максималните три точки ще се получават при две години уседналост.По първи критерий три точки получават хората, които имат постоянен адрес, а две точки - се дават за настоящ адрес. Допълнителни точки се дават, когато адресът на местоживеене попада в административния район на детската градина. Максимално по двата критерия могат да се получат общо пет точки.Увеличават се и точките за работещи родители или родители студенти от една на две точки.Другата група промени засяга братята и сестрите, като решението по думите на зам-кметът по култура доц. Д-р Чобанов, е те да бъдат разпределени в основния списък с една точка. Тя се показва веднъж, ако става дума за близнаци.Вече за децата с хронични заболявания ще трябва да има решение от ТЕЛК, а не както до този момент протокол от личния лекар.Промяната при деца със СОП и хронични заболявания ще редуцира броя на децата със СОП от три на две, а с хронични заболявания от пет на три група. Това води до по-равномерно натоварване на системата, защото всяко едно такова дете означава повече отговорност и повече ангажименти за съответната детска градина, изтъкна Чобанов.В ход е изработване на нова електронна система от МОН, както и от Столичният инспекторат по образованието. Системата ще позволи различни нови варианти за райониране. По думите на Чобанов са възможни варианти на ниво квартал, но за тази учебна година няма техническа възможност такъв модел да бъде приложен.", "date": "2019.02.14", "title": "Промениха критериите за прием за детските градини в София"}
{"url": "https://news.bg/finance/stranite-ot-es-othvarliha-ideyata-za-uvelichavane-pravomoshtiyata-na-evropeyskiya-pensionen-regulator.html", "text": "Дъражвите членки на ЕС отхвърли предложението на Европейската комисия за увеличаването на правомощията на Европейския пенсионен регулатор и въвеждането на нови такси за финансирането на европейските регулатори.Европейският съвет публикува преди дни компромисно споразумение по предложението за реформа на системата за финансов надзор в ЕС, в което обаче липсват вече голяма част от предложенията на ЕК, които притесняваха европейските пенсионни фондове, информира money.bg, позовавайки се на специализирания портал .Според предложението на Съвета предлаганите нови правомощия от ЕК, които бяха представени през септември 2017 година, ще бъдат значително ограничени. Сред тях например беше и идеята да се въведат допълнителни такси за пенсионните фондове, чрез които да се финансират европейските регулаторни органи.Финалната версия на реформите трябва да бъде одобрена и от трите институции - Съвета, Европейската комисия и Европейския парламент, всяка от която обаче има своя версия за тях.Според Матийс Верстаген, старши съветник към Европейската асоциация на професионалните пенсионни фондове PensionsEurope, Съветът е приел \"разумен\" подход. \"Европейският пенсионен пейзаж е много разнообразен, така че ние приемаме позицията националните регулатори да запазят силната си роля в управленската структура на EIOPA\", казва той.Верстаген: \"Също така смятаме, че е по-добре европейските финансови регулатори да бъдат финансирани през бюджета на ЕС и вноските на държавите членки, а не чрез вноски от поднадзорните лица. Пенсионните фондове не се контролират пряко от европейските регулатори и затова не трябва да плащат за техните бюджети.\"По време на пресконференция след среща на финансовите министри на ЕС заместник-ръководителят на ЕК Валдис Домбровски заяви, че постигнатият компромис не е на нивото, на което е предложението на Комисията, но е \"толкова добро, колкото можеше при наличието на различни мнения\". Как е организиран финансовият надзор в ЕС?Европейската система за финансов надзор се състои от три органа: Европейски банков орган (EBA), Европейски орган за ценни книжа и пазари (ESMA) и Европейски орган за застраховане и професионално пенсионно осигуряване (ЕIОPA).Пенсионните фондове в Европа, включително и тези в България, попадат в обхвата не третия орган, но регулирането им се извършва на местно ниво, както е по европейското. В България надзорът се осъществява от Комисията за финансов надзор (КФН). Тя обаче от своя страна, както и националните органи в останалите страни от ЕС, членуват и участват в управлението на ЕIОPA.", "date": "2019.02.14", "title": "Страните от ЕС отхвърлиха идеята за увеличаване правомощията на Европейския пенсионен регулатор"}
{"url": "https://news.bg/world/duda-ochakva-zasileno-amerikansko-voenno-prisastvie-v-polsha.html", "text": "Може да се очаква увеличаване на присъствието на американски въоръжени сили на полска територия. Все още се обсъждат параметрите. Това заяви полският президент Анджей Дуда след срещата си с американския вицепрезидент Майк Пенс.Двамата се срещнаха където се провежда конференцията за Близкия изток. Със задоволство по време на съвместната пресконференция двамата отбелязаха желанието и от двете страни за сътрудничество. Те посетиха американски и полски войски, разположени във военна база във Варшава и присъстваха на подписването на споразумение за Полша за закупуване на 20 ракетни установки HIMARS от американския производител Lockheed Martin.Пенс и Дуда обсъдиха и енергийното и икономическото сътрудничество.", "date": "2019.02.14", "title": "Дуда очаква засилено американско военно присъствие в Полша "}
{"url": "https://news.bg/world/dvudneven-traur-za-zhertvite-ot-katastrofata-v-severna-makedoniya.html", "text": "Властите в Северна Македония обявиха двудневен траур за жертвите от автобусна катастрофа в страната, предаде \"Дойче веле\".Днешният и утрешният дни са определени за национален траур. Това съобщи премиерът Зоран Заев, който изказа скръбта си от случилото се. Най-малко 13 души загинаха, а 30 други бяха ранени при трагичния инцидент в сряда вечерта. Припомняме, че автобус от Скопие за Гостивар се обърна по пътя между Тетово и Скопие.С него пътуваха повече от 50 души. Уточняваше се броят на жертвите и пострадалите. Тече разследване на катастрофата. ", "date": "2019.02.14", "title": "Двудневен траур за жертвите от катастрофата в Северна Македония "}
{"url": "https://news.bg/weather/vetrovito-i-oblachno-dnes.html", "text": "Днес ще бъде предимно облачно, съобщават от НИМХ. Очаква се привечер, главно в планинските райони, да има и слаби валежи от сняг. Ще духа умерен до силен вятър от северозапад, като по-бурен ще бъде той в Източна България. Максималните температури ще са между 4 и 9 градуса. Атмосферното налягане ще остане по-високо от средното за месеца. Припомняме, че за вчера бе обявен жълт код.По Черноморието преди обяд ще има слънце, но по-късно облачността ще се увеличава. Привечер, главно по Северното Черноморие, ще превали слабо. Ще е ветровито с умерен до силен вятър от север-североизток. Максималните температури ще са между 6 и 8 градуса. Над планините преди обяд ще е предимно слънчево, но облачността ще се увеличава след обяд. Привечер, на отделни места, ще има слаби валежи от сняг. Ще духа силен вятър. Максималната температура на височина 1200 метра ще е около минус 2 градуса, а на 2000 метра ще е около минус 7 градуса.За утре се очакват валежи от сняг. В Източна България ще се задържи ветровито. През почивните дни вятърът и в източните райони ще отслабне. В неделя облачността ще намалее и ще е предимно слънчево.", "date": "2019.02.14", "title": "Ветровито и облачно днес"}
{"url": "https://news.bg/world/20-000-patnitsi-zasegnati-ot-stachka-v-china-airlines.html", "text": "Повече от 20 000 пътници са засегнати от продължаваща вече седмица стачка на пилоти в авиокомпанията China Airlines, предаде АП. Стачката започна на 8 февруари и засега не е ясно кога ще приключи. Загубите се изчисляват на милиони долари. Засегнати са полети до Сингапур, Тайван до Хонконг, както и дестинации в Европа и САЩ.Въпреки пробива в преговорите между компанията и синдикати след 11-часови разговори в сряда за подобряване условията на труд, протестът ще продължи до пълно удовлетворяване на исканията. 600 пилоти са участвали в протеста. Основно те се оплакват от тежки графици на работа, които не им позволяват да почиват достатъчно. Настоява се за наемане на допълнителни пилоти. ", "date": "2019.02.14", "title": "20 000 пътници засегнати от стачка в China Airlines"}
{"url": "https://news.bg/world/manafort-dal-lazhlivi-pokazaniya.html", "text": "Бившият шеф на изборния щаб на американския президент Доналд Тръмп Пол Манафорт е дал лъжливи показания. Това оповести федерален съдия на заседание вчера, предаде \"Дойче веле\". Следващото заседание ще се проведе на 13 март и тогава съдията ще се произнесе относно лъжливите показания. Заключенията обаче показват, че Манафорт е застрашен от по-сурова присъда. Той сключи споразумение за съдействие на властите, което редуцира присъдата му. След последните разкрития на екипа на спецпрокурора Робърт Мълър обаче, Манафорт вече няма да може да се ползва от него. Възможно е и да прекара остатъка от живота си зад решетките. Адвокатите му са отхвърлили обвиненията. Припомняме, че по-рано стана ясно, че специалният прокурор Робърт Мълър, който разследва руската намеса в американските политически процеси, е  доказателства за лъжливите показания на Манфорт.Доказателствата са в обем от 188 страници.Значителна част от текста в документите е зачертана и не се чете, но фамилията на Константин Килимник, който е бил партньор на Манафорт през 2016, не е заличена.Срещу Манафорт е повдигнато обвинение в сговор срещу САЩ. През септември 2018 г. той сключи сделка с Мълър и се съгласи да съдейства на разследването. Той се призна за виновен в сговор срещу САЩ и възпрепятстване на правосъдието.Срещу него се води и друго дело в щата Вирджиния, което е свързано с работата му за проруския експрезидент на Украйна Виктор Янукович. Манафорт е обвинен, че е укривал доходи и информация за офшорните си сметки.През август съдът го призна за виновен по 8 от 18 обвинения. Той е поредният приближен на Тръмп подал оставка или съден след гръмналия скандал около \"руската афера\". ", "date": "2019.02.14", "title": "Манафорт дал лъжливи показания "}
{"url": "https://news.bg/society/praznuvame-trifon-zarezan-1.html", "text": "Днес почитаме св.Трифон.Свети Трифон се счита за пазач на лозята. Той е бил мъченик, светец лечител, който през 248 г. сл. Хр., при царуването на император Деций Траян бил посечен с меч.Роден в Малоазийската провинция Фригия, гр. Апамия, той произхожда от област, която се смята за една от прародините на лозата и виното. Едва на 17 години си спечелва голяма слава, като излекува дъщерята на римския император Гордиан III. Наследникът на Гордиан обаче - Деций Траян, се оказва непримирим враг на християнското учение.Той заповядва всички по-тачени светци да бъдат изправени пред съд. Сред тях е и Трифон, който не пожелава да се отрече от вярата си и загива като мъченик.Основен празничен обред е зарязването на лозята. Той се изпълнява обикновено от мъжете лозари, макар че на места в Югозападна България зарязват жени, моми и ергени или двама съпрузи.Сутрин след църковна служба мъжете поемат на групи към лозята. На лозята си стопаните се прекръстват към изгрев слънце, отрязват няколко пръчки от една или три лози в средата или в краищата на лозето, поливат корените и отрязаното място с вино, а някъде посипват и пепел. Със светената трифоновска вода поръсват лозите.Със зарязването в лозята се слага мъжка трапеза с донесеното от дома. Отрязаните лозови пръчки са натопени в бъклиците с вино; навити са на венец върху калпаците или преметнати през рамо на лозарите. Трифонският венец се отнася вкъщи и се поставя пред иконата.След зимния слънчев кръговрат Трифон Зарезан е първият празник, чиято обредност с инициален стопански характер се изпълнява сред природата.", "date": "2019.02.14", "title": "Празнуваме Трифон Зарезан"}
{"url": "https://news.bg/health/5-sluchaya-na-morbili-v-balgariya.html", "text": "До този момент Националната референтна лаборатория отчита 5 случая на морбили в страната.Вчера от лабораторията е потвърден последният случай. Вече 3 деца между 1 и 3 години лежат в инфекциозна болница в София.Още две бебета на няколко месеца са били контактни с разболелите се и в момента лекарите разчитат на предадения от майката имунитет по време на бременността.Всички случаи са от селата около Гоце Делчев.\"Не коментирам какви са причините тези деца да не са ваксинирани\", заяви проф. д-р Тодор Кантарджиев, заместник-директор на Националния център по заразни и паразитни заболявания и национален консултант по микробиология в студиото на Нова телевизия.Той призова към пълно внимание на личните лекари, както и да се мобилизира системата на здравните медиатори, която съществува. Тази система се държи на около 150 момичета от ромската общност, които са обучени.Тодор Кантарджиев призова за редовна ваксинация срещу морбили, заушка и рубеола, тъй като изключително сериозно се застрашава колективния имунитет, а най-застрашени в момента са неваксинираните по здравословни причини. Кантарджиев предупреди, че последиците при неваксиниране могат да бъдат страшни. \"Виждал съм млади, красиви момичета, напълно слепи заради вторична неврологична симптоматика\", заяви професорът и бе категоричен, че при редовна ваксинация - на 13 месеца и на 12 години - имунитетът е за цял живот. Рискът от една ваксина е драстично по-малък от самите болести, отсече Тодор Кантарджиев.Припомняме, при епидемията през 2009 година у нас имаше 25 смъртни случая при 24 000 заразени, което е обичайният процент при разпространение на заболяването - 1 смъртен случай на 1000.През 2017 година . Тогава в Пловдив бяха регистрирани от 36 случая. само преди няколко дни Световната здравна организация обяви тревога, тъй като   между 2017 г. и 2018 г. до 82 596. Това е най-големият брой, записан през това десетилетие, показват данни на СЗО. миналата година - над 10 пъти повече от .В Европа през 2018 г. са починали 72 души от морбили, в сравнение с 42 през 2017 г. Европейските страни с най-голям брой случаи на морбили от януари до декември 2018 г. са: Украйна (53,218), Сърбия (5,076), Израел (2 919), Франция (2,913), Италия (2,517), Руска Федерация (2,256), Грузия (2,203), Гърция (2,193), Албания (1,466), Румъния (1 087).", "date": "2019.02.14", "title": "5 случая на морбили в България"}
{"url": "https://news.bg/society/agov-balgariya-i-sayuznitsite-nalozhili-sanktsii-na-maduro-da-ne-krade-imane.html", "text": "Асен Агов няма намерение да обсъжда посланика на Венецуела, защото \"тази госпожа скоро няма да е посланик\", а Гуайдо е спазил конституцията на страната, защото изборите били фалшифицирани, това коментира той пред БТВ.България и нейните съюзници, каквито са САЩ и европейските страни са наложили санкции на Мадуро за да не се краде имането на венецуелския народ, обясни Агов.Той обяснява, че вероятно е имало прани на пари през България, по фиктивни адресати, спортна федерация и др. Самият адвокат е разкрит като перач на пари от контрабанда на италианската мафия на диаманти от Зимбабве и от Южна Африка, а парите пак са минавали през България, имало е информация от разследване на чужди журналисти, а ДАНС са се провалили. от 2015 г. и мястото на Цацаров не е в прокуратурата, трябва да подаде оставка. Агов не разбира защо трябва трябва да идват САЩ и други посланици да ни казват какво и къде се случва.Нелепо изказване е, че парите от Венецуела не са свързани с политическата ситуация там. Русия се опитва да унищожи нашата оръжейна индустрия по всякакъв начин, допълва Агов.В туит на венецуелски депутат, който се завъртя в мрежата бе спомената и България и де факто това се оказа вярно. Най-вероятно този депутат е имал контакти с Държавната петролна асоциация и е разбрал, че се изнасят пари, коментира пред БНТ Владимир Каролев.Той обясни, че всеки българин може да открие сметка като даде пълномощно на адвоката си, в което са описани съответните цели. Службите сами трябва да потърсят отговорите и ако са закъснели, ще трябва да има уволнения\"У нас има доста силен контрол, ако някой иска да си върши работата. За всички суми над 10 000 сте длъжни да пишете декларация откъде е произходът на парите и едно от копията отива в ДАНС, където трябва да има служители, които следят. В самия факт, че са преведени парите, няма нищо незаконно. Може да бъде незаконно основанието за превод\".Според Каролев, парични преводи от Венецуела не е имало само в България, използвани са и много други банки и тъй като сделките от петрол са в долари, то и преводите в долари лесно могат да се проследят.Припомняме, на 4 февруари президентът  от подкрепа на предложената европейска позиция за Венецуела. Той призова българските власти към въздържаност и настоя за нуждата от диалог в страната. По-късно .Кабинетът  за временен президент на Венецуела.Председателят на Общото събрание - ОС на ООН коментира, че  \"всички политически различия трябва да бъдат разрешени по мирен начин.  на ситуацията във Венецуела\".\"Към момента няма обявени хора за издирване, защото все още се събира информация по отношение на паричните транзакции\". Това бе лаконичния коментар на силовия министър Младен Маринов след участието му в ресорната комисия по случая със сметка или , а от тях големи суми пари са били превеждани към други страни.Припомняме, че по-рано днес стана ясно, че Сигналът за пари от Венецуела е подаден от американците.По случая премиерът Бойко Борисов се срещна с американския посланик Ерик Рубин, където стана ясно, че ", "date": "2019.02.14", "title": "Агов: България и съюзниците наложили санкции на Мадуро да не краде имане"}
{"url": "https://news.bg/politics/vmro-nedoumyavat-zashto-pravna-komisiya-otmenya-preferentsialniya-vot.html", "text": "Кой се страхува от реалния избор на хората и защо партиите отменят преференциалния вот, питат от ВМРО. В парламента решават, че гласоподавателите нямат право на личен избор, смятат те, по повод подкрепеното решение от почти всички парламентарно представени партии, да отпадне мажоритарният вот при гласуването.Със своето решение Комисията по правни въпроси в парламента поставя позиционирането на депутатите, направено от хората с преференциите, практически невъзможно. Това е пълен абсурд, обяснява ВМРО.Вчера, правната комисия одобри долен праг за броя гласове, които са нужни за разместване на листите за евродепутати, народни представители и общински съветници. До момента също съществува долна граница, но тя е процент от гласовете дадени за конкретната листа.\"Станахме свидетели на поредното посегателство над правото на хората да избират личности. Почти всички партии се обединиха около това преференциите да отпаднат. Тъжно, но факт. България се връща във времената, даже от преди зората на демокрацията, когато един човек/листа се избираха с 99.99%\", обясняват ВМРО.Във Фейсбук, зам.-председателят на ВМРО Искрен Веселинов коментира: \"Буквално преди минути от новините разбрах, че Правната комисия в НС е приела предложението на ДПС, с което на практика се отменя преференциалното гласуване. За да пренаредиш листата трябва да спечелиш гласове, колкото тежи един мандат - т.е. за евродепутат, например, това са 150 000 гласа. Така се ликвидира и последната възможност за мажоритарен избор. Представете си в град като Разград, където дори БСП взема едва 9000 гласа, някой трябва да получи 11000, за да пренареди листата. И не ми е чудно, че НФСБ, с които отдавна имаме спор по въпроса, или Воля, които са фирмено-фамилна структура, не искат да им бърка някой играта, са подкрепили това - чудя се на ГЕРБ! Нали те искаха чист мажоритарен вот?!\"ВМРО коментират, че участието им във властта е само и единствено заради хората и сега отново ще отстояват до край и тяхното право да имат свои избрани личности в институциите, независимо от решенията, които ще бъдат взети в Народното събрание.ВМРО сме против купения и корпоративния вот и \"против купените цигански гласове\". Те искат информиран и свободен избор на българските граждани, образован избор, който предпоставя и личното мнение за представителността, извън листата на партията.Днес в парламента обсъждат промените в преференциалния вот както и промените в ЦИК.", "date": "2019.02.14", "title": "ВМРО недоумяват защо правна комисия отменя преференциалния вот"}
{"url": "https://news.bg/politics/rumen-petkov-vidya-proval-na-rodnoto-finansovo-razuznavane.html", "text": "Ако действително е имало преводи от Венецуела, това е тежък провал на България. Това заяви председателят на АБВ Румен Петков пред bTV. Той изрази мнение, че провалът на финансовото разузнаване у нас е повече от видим.Не знам дали е премълчано, или невидяно, но ако е невидяно, е тежък професионален проблем, посочи Петков.Той посочи, че още вчера е призовал председателя на ДАНС Димитър Георгиев да вземе спешни кадрови мерки заради  и напомни, че още през 2007 г. е предупредил, че вкарването на финансовите звена в контраразузнаването ще създаде размиване, което ще доведе до загуба на контрол.Петков обаче посочи, че въпреки че има основания да смята, че действително Венецуела пере пари през България, това трябва първо да се докаже със сигурност, за да се правят заключения.На въпрос дали вижда връзка между  и случая Скрипал, лидерът на АБВ припомни, че е бил до българския бизнесмен, когато са се отнемали лицензите на предприятията, свързани с оръжейния бизнес.Това беше много груба грешка на икономическия министър и аз съм го казвал, подчерта той.Според него връзка между двата случая няма. Петков напомни, че при отравянето на Скрипал премиерът на Великобритания Тереза Мей категорично е заявила, че зад това стои Русия.\"Да кажем другата истина - нейният предшественик Тони Блеър излъга целия свят, че в Ирак има химически оръжия. Ирак беше смазан и накрая се оказа, че такива оръжия няма. Кой съди Блеър днес за тази грандиозна лъжа?\", запита Петков.Според него съсипването на оръжейния бизнес в България е започнало още през 90-те години на миналия век, но не от Русия. Петков бе категоричен, че идването на руски гражданин в страната не го прави непременно убиец.Когато се произнасят такива присъди, ставаме несериозни в собствените си очи, заяви той и допълни, че не смята, че Гебрев и Скрипал са тровени с едно и също нещо.Според Петков се придавал твърде тежък политически аспект на случая Скрипал, докато причината за атаката срещу Гебрев се криела в бизнеса му, и по-конкретно с Лидерът на АБВ е скептичен, че отравянето на българския бизнесмен може да е свързано с международната му дейност, защото Гебрев се е утвърдил в редица страни, включително в Индия, където е преборил Щатите и Русия.Това, че ги е преборил, не значи, че са направили опит да го убият, смята Петков.Ние като държава трябва да защитаваме собствения си интерес, а той е да градим поведението си на базата на правото, заяви още той. Според него държавата е заинтересована да информира обществото за случая с Гебрев, защото иначе се създавала обстановка на междуинституционално и междудържавно недоверие.По този начин се включваме в конфликти, които не са наши, посочи Петков.По отношение на предстоящите избори той изрази мнение, че правната комисия е допуснала груба грешка с решението да свали  в деня за размисъл и в деня на изборите.Това е създаване на гаранции за манипулация на хората, и то с аргумента, че се нарушава закона, заяви той и допълни, че това не може да е повод да се сменя закона и решението трябва да се преразгледа.", "date": "2019.02.14", "title": "Румен Петков видя провал на родното финансово разузнаване"}
{"url": "https://news.bg/politics/bsp-obvini-upravlyavashtite-che-glasuvat-na-tamno-izborniya-kodeks.html", "text": "Няма кворум. 110 депутати се регистрираха в началото на днешното заседание. За да започне работа законодателният орган са нужни поне 121 депутати. Днес по план законотворците трябва да гледат изборния кодекс. Вчера правната комисия до след полунощ обсъждаше изборните правила.От втория път кворум се събра и НС започна работа. Първия път опозицията не се регистрира.Предлага ни се да гласуваме на тъмно. Това заяви още в началото на споровете социалистът Крум Зарков. Вие гласувате на тъмно, обърна се той към управляващите.По думите му депутатите нямали време да се запознаят с текстовете, гласувани вчера от правната комисия. Отнемат се права на граждани, подчерта червеният депутат. Рейтингът на НС е 8%, а за Зарков било учудващо, че все още имало 8% от българите, които вярвали на парламента.Шефът на правната комисия Данаил Кирилов пък посочи, че и днес щяло да се вижда истеричният патос на опозицията. Вчера левите били чути в поверената му комисия.Герберът се подигра с петимата противници на изборните правила, които си разказвали ризите в знак на протест.", "date": "2019.02.14", "title": "БСП обвини управляващите, че гласуват на тъмно Изборния кодекс"}
{"url": "https://news.bg/politics/dohodite-na-raboteshtite-balgari-narastvat-uveryava-biser-petkov.html", "text": "20 милиона лева повече са раздадени като финансова подкрепа на хората с трайни увреждания този месец благодарение на  Това заяви министърът на труда и социалната политика Бисер Петков пред bTV. Той посочи, че  изплащането е започнало на 12 февруари.Позовавайки се на данни на Агенцията за социално подпомагане, социалният министър съобщи, че повече от 575 000 души са получили помощи през януари, като 78 000 от тях за първи път са включени в получаването на социални помощи от държавата.Петков подчерта, че за първия месец на 2019 г. сумата е над 20 млн. повече.По отношение на . министърът изрази мнение, че то не е предизборно. Той изтъкна, че тенденцията у нас е доходите на работещите да нарастват.За първи път през декември  а средномесечната е над 1700 лв., посочи той и напомни, че предстои 5,7%-ово увеличение на пенсиите от 1 юли. ", "date": "2019.02.14", "title": "Доходите на работещите българи нарастват, уверява Бисер Петков"}
{"url": "https://news.bg/economics/bezlov-namira-za-trudno-opredelimo-koe-sasht-schitat-za-nezakonno-s-parite-ot-venetsuela.html", "text": "В една българска банка влизат едни 140 милиона от Венецуела, това не е много типично по принцип за българските банки. Тази ситуация е още от времето когато операции с каптагон стават незаконни. Тези, които са извършвали операции тук са извън закона, но в Швейцария са в рамките на закона, коментира пред НоваТВ Тихомир Безлов от Центъра за изследване на демокрацията.Той обясни, че те нареждат нещата по правилата, не рискуват, рискуват други. След 90-година има процеси, които са неуспешни. Това са умни хора, не очаквайте да прекарват тирове през границата и че може да се хванат, допълва Безлов.Трудно е да се каже какво точно САЩ считат за незаконно в цялата схема и какви са аргументите с тези пари от Венецуела, обясни той и допълни, че българската банка, в която са парите от Венецуела, е една от институциите, които Европейската централна банка решила да проверява при настоящи си мониторинг.Тази игра която я играят адвокатите и банките е законна, но според него, банките искат да печелят при висок риск и така някои техни дейности често обаче се оказват извън закона.Венецуела не е ембаргова държава, това трябва да се уточни, страна от регион с повишен риск да, но не и ембаргова. Българската банка е третата финансова институция, през която са минали тези пари, коментира Емил Хърсев и обясни, че БНБ няма пряка отговорност да извършва проверки на произхода на дадени средства.Храни се купуват от Турция, Украйна, Румъния и вероятно България, един добросъвестен служител на венецуеласката администрация не би открил сметка в Турция и Украйна предвид ситуацията там. Това всъщност не е голяма сума, става въпрос само за два кораба с нефт.Хърсев допълни, че познава лично адвоката-титуляр на сметките, по които са превеждани парите. \"Той е доктор по право, практикувал е адвокатска дейност в Швейцария. Такъв човек не би нарушил закона и не вярвам да го е направил\", коментира Хърсев.Ако бъде доказано пране на пари, ще бъдат глобени банки с такива суми, които могат да ги доведат до фалит, обясниха и Емил Хърсев, и Тихомир Безлов.", "date": "2019.02.14", "title": "Безлов намира за трудно определимо кое САЩ считат за незаконно с парите от Венецуела "}
{"url": "https://news.bg/health/80-ot-evropeytsite-biha-dali-dostap-do-lichnite-si-danni.html", "text": "Да цифровизираме системата на здравеопазването. Тази концепция е в основата на 14- та Национална конференция по електронно здравеопазване. Конференцията се провежда дни след препоръката на ЕК за разработване на единен формат на електронните здравни досиета.Поляризация и фрагментация са пречка за координацията на проектите по думите на еврокомисар по цифрова икономика и цифрово общество Мария Габриел. Едно от предизвикателната е, че поради чувствителността на личните здравни данни  хората започват постепенно да се доверяват на технологиите в здравеопазването. Електронните здравни досиета тя определи като важна стъпка, за да се случват нещата в областта на електронното здравеопазване.За първи път имаме технологична революция, която засяга всеки сектор от икономиката и всяка част от нашето общество. Как Европа ще обедини експертиза и инвестиции, за да може здравеопазването да отбележи напредък? Дали роботика или изкуствен интелект, те могат да помогнат за развитието на системата на здравеопазването, смята еврокомисарят.80% от европейските граждани споделят, че биха дали достъп до личните си данни, ако са сигурни, че те са защитени. У нас това доверие не е на толкова високо ниво, обясни Мария Габриел. Достъпът до собствените лични данни чрез електронни здравни досиета дава възможност за по-добра диагноза и лечение, използване на цифровите инструменти в помощ на управлението на здравното ни състояние.Мария Габриел отчете липсата на по-голяма координация между европейските институции. Ако не работим с единен европейски формат за обмен на електронни здравни досиета, много трудно бихме могли да имаме обединена система. Тъй като няма законодателен характер обаче, остава едно добро пожелание върху лист хартия, коментира еврокомисарят. Според нея този формат позволява да не преминаваме едни и същи изследвания, ако сме в друга държава членка.Общите стандарти, също в основата на Европейска база с милион човешки генома, е целта на новата инициатива на ЕК, която ще спомогне за събиране на информация, насочваща изследванията върху рака. Това е един нов пример за сътрудничество между държавите членки, по думите на Мария Габриел.Цифровият единен пазар, развитието на мобилните приложения са едно от нещата, които предстоят да бъдат завършени. Телемедицината може да донесе и на България големи ползи, изтъкна Габриел. И най-добрите стратегии обаче ще си останат според нея такива, ако няма финансиране. Еврокомисарят допълни, че новата програма \"Цифрова Европа\" ще получи финансиране от 9 млрд. лева, като здравеопазването присъства в пет ключови области, включващи киберсигурност, изкуствен интелект, цифрови хъбове и суперкомпютри.", "date": "2019.02.14", "title": "80% от европейците биха дали достъп до личните си данни"}
{"url": "https://news.bg/politics/bsp-i-gerb-se-karat-koy-e-shayka-i-koy-komsomolets.html", "text": "Страстите около изборния кодекс се разгорещиха.Червеният Явор Божанков сподели, че бил изтощен и обезверен от това, което се случва. Успокоявала го мисълта, че историята ще съди всички справедливо. Социалистът обвини патриотите, че са срещу българския народ.Юлиян Ангелов от ВМРО атакува младия социалист и му припомни, че преди две години в Горна Оряховица Радан Кънев го представял като новия десен лидер, а сега се пишел за ляв. Вежди Рашидов се засегна на младия комсомолец Божанов, който обвини герберите в изказването си, наричайки ги шайка.Не си ли многото малък да ни наричаш шайка, бе, обърна се той към социалиста. Не съм живял 68 години едно младо момче, което не е било във войската, да ме нарича шайка, от къде на къде вчерашното момченце да ми вика шайка, това да не ти е комсомол, кипна Рашидов. Божанков се извини.Според Таско Ерменков герберите превръщали Темида в леко момиче по бельо. Използвали я като проститутка, която да ги обслужва, както искат. Спорът премина и към съвети кой какви пози трябва да заеме, обръщайки се към даден депутат.Председателят на НС Цвета Караянчева констатира, че днес е 14.02 и затова имало много обяснения в пленарна зала.", "date": "2019.02.14", "title": "БСП и ГЕРБ се карат кой е шайка и кой комсомолец"}
{"url": "https://news.bg/regions/dianabad-protestira-sreshtu-zastroyavane-kray-detska-gradina.html", "text": "Жители на столичния квартал \"Дианабад\" излязоха на протест срещу строеж на нова сграда в близост до детска градина, предаде bTV.Според хората високите сгради ще застрашат 49 ОДЗ. Само на двете улици около детската градина вече има над 10 строежа, посочват протестиращите. По тази причина те са пуснали и петиция във Фейсбук в подкрепа на протеста.Жителите са на мнение, че трябва да се построи малка сграда, с която да се разшири вече съществуващата детска градина. Първоначално теренът е бил общинска частна собственост, но след това се е направила заменка.Протестиращите твърдят, че са притеснени за здравето на децата сиКран е надвесен над детските площадки, разнасят се строителни материали - това създава риск за децата, посочват те.", "date": "2019.02.14", "title": "\"Дианабад\" протестира срещу застрояване край детска градина"}
{"url": "https://news.bg/press/vavezhdat-dolen-prag-za-preferentsiite-na-vsichki-izbori-bg-advokat-krediten-milioner-razpredelyal-parite-ot-venetsuela.html", "text": "Протест. \"Сега\":Ватмани от София с жълти жилетки в знак на протестВатмани от градския транспорт в София протестират с жълти жилетки. Причините са лошите условия на труд и извънредното работно време.Те не изключват и възможността за ефективни стачки, предаде Нова тв. Очаква се директорите на софийските авто и електро - транспорт да бъдат изслушани в Столичната община.След катастрофа в края на миналата седмица стана ясно, че има водачи, които работят със седмици без почивка. Според директорите на дружествата основна причина за извънредния труд е липсата на достатъчно кадри в системата.Инспекцията по труда започна проверка. Проблеми. \"Монитор\":Заради ремонта на \"Шишман\": Хаос в движението в центъраРемонтът на столичната улица \"Шишман\" от началото седмицата доведе до хаос в движението по съседните улици, подадоха сигнал недоволни граждани. Временната организация в района доведе до промяна на движението по съседната улица \"Генерал Паренсов\". Но водачите масово не спазват на правилата за движение.Водачите навлизат непозволено от \"Шишман\" въпреки знаците, забраняващи движението в посока бул. \"Васил Левски\". \"Вече трети ден ставаме свидетели на спорове, псувни и клаксони, коментираха служители от \"Центъра за градска мобилност\", които продават фишове за паркиране в зоната. Освен трудното разминаване в еднопосочната улица, паркирането също е разнообразно: в зависимост откъде идват автомобилистите. Но през деня не бяха забелязани полицейски служители, които да глобяват нарушителите. От общината също не са си свършили работата докрай, защото не са премахнали или закрили част от старите знаци.Участъкът, който се ремонтира, обхваща зоната от ул. \"Граф Игнатиев\" до \"Паренсов\". Срокът за ремонтите е 50 дни, но се очакват и забавяния. Избори. \"24 часа\":Въвеждат долен праг за преференциите на всички избориДолен праг за броя гласове, които са нужни за разместване на листите за евродепутати, народни представители и общински съветници, одобриха депутатите от правната комисия.За разместване на листата за евродепутати ще са нужни преференции, които са равни на националната изборна квота, при избори за Народно събрание - на районната квота, а при местните - на общинската. Според експерти това означава, че за да се размести листа за евроизборите ще са нужни около 130 хил. преференции, за парламентарни - 17 хил., а при вот за общински съветници в София - 6 хил.До момента също съществуваше долна граница, но тя бе процент от гласовете дадени за конкретната листа. Скандал. \"Монитор\":БГ адвокат кредитен милионер разпределял парите от ВенецуелаБГ адвокат с няколко гражданства, проверяван от Комисията по досиетата за принадлежност към ДС като кредитен милионер, е основната българска следа в аферата с изнесените стотици милиони евро от Венецуела. Информацията, че през България са били изнасяни пари от Държавната петролна компания на латиноамериканската държава, която е в процес на смяна на режима, бе пусната в Туитър от опозиционен венецуелски депутат преди няколко дни и първоначално бе опровергана от МВнР. В сряда обаче стана ясно, че данните са истина, като е стартирано разследване у нас.В момента тече проверка на ДАНС със съдействието на БНБ за преводи на пари от Венецуела в банките у нас, съобщи в МС главният прокурор Сотир Цацаров след среща при премиера Бойко Борисов, на която присъстваха и американският посланик у нас Ерик Рубин, шефът на ДАНС Димитър Георгиев и вътрешният министър Младен Маринов.На нея са обсъдени резултатите от работа по случая, след като сме получили сигнал от САЩ, че българин е получил колосални преводи от Венецуела. Цацаров обясни, че случаят касае само една банка, но държавата е длъжна да провери и другите. Икономика. \"Дума\":Близо 30% е сивата икономика в БългарияОколо 30 процента е бил сивият сектор в българската икономика през 2017 година. Част от нарушенията не засягат само правата на работниците, но и заплашват човешки животи. Това обяви лидерът на КНСБ Пламен Димитров на пресконференция на тема \"Заплашва ли човешки животи сивата икономика в България?\".Той представи данни за отделни сектори в икономиката и призна, че проблемът за страната продължава да е сериозен, въпреки че синдикатите се борят с това вече 10 години.Димитров говори подробно за автомобилните сервизи в България. Около 80% от ремонтите на автомобили у нас се извършват в нерегистрирани или полулегални сервизи. Държавата губи стотици милиони левове годишно от това. В същото време тези нерегламентирани ремонти създават сериозен риск по пътищата и заплашват човешки животи.За проблема разказа и председателят на браншовата камара на автосервизите инж. Емил Германов. По неофициални данни 50 милиона лева годишно от държавния бюджет отиват за подготовка на кандидати за водачи, но 80-90% от автошколите работят в сивия сектор.", "date": "2019.02.14", "title": "Въвеждат долен праг за преференциите на всички избори; БГ адвокат кредитен милионер разпределял парите от Венецуела"}
{"url": "https://news.bg/society/uspenie-na-sv-kiril-slavyanobalgarski.html", "text": "На 14 февруари св. Православна църква чества успението на св. Константин-Кирил Философ. Според известното кратко житие на Константин Философ, наречен в монашеството Кирил, произхождал от знатни родители Лъв и Мария, солунски славяни. Високото положение на бащата и богатите дарования на момчето отворили вратите на знаменитата Магнаурска школа в Цариград, където Константин учил заедно с децата на византийските царе и боляри под ръководството на известни учители и на учения Фотий, бъдещия цариградски патриарх.Завършил образованието си с прозвището Философ, той бил назначен за патриаршески библиотекар и преподавател по философия. На него били възлагани и разни поръчения от обществен характер. Отегчен от суетата на тоя свят, Константин избягал тайно в манастира на малоазийския Олимп при своя брат Методий, където именно извършил в пост и молитва приснопаметното си дело - да създаде славянска азбука и да преведе свещените книги на Православната църква на езика на солунските българи.Папа Адриан II (в средата с ореол) посреща Св. св. Кирил и Методий в Рим през 868 г. Стенопис от църквата \"Сан Клементе\" (XI век)Облечен в такова всеоръжие, той с брата си бил изпратен от византийския император Михаил ІІІ в славянските страни Моравия и Панония, за да спечели за християнството тамошните славяни чрез бащиния им език. Но чувствително били засегнати интересите на местното германо-латинско духовенство. То било враждебно настроено към славянския език и започнало борба против тях.На двамата братя - славянски просветители се наложило да се отправят в Рим и да защитят своето дело от враговете пред самия римски папа.В Рим Константин Философ тежко заболял; бил постриган в монашество с името Кирил и подир 50 дни починал на 14 февруари 869 година. Сам папа Адриан извършил погребението му в църквата \"Св. Климент Римски\".Житието на св. Кирил било написано от св. Климент Охридски при непосредствено сътрудничество на св. Методий, Моравски архиепископ, брат на св. Кирил.Службата му е много древна. Тя се е запазила до нас в 12 ръкописа, най-старите от които са от ХІ век.", "date": "2019.02.14", "title": "Успение на св. Кирил Славянобългарски"}
{"url": "https://news.bg/world/stardzhan-iska-garantsii-za-stsenariy-brekzit-sas-sdelka.html", "text": "Гаранции за Брекзит със сделка иска шотландският първи министър Никола Стърджън. За това настоява тя пред британския премиер Тереза Мей, съобщи ITV. Тя обвини Лондон, че се отнася прекалено лековато към ситуацията. Единбург вече се готви усилено за варианта \"без сделка\" и всички последици, включително и риска от недостиг на основни стоки. Ще бъдат проведени информационни кампании сред населението. Имахме много напрегнат ден, призна тя пред медията за работата на правителството. Стърджън вече предупреди по-рано, че Шотландия може да проведе нов референдум за независимост, ако преговорите по \"развода\" не съвпадат с интересите ѝ. Заместник-председателят на ирландската републиканска партия \"Шин Фейн\" Мишел О\"Нийл също предупреди днес, че Брекзит без сделка ще предостави \"правилен момент\" за референдума за обединението на Ирландия.Британските лейбъристи също са против излизането от Общността без сделка. Въпреки уверенията на Мей, все по-вероятен сценарий е или излизането без споразумение, или отлагането на БрЕкзит след официалния срок - 29 март. ", "date": "2019.02.14", "title": "Стърджън иска гаранции за сценарий Брекзит със сделка "}
{"url": "https://news.bg/world/turtsiya-arestuva-500-000-dushi-za-vrazki-s-gyulen.html", "text": "Около 500 000 души са били задържани в Турция заради връзки с духовника в изгнание Фетуллах Гюлен. 30 000 души са в затвора. Това е съобщил вътрешният министър Сюлейман Сойлу, цитиран от местни медии. Данните са от опита за преврат срещу турския президент Реджеп Тайип Ердоган през 2016 година насам. Операциите срещу заподозрени Сойлу е направил изявлението след обвинение от Кемал Калъчдароглу, лидер на опозиционната Републиканска народна партия, че много от задържаните и вкараните в затвора са невинни хора, които нямат общо с Гюлен. Според Сойлу, Калъчдароглу няма представа защо се води борбата с ФЕТО. Припомняме, че при неуспешния пуч бяха убити 250 души, а хиляди други ранени. Гюлен, който е бивш съюзник на Ердоган, отрече участие в опита за преврат.Властите освободиха или уволниха 150 000 държавни служители и военнослужещи.Критиците на Ердоган го обвиняват, че е използвал неуспешния пуч като предлог за репресии срещу инакомислещите. Турските власти твърдят, че мерките били необходими за борба със заплахите за националната сигурност.", "date": "2019.02.14", "title": "Турция арестува 500 000 души за връзки с Гюлен"}
{"url": "https://news.bg/world/kuba-sasht-izprashtat-spetschasti-vav-venetsuela-za-voenna-interventsiya.html", "text": "Правителството на Куба предупреди, че Вашингтон се подготвя за военна интервенция във Венецуела под претекст хуманитарна операция. Хавана призова международната общност да предотврати този сценарий, информира \"Синхуа\".\"САЩ възнамеряват да създадат хуманитарен претекст, за да инициират военна агресия срещу Венецуела и са предложили да внесат в тази суверенна държава чрез заплахи, натиск и сила съмнителна хуманитарна помощ\", се казва в официално съобщение на кубинското правителство.Карибският остров допълва, че САЩ очевидно \"подготвят пътя\" за изграждане на \"хуманитарен коридор\" със сила под претекста \"международна защита\" на гражданските интереси и оттам намеса във Венецуела.Куба подчертава, че американски военни самолети са транспортирали войници между 6 и 10 февруари във военни бази в Пуерто Рико, Доминиканската република и други карибски държави без съгласието на местните правителства. Хавана пояснява, че сред войниците има специални части и военноморски тюлени, които обикновено участват в тайни операции, включително и срещу лидери на други държави.Социалистическата държава също обвинява Вашингтон в \"брутален натиск\" върху други правителства, за да подкрепят нови президентски избори във Венецуела и самопровъзгласилия се Хуан Гуайдо за президент на латиноамериканската държава.Гуайдо се обяви за, около две седмици след началото на втория мандат на Мадуро, който спечели президентските избори през 2018 г.Куба пояснява, че е против изготвяна от САЩ резолюция в Съвета за сигурност на ООН. В документа се призовава международната общност да приеме всички необходими мерки за възстановяване на демокрацията във Венецуела. Според Хавана този документ \"открива пътя за военна инвазия\".Куба посочи подобни случаи на САЩ: Югославия, Ирак и Либия.Вчера , което обаче не се изключва от .", "date": "2019.02.14", "title": "Куба: САЩ изпращат спецчасти във Венецуела за военна интервенция"}
{"url": "https://news.bg/world/v-sasht-glasuvaha-za-prekratyavane-na-uchastieto-vav-voynata-v-jemen.html", "text": "Камарата на представителите на САЩ, където демократите имат мнозинство, одобри резолюция, която прекратява американската подкрепа за водената от Саудитска Арабия коалиция във войната в Йемен, съобщава \"Ройтерс\".Много законодатели притискат президента Доналд Тръмп да втвърди политиката си към монархията.За първи път Камарата на представителите подкрепя подобна резолюция, но 248 срещу 177 гласа няма да са достатъчни за преодоляване на обещанието на Тръмп по въпроса, който вероятно ще използва правото си на вето.Само 18 републиканци в долната камара се присъединиха към 230 демократи в подкрепа на резолюцията, която призовава САЩ да прекратят военните действия, които засягат ситуацията в Йемен, включително презареждане на самолети във въздуха.Демократи и републиканци внесоха резолюцията преди две седмици, с която целят да изпратят послание на Рияд за хуманитарната катастрофа в Йемен и да осъдят Много републиканци обаче смятат, че резолюцията не е уместна, защото американските сили предоставят само възможности за презареждане на самолети и друга подкрепа, но не и преки военни действия.Сенатът се очаква да гласува резолюцията в рамките на 30 дни.Предишна версия на Но не беше внесена в долната камара, където републиканците имаха мнозинство. На 3 януари САЩ подкрепят Рияд в Йемен срещу поддържаните от Иран хуси с презареждане на самолети, разузнавателна информация и помощ при поразяване на цели.Гласуването в Сената през декември беше първото по рода си в Конгреса, което включва резолюция за прекратяване на американски военен ангажимент под War Powers Act. Този закон, приет през 1973 г., ограничава възможностите на президента на САЩ да използва американски сили в конфликти без одобрението на Конгреса.", "date": "2019.02.14", "title": "В САЩ гласуваха за прекратяване на участието във войната в Йемен"}
{"url": "https://news.bg/politics/tsik-izborni-pravila-ne-se-promenyat-predi-izbori.html", "text": "На основата на законопроектите за изменение и допълнение на Изборния кодекс (ИК), публикувани на сайта на Народното събрание, Общественият съвет към Централната избирателна комисия (ОС към ЦИК) изразява становище по темите, които намира за особено важни.Първоначално и изключително важно е да акцентираме, че както всяка система е възможно да бъде подобрена, така и настоящото желание за промени в изборното законодателство го приемаме като воля на законодателя за постигане на по-голяма балансираност и ефективност при осигуряване на равноправен и равностоен процес по основното демократично право да избираш и да бъдеш избиран.Настоящите изменения и допълнения в Изборния кодекс се извършват в срок по-малък от една година преди провеждането на избори и основни постановки в изборните правила не би следвало да бъдат променяни.Същевременно е в нарушение на правилата и добрите стандарти на законотворчеството да се внасят между две четения на законопроект предложения за промени по същество.Като организации, участващи в наблюдението на избори и работещи активно за подобряване на изборния процес в страната и чужбина, с настоящето становище биха искали да поставят публичния фокус върху част от обществено оповестените предложения, които е възможно да влошат качеството на законодателството и доведат до понижаване на общественото доверие в изборния процес:Предложенията за машинно гласуване (МГ) в значително по-голям брой секции спрямо досегашния опит и то секции с голям брой избиратели и без тези, в които МГ е практически неприложимо на този етап, ще позволи да се покаже потенциала на МГ за ограничаване на субективния фактор при отчитане на резултатите и намаляване броя на недействителните гласове. МГ би оптимизирало работата на изборната администрация по време на процеса на гласуване и би минимизирало грешките при отчитането на резултатите. Положителният опит от МГ ще позволи бързо разширяване на обхвата на новата технология, като в същото време идеята за изцяло МГ без хартиени бюлетини на изборите през 2019 г. в цялата страна е нереалистична. Важно е да се отбележи, че вписването в Изборния кодекс на конкретно юридическо лице, отговорно за МГ, противоречи както на пазарните принципи, така и на принципите на равнопоставеност, независимост и безпристрастност при определяне на компетентни изпълнители на волята на законотвореца.Анализът на изборните данни ясно показва, че употребата на преференциално гласуване има значителен ръст с всеки изминал вид избори и в известен смисъл би могло да има позитивен ефект в борбата с гражданската апатия. Смятаме, че е важно употребата на преференция да не бъде неутрализирана чрез направените предложения за промени в ИК. Смятаме, че трябва да бъдат проучени добри практики и ЦИК да бъде ангажиран с активна информационна кампания. Проблемите, които бяха регистрирани в предходните изборни цикли (като явлението 15/15), най-вече се дължат на слабата информираност на гражданите и на липсата на кампания или отчетливо негативна такава от страна на някои от политическите партии. Очакваме законодателят да избере най-добрата от възможните промени в съдържанието на бюлетината, която би ограничила този феномен, изтъкван като основен аргумент срещу преференциалното гласуване.Предложение за въвеждане на видеонаблюдение във всяка секция присъства в няколко от разглежданите законопроекти. Техническото изпълнение на подобна мярка би оскъпило сериозно организацията на изборите, а ефектът от нея е спорен и допълнително би повишил степента на недоверие в изборния процес. Това предложение е свързано с много сериозни технически, психологически и правни предизвикателства, включително по дилемата за онлайн излъчване, публично достъпно в реално време, или за видеозапис само за целите на последващи проверки. Очакваният дисциплиниращ ефект върху секционните комисии може да се постигне само ако камерите се включват с отварянето на секцията, което при публичен достъп би улеснило потенциални организатори на контролиран вот. При наблюдението на броенето е трудно да се очаква, че наблюдателите - граждани или оторизирани проверяващи - ще са в състояние да различат съдържанието на бюлетините и дали резултатите са вярно отразени в протокола. Не по-маловажни са и въпросите свързани с осигуряването на едновременно излъчване на живо на 12 хиляди линка от различните секции; осигуряване на качествена картина; запазването на този видео архив, осигуряването на достъп; начин на гарантиране на личните права на всеки гласуващ и нормативното уреждане на използването на подобни записи като доказателствен материал за извършени нарушения пред институциите. Следва приемането на подобно предложение за видеонаблюдение в секциите, да е съпътствано с особено сериозен и конкретен дебат.Общественият съвет към ЦИК очаква от правителството и администрацията да участва активно в дебат за използването на нови технологии за гласуване. Смятаме, че поетапно тестване и внедряване на ДЕГ, започвайки от българите зад граница, би имало позитивен ефект върху избирателната активност и би било ефикасно в дългосрочен план в сравнение с физическото организиране на секции в чужбина. С оглед съмненията, които гравитират в публичното пространство, относно сигурността и рисковете при реализацията на такова решение, е важно държавната администрация да продължи да развива капацитет за развитието на новите технологии и чуждестранния опит от прилагането им. Същевременно е изключително важно отлагането на въвеждането на ДЕГ да не е за неопределено време, а със заявена от законодателя и правителството ясна и разписана рамка и пътна карта. 5. Като отчита многообразието от аргументи \"За\" и \"Против\" отпадането на забраната за обявяване на резултати от социологически проучвания в деня за размисъл и преди края на изборния ден, Общественият съвет намира за необосновано да се променят станали традиционни за българската изборна практика и съществували дълги години правила без сериозна оценка на въздействие широка публична дискусия и консултации с всички заинтересовани страни.Общественият съвет е на разположение със своята експертиза за участието в разписването на визия за развитието на подобрения в изборния процес с цел постигане на високо обществено доверие и смисъл в упражняването на основното демократично право всеки гражданин да избира управляващите си.", "date": "2019.02.14", "title": "ЦИК: Изборни правила не се променят преди избори "}
{"url": "https://news.bg/world/airbus-prekratyava-proizvodstvoto-na-a380-superdzhambo.html", "text": "Световният производител на самолети Airbus обяви, че прекратява производството на пътническия си самолет A380 суперджъмбо заради липса на достатъчно поръчки, съобщават \"Гардиън\" и ДПА.Европейската група поясни, че е взела \"болезненото\" решение да прекрати производството на най-големия пътнически самолет в света през 2021 г., след като самолетната компания Emirates, най-големият купувач на модела, намали поръчката си от 53 на 14 самолета. Вместо това Emirates ще поръча 70 по-малки самолета A330 и A350, което е в съответствие с тенденцията да се поръчват по-малки и по-ефикасни самолети в сравнение с A380.В съобщението се пояснява, че Emirates е намалил поръчката си от 162 на 123 самолета, ще получи 14 през следващите две години.От базираната в Дубай компания обявиха, че са натъжени от решението на производителя.Прекратяването на производството на A380 ще засегне 3 500 служители на Airbus.От Airbus отбелязват, че повече от 190 милиона пътници са летели с A380 от излизането му на пазара през 2007 г. Но самолетът, който теоретично може да превозва 800 пътници, не е изгоден, тъй като повечето компании предпочитат среден клас пътнически самолети.Въпреки прекратяването на производството, базираната в Тулуза компания отчита 3,5 милиарда евро приходи през 2018 г., което е увеличение с 29% в сравнение с предходната година.Производството на суперджъмбо падна от 30 самолета на година до само шест.", "date": "2019.02.14", "title": "Airbus прекратява производството на A380 суперджъмбо"}
{"url": "https://news.bg/society/pokazvat-nahodki-otkriti-pri-stroezha-na-am-struma.html", "text": "Археологически находки, разкрити при строителството на автомагистрала \"Струма\" край село Покровник, се представят на националната изложба \"Българска археология 2018\".Традиционната експозиция с най-интересните и впечатляващи проучвания се открива днес, 14 февруари, и ще продължи до 14 април в Националния археологически институт с музей при БАН.Над 2700 ценности са били открити при проучването на селище от римската и късноантичната епоха край Покровник. Сред тях са повече от 1400 монети, керамични съдове и метални предмети. Част от находките ще бъдат представени на изложбата.Агенция \"Пътна инфраструктура\" е осигурила над 3 млн. лева за археологически проучвания само в участъка между Благоевград и Крупник от АМ \"Струма\" от 2016 г. досега. През миналата година освен на АМ \"Струма\" започнаха археологически проучвания и по трасето на АМ \"Хемус\" - в отсечката между п. в. \"Белокопитово\" и с. Буховци, на пътя Калотина - София и пътя Видин - Димово - Ружинци - Монтана. Общата им стойност е за близо 935 хил. лева.През тази година откритите римска фамилна гробница и ранно християнска църква ще бъдат преместени, а на място ще бъдат запазени частите от римската вила и баня, които са извън трасето на АМ \"Струма\".През следващите месеци ще се извършват и археологически проучвания на обходния път на Габрово, на пътя Видин - Димово - Ружинци - Монтана, Мездра - Ботевград и на обходния път на Поморие. Археологическите дейности, които ще се финансират от Агенция \"Пътна инфраструктура\" през тази година, е близо 8 млн. лева.", "date": "2019.02.14", "title": "Показват находки, открити при строежа на АМ \"Струма\""}
{"url": "https://news.bg/regions/pozhar-v-shivashki-tseh-v-plovdiv-se-razmina-bez-postradali.html", "text": "Пламна шивашки цех в Пловдив, съобщават от полицията.Сигнал за инцидента бил подаден в 11.30 часа днес. Пожарът избухнал в 6-етажна промишлена сграда на ул. \"Шести септември\" в града.Огнеборците установили, че огънят е тръгнал от втория етаж, където се помещавал склад за платове и шивашки материали.На мястото са се отзовали шест екипа с пет противопожарни автомобила.Към момента пожарът е локализиран и гасенето му продължава.При инцидента няма пострадали.", "date": "2019.02.14", "title": "Пожар в шивашки цех в Пловдив се размина без пострадали"}
{"url": "https://news.bg/world/kapitalizmat-pogreba-sotsializma.html", "text": "Капитализмът погреба социализма. Капитализмът е далеч по-популярен от социализма в САЩ. Това показва социологическо проучване на \"Фокс нюз\".Сондажът също разкрива, че икономическият оптимизъм се увеличава и процентът на американците, които искат помощ от правителството, е на най-ниското си ниво от години.Запитани какво послание искат да изпратят на федералното правителство, половината (55%) заявяват \"оставете ме намира\" в сравнение с 51% през 2018 г. и 54% през 2016 г. 1/3 (34 на сто) желаят Чичо Сам да \"протегне ръка\" в сравнение с 41% през миналата година и 39% през 2016 г.57% имат положително мнение за капитализма, а 25% споделят такова мнение за социализма. Някои конкретни групи е по-вероятно да имат положително мнение за социализма, включително тези, които се определят за либерали (50%), гласувалите за Хилари Клинтън (43%) и тези, които са на възраст под 30 г. (36%).38% смятат, че техните семейства са постигнали американската мечта, а 40% са на мнение, че са на път да го направят. 18% отбелязват, че не могат да я постигнат.63 на сто са оптимисти за икономиката в сравнение с 49% през 2016 г.Повечето републиканци (72%) в сравнение с демократите (47%) гледат положително на капитализма. 68% от републиканците в сравнение с 30% от демократите мислят, че капитализмът действа по справедлив начин.54% от демократите биха поискали помощ от правителството, докато повечето републиканци (77%) биха казали \"оставете ме намира\".В проучването са участвали 1004 души в периода 10-12 февруари 2019 г.", "date": "2019.02.14", "title": "Капитализмът погреба социализма"}
{"url": "https://news.bg/int-politics/iran-obvini-sasht-i-izrael-za-atakata-sreshtu-revolyutsionnata-gvardiya.html", "text": "Иранският президент Хасан Рохани обвини САЩ и техните съюзници в региона на Близкия изток за самоубийственото нападение вчера в югоизточната част на Иран, при което загинаха 27 членове на елитната Революционна гвардия на страната, съобщава иранската държавна телевизия.От гвардията уточниха, че атентатор самоубиец, управляващ автомобил, натоварен с експлозиви, е атакувал автобус, превозващ членове на гвардията в провинция Систан и Балучестан.Екстремистката сунитска мюсюлманска групировка \"Джаиш ул Адл\" (\"Армия на справедливостта\"), която твърди, че се стреми към по-големи права и по-добри условия за живот на етническото малцинство белуджи, пое отговорност за нападението.\"Престъплението ще остане като \"мръсно петно\" в черния списък на главните привърженици на тероризма в Белия дом, Тел Авив и техните регионални агенти\", подчерта Рохани.Освен Израел, Рохани не е посочил регионалните държави, които смята за виновни. Преобладаващо шиитски Иран не признава Израел, който е основен съюзник на САЩ в региона и вижда Техеран като екзистенциална заплаха за своето съществуване.В миналото Техеран е обвинявал своя главен противник в региона Саудитска Арабия в подкрепа на сунитски екстремистки групировки, които са извършвали кръвопролитни атаки срещу иранските сили за сигурност. Рияд отрече обвиненията.Повтаряйки предупрежденията, направени от висши командири на Иранската революционна гвардия, Рохани подчерта, че Иран е решен да въздаде справедливост на отговорните за едно от най-тежките нападения срещу Революционната гвардия от много години насам.Атаката, при която бяха ранени най-малко 13 души, беше извършена в провинция Систан и Балучестан, където живее голямото сунитско мюсюлманско малцинство белуджи на границата с Пакистан.\"Джаиш ул Адл\" извършват атаки срещу граничарите от Пакистан от основаването си през 2012 година.Иран призова съседните страни да се справят със сепаратистките групировки.", "date": "2019.02.14", "title": "Иран обвини САЩ и Израел за атаката срещу Революционната гвардия"}
{"url": "https://news.bg/economics/lokhiyd-martin-se-podgotvya-za-proizvodstvoto-na-balgarskite-f-16.html", "text": "\"Локхийд Мартин\" се подготвя за производството на българските изтребители Ф-16, пише в прессъобщение на американската компания.Българските изтребители може да се произведат в най-новия завод на гиганта в областта на самолетостроенето - , който е почти завършен. Това е заявил директорът на отдел \"Международно бизнес развитие за Ф-16\" в \"Локхийд Мартин\" Джим Робинсън.Освен българските самолети в завода ще бъде произвеждана бъдещата ескадрила изтребители Ф-16 Блок 70 и на Бахрейн, Словакия и други международни клиенти.\"С напредването на процеса по придобиване на Ф-16 Блок 70 България може да бъде сигурна, че ще получи доказана и иновативна самолетна система, която в продължение на десетилетия ще може да допринася към оперативната съвместимост на НАТО\", уверява Робинсън.В прессъобщението се посочва и че \"Локхийд Мартин\" работи с правителствата на България и Съединените щати за очертаване на възможностите за намаляване на разходите в процеса на преговорите.Компанията отново представя Ф-16 Блок 70: има вградени технологии, разработени за петото поколение изтребители Ф-35 \"Мълния\" II и Ф-22; доказано, способно, ниско-рисково и ценово ефективно решение за нуждите на националната сигурност на България и НАТО; дългосрочна възможност за развитие на българските военновъздушни сили; предоставяне на икономически и промишлени ползи за България; реални ползи за страната - подкрепяне на суверенитета, споделяне на технологии и подпомагане на местната заетост.", "date": "2019.02.14", "title": "\"Локхийд Мартин\" се подготвя за производството на българските Ф-16"}
{"url": "https://news.bg/world/putin-erdogan-i-rohani-obsazhdat-sadbata-na-siriya.html", "text": "Президентът на Русия Владимир Путин ще бъде домакин на среща с лидерите на Турция и Иран днес. Те ще обсъдят бъдещето на Сирия след решението на САЩ да , информира ДПА.В съобщение на Кремъл се казва, че тристранната среща с президента на Турция Реджеп Ердоган и иранския лидер Хасан Рохани се разглежда като \"допълнителни съвместни стъпки с оглед дълготрайно\" уреждане на ситуацията в Сирия.Разговорите основно ще се съсредоточат върху \"начини за предотвратяване на дестабилизация, хаос и запазване на контрол над ситуацията, ако американските войници напуснат страната\", каза заместник-министърът на външните работи на Русия Сергей Вершенин, цитиран от ТАСС.Русия и Иран са основните съюзници на сирийското правителство. Турция подкрепя определени бунтовнически групи, които се опитваха да свалят президента Башар Асад.Тримата лидери също се очаква да обсъдят хуманитарна помощ за сирийците, възстановяването на разрушените райони за улесняване връщането на сирийските граждани, както и мерки за превенция повторна поява на терористични групировки.Руският външен министър Сергей Лавров коментира, че президентите ще обсъдят създаването на сирийска комисия за подготвяне на нова конституция.От прессекретариата на държавния глава на Турция съобщиха, че президентите ще търсят \"трайно решение\" на сирийската криза.", "date": "2019.02.14", "title": "Путин, Ердоган и Рохани обсъждат съдбата на Сирия"}
{"url": "https://news.bg/politics/obsazhdame-proekt-za-strogi-merki-protiv-izostavyaneto-na-detsa.html", "text": "Министерски съвет предвижда проект за промени в Наредбата за условията за мерките срещу изоставянето на деца.Според предложените промени ако до 24 часа след изписването на дете от здравно заведение, то не бъде потърсено от родителите си, то държавата ще може спешно да предприеме мерки, за да се предотвратява изоставянето и настаняването му в специализирана институция. Досега този срок беше в рамките на 7 дни, пише БНР.Документът е публикуван за  в портала на Министерски съвет.Държавата ще може да предприеме такива спешни мерки, ако има непосредствен риск от изоставяне, предвид наличие на някое от следните обстоятелства - например заявено желание на някой от родителите на детето в родилно отделение да го изостави, изоставяне на новородено от майката или пък непотърсено от родителите дете, прието в лечебно заведение.С проекта се предлагат и нови текстове в правилника за прилагане на Закона за закрила на детето.Ще се увеличи общият максимален годишен размер на еднократната помощ за превенция и реинтеграция от сегашния петкратен размер на гарантирания минимален доход на десеткратния му размер, което в момента прави 750 лева.", "date": "2019.02.14", "title": "Обсъждаме проект за строги мерки против изоставянето на деца"}
{"url": "https://news.bg/bulgaria/za-fishing-izmami-s-lichni-danni-preduprezhdavat-ot-a1.html", "text": "В последните дни се наблюдава наличието на редица съмнителни сайтове и електронни писма, които използват името и логото на A1 България, предупреждават от компанията.Целта е измама чрез събиране на лични данни от потребители.При всички подобни съмнителни сайтове и електронни писма от А1 молят потребителите да четат внимателно и да не предоставят лични данни на непроверени източници. Ако има съмнение, че даден сайт или писмо е измама, не трябва да се следват връзките (линковете) в него.Екипът на А1 прави всичко възможно за спирането на тези т. нар \"фишинг\" измами, заявяват от компанията.Подаден е и сигнал за проверка към компетентните държавни органи.", "date": "2019.02.14", "title": "За фишинг измами с лични данни предупреждават от А1"}
{"url": "https://news.bg/int-politics/kontrarazuznavaneto-v-germaniya-razsledva-vrazkite-na-rusiya-s-kraynodesni-partii.html", "text": "Контраразузнавателната служба на Германия (BfV) разследва връзките на Русия с крайнодесни партии в страната, включително антиимиграционната \"Алтернатива за Германия\" (AfD), съобщават германските медии, позовавайки се на източници от специалните служби.Германското контраразузнаване е решило да предприеме тези действия във вторник на фона на опасенията, че Москва може да се опита да повлияе на европейските избори през май и три вота в източни германски провинции през тази година.Според медиите това е резултат от среща между BfV и представители на регионалните специални служби, която е била проведена във вторник.Потенциалната намеса на Русия в западните избори е широкоразпространена тревога. Специалният прокурор на САЩ Робърт Мюлър разследва намесата на Русия в американските президентски избори през 2016 г. и евентуалния сговор на предизборния щаб на Тръмп с Кремъл. Русия отрече да се е намесвала в изборите, а Тръмп нарече разследването лов на вещици.Вътрешните служби за сигурност са решили на среща в Потсдам да създадат група от експерти от BfV и от източните провинции и Берлин да разследва въпроса през следващите месеци.Уточнява се, че по време на срещата са се обсъждали връзките между Русия и \"Алтернатива за Германия\" - най-голямата опозиционна партия в Германия - и друга крайнодясна партия \"Десница\". Цитирани са източници от службите за сигурност, според които Москва вижда крайнодесните партии като възможни съюзници в опита си да дестабилизира Запада.През 2017 г. Фрауке Петри, тогавашният лидер на AfD, е провеждала разговори с руски представители по време на посещение в Москва преди федералните избори в Германия, включително с ултранационалистически съюзник на президента Владимир Путин (Владимир Жириновски). Това посещение е било обсъждано на срещата на специалните служби.Като цяло представителите на спецслужбите смятат, че \"Алтернатива за Германия\" има \"минимални и ограничени контакти\" с Русия.От BfV са отказали да коментират информацията.Германското външно разузнаване (BND) разглежда европейските избори като \"добра възможност за Русия допълнително да дестабилизира Запада и да експлоатира националните проблеми по по-целенасочен начин\".Основната цел е \"да се отслаби доверието в изборните процеси\", посочват от BND.", "date": "2019.02.14", "title": "Контраразузнаването в Германия разследва връзките на Русия с крайнодесни партии"}
{"url": "https://news.bg/economics/izpisvat-vsichki-danatsi-i-nadtsenki-v-kasovite-belezhki-za-gorivata.html", "text": "От 1 април 2019 година в страната ще се разпространяват по-подробни касови бележки за заредено гориво на бензиностанция, информират от НАП.Целта е крайният потребител да получава пълна информация за това каква част от платената от него сума за закупените течни горива представлява косвени данъци, както и каква е продажната стойност на горивата и стойността на тяхното придобиване от търговеца.Това се предвижда с новата наредба за касовите бележки.Съгласно новите изисквания при продажба/зареждане на течни горива във фискалния бон, издаван на бензиностанциите, ще трябва да е отпечатана на отделни редове по вид гориво и информация за:- размер на ДДС за продаденото/зареденото гориво;- размер на акциза за продаденото/зареденото гориво;- продажна цена на горивото без акциз и без данък върху добавената стойност (нето стойност);- покупна цена на горивото без акциз и без ДДС (покупна стойност).От НАП пишат, че разликата между крайната продажна цена и покупната му цена не трябва да се възприема като печалба за търговеца, тъй като в този марж се включват и други разходи на съответната бензиностанция за продажбата на горивото - заплати, обучения, сервиз и др.Приходната агенция допълва още, че доработването на фискалните системи на бензиностанциите съгласно последните изисквания в наредбата няма да изискват допълнително изпитване, тестване и одобрение от Българския институт по метрология.", "date": "2019.02.14", "title": "Изписват всички данъци и надценки в касовите бележки за горивата"}
{"url": "https://news.bg/world/parlamentat-na-velikobritaniya-podlaga-na-glasuvane-tri-popravki-za-brekzit.html", "text": "Председателят на Камарата на общините на Великобритания Джон Бъркоу избра три предложения за изменение на предложеното от премиера Тереза Мей споразумение за Брекзит, които ще бъдат гласувани по-късно днес, съобщават \"Гардиън\" и други медии.Бъркоу обаче не одобри поправка за втори референдум.Първата поправка, внесена от лидера на Лейбъристката партия Джереми Корбин, призовава да се даде възможност на парламента да гласува изменено споразумение за напускане или провеждане на дебат за следващите стъпки до 27 февруари.Внесената от Шотландската национална партия поправка призовава правителството да поиска удължаване на Член 50 от Лисабонския договор и отлагане на Брекзит с най-малко три месеца.Последната поправка е на консервативния депутат Ана Субри. Ако бъде одобрена, правителството ще бъде принудено да публикува през следващите седем дни анализ на отражението върху бизнеса и търговията при сценарий Брекзит без споразумение. Според \"Гардиън\" Мей е изправена пред загуба, тъй като най-вероятно поправката на Сурби ще бъде подкрепена от мнозинството.Междувременно се съобщава, че Европейската изследователска група - фракция, бореща се за \"твърд\" Брекзит в рамките на Консервативната партия - планира да се въздържи по време на гласуването тази вечер, което сериозно може да подкопае позицията на премиера Тереза Мей. При загуба в парламента Мей няма да бъде засегната пряко, но ще представлява голяма спънка в усилията й да си осигури отстъпки от страна на ЕС.Министърът за Брекзит Стивън Баркли откри днешния дебат за Брекзит преди гласуването на поправките тази вечер. Той заяви, че все още е възможно напускане на ЕС без споразумение. По думите му правителството трябва да представи варианти какъв ще е планът в случай на Брекзит без сделка. Министърът каза още, че Лондон трябва да изпрати ясен сигнал на Брюксел относно притесненията си, свързани с предпазния механизъм за Ирландия.", "date": "2019.02.14", "title": "Парламентът на Великобритания подлага на гласуване три поправки за Брекзит"}
{"url": "https://news.bg/int-politics/ungariya-zasilva-voennata-si-mosht-za-da-se-zashtitava-ot-vseki.html", "text": "Унгария засилва военната си мощ, за да се защитава от всеки.Унгарският премиер Виктор Орбан заяви в интервю за местно списание, публикувано днес, че страната осъществява многогодишен процес на военно развитие, в края на който \"Унгария ще разполага със значителна ударна мощ и ще бъде способна да се защити сама от нападение, идващо от всяка посока\".Страната, която граничи с Австрия, Румъния, Украйна, Словакия, Словения, Хърватия и Сърбия, е член на НАТО от 1999 г.\"Аз принадлежа към тези, които разглеждат НАТО като важна структура, но не смятам, че военната сигурност на Унгария може да се основава на НАТО\", настоя унгарският премиер, допълвайки: \"Трябва да можем да предотвратим атаките с наша собствена сила.\"Орбан говори след посещението на американския държавен секретар Майк Помпео в Будапеща, при което двете страни сключиха двустранно споразумение в областта на отбраната и обсъдиха възможността за закупуване на ракети.Въпреки че призовава за съвместна европейска армия и за това европейците да могат да се справят с руската заплаха без американска помощ, Орбан подчертал, че Унгария трябва да има най-добрите възможни икономически отношения с Москва.Унгарският лидер също така разкритикувал западните партньори, че не коментират публично атаките срещу унгарски цели в Украйна.Той каза, че е повдигнал въпроса пред Помпео, че \"не е нещо естествено... че на няколко километра от източната граница на НАТО бомба избухна в център на унгарците и никой не каза нито дума. Не го направи и Америка. Междувременно ако например в Йемен нещо избухва, това се превръща в международен въпрос\".", "date": "2019.02.14", "title": "Унгария засилва военната си мощ, за да се защитава от всеки"}
{"url": "https://news.bg/world/fbr-i-pravosadnoto-ministerstvo-obmislyali-kak-da-otstranyat-tramp-ot-vlast.html", "text": "ФБР и правосъдното министерство на САЩ са обмисляли начини за отстраняване от власт на президента Доналд Тръмп, пише \"Ню Йорк таймс\".Андрю Маккейб, бившият заместник-директор на ФБР, разкри в интервю, че топ представители на правосъдното министерство са били толкова разтревожени от решението на президента Доналд Тръмп през , че те са били принудени да обсъдят привличане на министри от кабинета, които да задействат 25-тата поправка за отстраняване на американския лидер от власт.След уволнението на Коми Маккейб е бил притеснен, че разследването може да бъде прекратено.25-тата поправка гласи: В случай на смърт или неспособност на президента да изпълнява задълженията си, същите се поемат от вицепрезидента до края на мандата. Тя влиза в сила през 1967 г.Действията на Тръмп принудили Маккейб да нареди на бюрото разследването за намеса на Русия на президентските избори през 2016 г. да обхване и разследване дали Тръмп е възпрепятствал правосъдието с решението си да уволни Коми. Бюрото също е било разтревожено дали той е работил от името на Русия срещу американските интереси.Бившият заместник-директор на ФБР промотира книгата си \"The Threat: How the F.B.I. Protects America in the Age of Terror and Trump\", която ще бъде публикувана през следващата седмица.Маккейб отбеляза, че е разговарял с Тръмп след уволнението на Коми и на следващия ден е провел среща с екипа, който разследва за руска намеса.Дни преди да се пенсионира през март 2018 г. Той потвърди статия на \"Ню Йорк таймс\", че заместникът на главния прокурор Род Розенстийн е предложил да подслушват Тръмп и че правосъдното министерство е обсъждало варианти да привлекат министри за задействане на 25-тата поправка.В правосъдното министерство са установили, че е необходимо \"мнозинство или 8 от 15-те министри\". Маккейб добави, че Розенстийн е намекнал, че може би има подкрепата на главния прокурор и секретаря по вътрешна сигурност.Розенстийн оспорва информацията за подслушването и задействането на поправката.С разкритието на Маккейб за първи път публично се потвърждава, че е имало такива обсъждания.", "date": "2019.02.14", "title": "ФБР и правосъдното министерство обмисляли как да отстранят Тръмп от власт"}
{"url": "https://news.bg/politics/bsp-pita-koy-se-samnyava-v-chestnostta-na-mashinniya-vot.html", "text": "БСП искат да знаят дали някой се съмнява в честността на машинното гласуване. Някой съмнява ли се, че машинното гласуване е най-точният начин за отчитане на резултатите на изборите, запита червенят депутат Георги Свиленски по време на дебатите за Изборния кодекс в парламента.Искаме ли електронно гласуване или не искаме, недоумява социалистът.Пари има, 50 милиона лева има, всички сме съгласни, че това е най-честният вот, но не искате да го въведете, захапа той управляващите и посочи, че желание имало от 238 народни представили, но с гласуването машинното гласуване да се отложи, се разработва самосъхранение във властта.Защо ви е страх от явен, честен и прозрачен вот, иска да знае той и попита защо трябва хората да се лъжат постоянно.Той призова някой от управляващите да кажат защо не искат да се въведе машиното гласуване.Съпартиецът му Христо Проданов не се съгласи с Георги Свиленски и заяви, че ако един български гражданин не спазва законът за него следват санкци, глоби, наказателно преследване и затвор. В същото време по думите му, ако на един гражданин от ГЕРБ не му харесва, вместо да го изпълнява, го променя.\"Не е въпросът дали искаме или не, а въпросът е за демокрацията\", посочи той.Социалистите смятат, че управляващите печелят изборите във всички цигански секции и затова не искат да се въведе машинното гласуване. Тезата заяви социалистът Драгомир Стойнев по време на дебатите за промените в Изборния кодекс в пленарна зала.Той настоява за изцяло машинно гласуване във всички секции.Герберът Тома Биков отговори на нападките на опозицията и призова депутаите да бъдат по-точни и умерени в изказванията си, защото въвеждането на машини е технически метод, а не фалшификация.Тези нападки са част от вашата предизборна кампания, но когато я загубите, пак няма да разберете защо сте ги загубили, защото хората не искат фанатаци във властта, а искат спокойствие, захапа Биков опозицията.\"Хората искат стабилност и предвидимост, а не люшкане от едната страна в другата\", подчерта герберът.Днес се обсъжда един закон, който е незначим, защото всяка година, когато има избори, управляващите се опитват по един или друг начин да направят един изборен закон и в тези изборни правила да се въведат техните желания и щения, посочи депутатът от ДПС Рамадан Аталай.Ако евентуално направим така, че въведем поетапно машинното гласуване, всички граждани трябва да се убедени, че гласът на гражданите е опазен, подчерта депутатът.От ДПС подкрепят демократичните изборни процеси и настояват да се направи така, че хората да отидат свободно, спокойно и без страх да гласуват.Аталай заяви, че той говори за демократизация на изборния процес, а БСП му говорят за пазарлъци. \"Всеки който падне в опозиция обвинява управляващите, а когато сте на власт и се опрете до рамото на ДПС, тогава виждате, че не правят пазарлъци, а се опитваме да оправим държавата\", обърна се той към социалистите.В крайна сметка депутатите гласуваха да остане забраната за оповестяване на социологически резултати в изборния ден преди края му. Мнозинството отхвърли предложението на ГЕРБ.", "date": "2019.02.14", "title": "БСП пита кой се съмнява в честността на машинния вот"}
{"url": "https://news.bg/world/makkeyb-e-marionetka-na-dzheyms-komi-besen-tramp.html", "text": "Президентът на САЩ Доналд Тръмп използва \"Туитър\", за да нападне бившия временно изпълняващ длъжността директор на ФБР Андрю Маккейб.Той нарече Маккейб \"марионетка\" на бившия си шеф . Тръмп също подозира, че Маккейб е изиграл голяма роля около скандала с Хилари Клинтън и съмнителното разследване на Русия.Изпадналият в немилост Андрю Маккейб се изявява като \"бедния малък ангел\", а всъщност той беше голяма част от скандала с мошеничката Хилари и измамата с Русия - марионетка на дрънкащия Джеймс Коми...Много от ръководителите на ФБР бяха уволнени, принудени да напуснат или се оттеглиха. Съпругата на Маккейб получи много пари от хората на Клинтън за нейната кампания...Маккейб е позор за ФБР и позор за страната ни, написа Тръмп в социалната мрежа.Маккейб сподели в интервю за CBS, че .", "date": "2019.02.14", "title": "Маккейб е \"марионетка\" на Джеймс Коми, бесен Тръмп"}
{"url": "https://news.bg/politics/desni-iskat-ostavkite-na-shefa-na-dans-i-sotir-tsatsarov.html", "text": "\"Демократична България\" и председателят на БЗНС Николай Ненчев настояват за оставката на ръководството на ДАНС и главния прокурор Сотир Цацаров.Според тях оставките им са задължителни заради пробива в сигурността и превенцията срещу прането на пари, както и безнаказаните действия на руския шпионаж на българска територия.От ‚Демократична България\" са на мнение, че случаят с преминаването на венецуелски петродолари през български банкови сметки, доказва пълния провал на \"Инвестбанк\" в превенцията в прането на пари и отчитане и докладване на съмнителни финансови транзакции.Според тях размерът и източникът на постъпващите суми по сметката на адвокат Цветан Цанев е трябвало да дадат сигнал на банката да докладва в ДАНС за съмнителните сделки.По думите им ДАНС и Дирекция за финансово разузнаване са проявили немарливост по случая.Демократите подчертават, че дори надзорът на банките в лицето на БНБ не е успяла да засече еднократните , както и трансферите от банката към трети страни.Според тях прокуратурата дължи отговор разследвала ли е лицето Цветан Цанев, кога и по какви сигнали и докъде са стигнали тези разследвания.От \"Демократична България\" настояват още за налагане на сериозни санкции за Инвестбанк от страна на ДАНС и Банковия надзор, както и за незабавна реформа в институциите, контролиращи финансовата система като БНБ и КФН.Според бившия военен министър Николай Ненчев медийните разкрития по  сина му и техен колега доказват, че държавата не може да гарантира реда и сигурността на своите граждани.По думите му тежкото престъпление е директно посегателство върху суверенитета на държавата.Ненчев изтъква, че едва ли без външна намеса, е щял да се разкрие скандалът с паричните трансфери от Венецуела.Той отбелязва, че институциите са се активирали след като информацията за трансферите е постъпила от американските служби.За председателят на БЗНС още по-тревожно е, че вероятно има и други подобни престъпления, които остават неразкрити.Ненчев е на мнение, че срещу България се води хибридна война от страна на Кремъл, а заради действията на Цацаров страната показва поведение на една поставена в състояние на дълбока зависимост от Кремъл.", "date": "2019.02.14", "title": "Десни искат оставките на шефа на ДАНС и Сотир Цацаров"}
{"url": "https://news.bg/int-politics/otnovo-blamiraha-tereza-mey-za-brekzit.html", "text": "Отново бламираха плана на Тереза Мей за Брекзит. Великобритания навлезе в патова ситуацията, съобщи АП.303-ма депутати гласуваха против за потвърждаване на подкрепата за плана на Мей, а едва 258 гласа бяха \"за\", отбелязва \"Ройтерс\".Според британските медии подобно гласуване е очаквано на фона на твърдата позиция на фракцията на Борис Джонсън от Консервативната партия срещу опитите на премиера Тереза Мей да предложи плавно напускане на ЕС.Бившият външен министър иска твърд Брекзит.Лидерът на опозиционните лейбъристи  в британския парламент ,че премиерът Мей няма мнозинство за своя план.Той направи своята оценка веднага след обявяването на резултатите от гласуването.Правителството не може да продължава да игнорира парламента или да действа до 29 март без съгласуван план.Тереза Мей не може да продължи да се носи по течението и да се надява, че нещо ще се появи, което ще я спаси, заяви Корбин.", "date": "2019.02.14", "title": "Отново бламираха Тереза Мей за Брекзит"}
{"url": "https://news.bg/int-politics/tsvetan-tsvetanov-s-klyuchovi-sreshti-vav-fondatsiya-hans-zaydel.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща в Мюнхен с генералния секретар на Фондация \"Ханс Зайдел\" д-р Петер Витерауф и директора на Института за европейски и трансатлантически диалог на фондацията д-р Волф Круг.Тримата обсъдиха политическата ситуацията и сигурността в регионите на Западните Балкани и Черно море. Витерауф подчерта благодарността на Бавария и ХСС за ефективната охрана на българо-турската граница в контекста на управлението на миграционните процеси в Европа.По време на разговора Цветанов запозна Витерауф и Круг с политическата ситуация в България, като отбеляза, че въпреки нападките на опозицията и опитите за дестабилизация чрез фалшиви новини и дезинформация, в страната има политическа и икономическа стабилност.Председателят на ПГ на ГЕРБ подчерта, че партията се противопоставя на фалшивите новини чрез реална комуникация от първо лице с гражданите и разясняване на ползите от политиките на правителството и ЕС, включително и в рамките на стартиралата на 11 февруари платформа за местни граждански диалози \"Европа в нашия дом\".Дискутирани бяха също планираните общи проекти за тази година, както и идеи за нови инициативи за засилване на мрежата от контакти и сътрудничество в трансатлантическото пространство между Европа и САЩ. Отбелязано бе отличното сътрудничество между България и Бавария, както и че министър-председателят Бойко Борисов ще направи работна среща с премиера на Бавария Маркус Зьодер в утрешния ден в рамките на участието си в Мюнхенската конференция по сигурността.", "date": "2019.02.14", "title": "Цветан Цветанов с ключови срещи във фондация \"Ханс Зайдел\""}
{"url": "https://news.bg/disasters/vzriv-na-gaz-srina-blok-v-krasnoyarsk.html", "text": " срина блок в Красноярск. Това е поредна битова трагедия в Русия, съобщават местните медии.\"Интефакс\" разкрива, че една жена е загинала, а мъж продължава да се намира под развалините.На мястото на трагедията работят спасителни екипи. Напълно разрушени са 6 апартамента. Други 10 жилища да частично повредени.В триетажния блок са живеели 20 души.Властите водят разследване. През последните години в Русия с неправилното използване на битовата газификация.", "date": "2019.02.14", "title": "Взрив на газ срина блок в Красноярск"}
{"url": "https://news.bg/int-politics/uilyam-bar-e-noviyat-glaven-prokuror-na-sasht.html", "text": "Уилям Бар е новият главен прокурор на САЩ, съобщи АП. Сенатът одобри неговата кандидатура с 54 гласа \"за\" и 45 - \"против\".Изборът на Уилям Бар беше предрешен на фона на републиканското мнозинство.68-годишният Уилям Бар, юрист, републиканец, с дългогодишен опит във Вашингтон, вече е бил министър на правосъдието при президента Джордж Хърбърт Уокър Буш, от 1991 до 1993 г. Той ще замени на поста Джеф Сешънс,  в края на миналата година. на въпроса дали Русия е предрешила избора на Доналд Тръмп за държавен глава.", "date": "2019.02.14", "title": "Уилям Бар е новият главен прокурор на САЩ"}
