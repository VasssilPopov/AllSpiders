{"url": "https://news.bg/regions/natovaren-trafik-sled-praznitsite.html", "text": "Натоварен беше трафикът след празниците днес по главен път Е-79, предаде \"24 Часа\".Стигнало се е до задръствания заради колони от коли на завръщащи се от Гърция.  Опашките продължавали до Благоевград.Едва в късния следобед вече не е имало проблеми. Движението в Кресненското дефиле е нормализирано.Нормално е преминаването и на българо-гръцкият граничен пункт \"Кулата-Промахон\". Шофьорите чакат не повече от 20 минути, за да преминат границата.АПИ ограничи движението на ТИР-ове от 14.00 до 20.00 часа, за да регулира трафика.", "date": "2018.05.07", "title": "Натоварен трафик след празниците "}
{"url": "https://news.bg/world/iran-otvarna-izrael-ne-mozhe-da-likvidira-asad.html", "text": "Иран отвърна на Израел, след като енергийният министър на еврейската държава Ювал Щайниц заяви, че страната му ще \"елиминира\" президента Башар Асад, ако продължи да позволява на Техеран да използва сирийски бази.\"Израел нищо не може да направи, те не могат да го направят\", каза ирански политик пред РИА Новости.Иранският представител увери, че присъствието им в Сирия е законно и е одобрено от правителството в Дамаск.\"\", подчерта политикът.", "date": "2018.05.07", "title": "Иран отвърна: Израел не може да ликвидира Асад"}
{"url": "https://news.bg/crime/s-kakva-skorost-tryabva-da-shofirame-za-da-poluchim-globa-ot-nad-1-000-leva.html", "text": "Водач получи глоба в размер на 1 150 лева за шофиране с превишена скорост.Шофьорът е засечен близо до бензиностанция край Смядово, област Шумен, съобщи Нова.На въпросната отсечка позволената скорост за движение е 60 километра в час. Въпросният водач преминал от там със скорост от 167 километра в час, или 107 км/ч. над въведеното ограничение. За нарушението си водачът е получил електронен фиш за 1 150 лв.Това обаче далеч не било единственото нарушение, регистрирано в Шуменско. Стана ясно още, че на 5 май за интервала от близо 1 час в близост до село Развигорово са засечени цели 137 нарушения на скоростта.Голяма част от шофьорите карали със скорост от над 30-40 км/ч. над ограничението.В хода на действията на пътните полицаи са установени и други нарушения - липса на застраховка \"Гражданска отговорност\", неиползване на детско столче в автомобила, неизползване на обезопасителен колан и други.Наложени са глоби и на пътници, които не са използвали предпазните колани в автомобилите.", "date": "2018.05.07", "title": "С каква скорост трябва да шофираме, за да получим глоба от над 1 000 лева?"}
{"url": "https://news.bg/world/v-italiya-partii-predlozhiha-predsrochen-vot-na-8-yuli.html", "text": "Лидерът на италианската крайнодясна партия \"Лига\" Матео Салвини поиска от президента Серджо Матарела да му възложи мандат за формиране на правителство два месеца след парламентарните избори, информират \"Ройтерс\" и други агенции.\"\", каза Салвини пред журналисти след среща с президента.Медии спекулират, че Матарела може да прибегне до правителство от технократи, за да се сложи край на политическата безизходица.о, обявиха по-късно лидерите на Движение \"Пет звезди\" и \"Лига\".Салвини и Луиджи ди Майо предложиха датата след среща в парламента, докато президентът Матарела ръководи последен кръг консултации за излизане от кризата.Това е първата среща между двамата политически лидери след изборите на 4 март, които не излъчиха партия с мнозинство.\"8 юли е първата възможна дата за гласуване, и Ди Майо също е съгласен\", каза Салвини пред журналисти след срещата.\" заяви от своя страна Ди Майо.По-рано той обяви, че е готов да влезе в коалиция с \"Лига\", но отказва в нея да участва \"Форца Италия\" на бившия премиер Силвио Берлускони. Партията на дългогодишния политик е разглеждана от Движение \"Пет звезди\" като символ на политическа корупция. Но Салвини за момента отказва да изостави Берлускони.Държавният глава на Италия се очаква да обяви следващия си ход по-късно днес или след среща с по-малки политически партии във вторник.", "date": "2018.05.07", "title": "В Италия партии предложиха предсрочен вот на 8 юли"}
{"url": "https://news.bg/society/meditsite-ot-bolnitsata-v-lovech-blokiraha-patya-sofiya-varna.html", "text": "Близо 300 протестиращи блокираха движението по главния път София - Варна, в района на пътен възел \"Абланица\", съобщи БНР.Протестът е организиран от медиците и работещите в болницата в Ловеч. В тяхна подкрепа на протеста се притекоха  и граждани на областния град.С блокадата на пътя протестиращите настояват държавата най-накрая да се намеси и да намери решение на проблемите в болницата в Ловеч. Недоволстващите искат да им се изплатят заплатите, както и да се изясни бъдещето на здравното заведение.Протестиращите носят трансперант с надпис: \"Спасете болницата в Ловеч. Не ни обричайте на смърт!\"Медиците призовават както премиера Бойко Борисов, така и министърът на здравеопазването Кирил Ананиев да намерят решение, така че ловешката болница да не бъде закрита заради напускането на медици и тежкото финансово състояние.На протеста медиците заплашиха и че ще блокират АМ \"Хемус\", ако исканията им не бъдат чути.Заради протеста, на главния път София-Варна са се образували огромни колони от чакащи автомобили и в двете посоки на движение. Припомняме, че  заради края на събралите си 3 почивни дни за Гергьовден.Протестът засега е мирен. Очаква се движението на автомобили да се пуска за по 10 минути през определен интервал от време.Припомняме и че работещите в ловешката болница .  те получиха покрай Великден. Според медиците това трябва да спре и служителите да започнат да получават заработените си пари навреме. По думите на протестиращите положението в болницата вече не се издържа. Те са категорични, че при следващото напускане на служители ще се стигне до закриването на още отделения в заведението.Във връзка с протеста кметът на Ловеч Корнелия Маринова заяви, че лечебното заведение може да излезе от финансовата криза само с реформа, каквато вече е предложена от държавата. По думите ѝ в Ловеч се прави всичко необходимо, така че болницата да бъде спасена и стабилизирана.\"Аз също искам яснота за здравното заведение, но моето виждане е, че не по този начин. Цял един оздравителен план беше почти стартирал за изпълнение и отново не бяха съгласни медицинските работници. Не може с непрекъснат отказ от реформи да искаме промяна към добро\", коментира кметът.", "date": "2018.05.07", "title": "Медиците от болницата в Ловеч блокираха пътя София-Варна"}
{"url": "https://news.bg/world/tramp-obvini-dzhon-keri-za-loshata-sdelka-s-iran.html", "text": "Президентът на САЩ Доналд Тръмп използва \"Туитър\", за да обвини бившия държавен секретар Джон Кери за \"много лошо\" договореното с Иран споразумение за ядрената програма през 2015 г.\", атакува американският лидер.До 12 май Тръмп ще вземе решение дали САЩ да останат в ядрената сделка с Иран.Според Boston Globe Кери наскоро се е срещнал с иранския външен министър Мохамед Джавад Зариф, за да обсъдят възможни начини за спасяване на сделката. Източник на изданието е разкрил, че наскоро Кери също е провел разговори с президента на Германия Франк-Валтер Щайнмайер, с шефа за външната политика на ЕС Федерика Могерини и френския президент Еманюел Макрон.", "date": "2018.05.07", "title": "Тръмп обвини Джон Кери за лошата сделка с Иран"}
{"url": "https://news.bg/regions/evakuiraha-dom-za-vazrastni-hora-v-svishtov.html", "text": "Силно задимяване в дом за възрастни хора в Свищов е наложилo евакуация на хората в заведението, съобщи bTV.Около 120 възрастни хора и 8 души персонал са напуснали сградата.На мястото е извикан екип на пожарната. Хората са изчакали пред сграда до приключването на действията на огнеборците.Причината за евакуацията е силно задимяване в сградата, причинено от повреда във вентилатор в една от баните.След повредата пушекът е достигнал до санитарните помещения на трите етажа на заведението по въздуховода.При инцидента не са пострадали хора.", "date": "2018.05.07", "title": "Евакуираха дом за възрастни хора в Свищов"}
{"url": "https://news.bg/world/nyama-da-otmashtavame-uveri-liderat-na-opozitsiyata-v-armeniya.html", "text": "Лидерът на опозицията в Армения, който е на път да стане премиер на страната, увери, че няма да се стреми към политическо отмъщение, информира АП.Никол Пашинян, който близо месец води многохилядни протести, довели до свалянето на премиера Серж Саркисян, се очаква във вторник да бъде избран за премиер от парламента на държавата.Управляващата Републиканска партия направи отстъпка и обяви, че ще издигне своя кандидатура, но ще гласува за този политик, който бъде номиниран от 1/3 от депутатите.Пашинян каза пред журналисти, че \"няма да има отмъщение. В Армения страницата на политическо и икономическо преследване е затворена\".", "date": "2018.05.07", "title": "Няма да отмъщаваме, увери лидерът на опозицията в Армения"}
{"url": "https://news.bg/world/afganistan-provalil-17000-operatsii-na-talibanite-za-mesets.html", "text": "Министърът на отбраната Тарик Шах Бахрами каза в понеделник, че афганистанските национални сили за сигурност (АНСФ) са осуетили над 1700 операции на талибаните, откакто групата обяви пролетната си офанзива \"Ал Кандак\" миналия месец, предадоха местни медии.Той каза, че оттогава групата е опитсла да извърши над 2600 операции в цялата страна. Регионалните страни участват във финансирането и оборудването на талибаните, каза той.В понеделник Бахрами, министърът на вътрешните работи Уайс Ахмад Бармак и Масом Станакзай, председател на Националната дирекция по сигурността (НДСВ), бяха призовани в парламента да информират за подготовката на силите за сигурност в Пролетната офанзива на талибаните и влошаването на сигурността.Бармак заяви, че съперничеството между регионалните страни по отношение на войната в Афганистан е дало повече сила на талибаните.\"\", каза той.\" заяви Бахрами.\".\", добави Станекзай.Междувременно редица депутати критикуваха използването на военни хеликоптери от някои кандидати в предизборната кампания.\" каза един от депутатите.Според шефа на НДСВ, в момента в институциите за сигурност не достигат хиляди войници.Той призова обществото да си сътрудничи с въоръжените сили в защита на страната.", "date": "2018.05.07", "title": "Афганистан провалил 17000 операции на талибаните за месец "}
{"url": "https://news.bg/society/70-ot-zakasalite-v-rim-balgari-shte-chakat-do-petak-za-da-se-priberat-v-balgariya.html", "text": "Консулът на Република България в Рим е оказал съдействие на българските граждани, които бяха блокирани на летището \"Чампино\" в Рим, съобщиха от Министерството на външните работи.Консулът ни в Рим е помогнал на закъсалите българи за осъществяване на връзка с летищните власти и съответна логистика за връщането им в България.От закъсалите 180 души на летището са останали около 70 души, между които и малка група чужденци.Група от около 8 българи са тръгнали към гара \"Термини\" и са информирали, че са решили да отидат във Флоренция, откъдето да търсят алтернативни варианти за прибиране в България.Друга малка група се е отправила към летище \"Фиумичино\", с цел да си закупи билети за България с други авиокомпании, уточняват от Външно.Стана ясно и че група българи са се насочили и към Пиза, откъдето да хванат самолет до София.Друга група от около 35 български граждани са останали в Рим, за да изчакат авиокомпанията да им осигури връщането към България. Те са настанени в хотел.Авиокомпания \"Райън еър\"е издала на тези българи нови билети за полети до България. Билетите обаче са за 10 и 11 май, четвъртък и петък.В същото време от авиокомпанията гарантират само една нощувка в хотел на чакащите хора.За да бъдат заплатени следващите нощувки на блокираните в Италия българи до датите на полетите, според регламента на самата авиокомпания хората трябва всеки ден да се заявяват в листата на чакащите на гишето на ,,Райън еър\"\" на летището. Така имало и вероятност някои от тях да заминат и по-рано.Посолството на Република България в Рим прави опити да съдейства за намирането на бус на изгодна цена, който компактно да извозва българските граждани до летището всяка сутрин до датите на полетите им, тъй като \"Райън еър\" не осигурява транспорт до летището.Българското посолство в Рим следи развитието на ситуацията, а служителите на ведомството остават на разположение на блокираните ни сънародници. От посолството са в постоянен контакт с българите, както и с летищните служби.Припомняме, по-рано днес , след като полет на авиокомпания \"Райън еър\" беше отменен заради гъста мъгла.Според разкази на българите полетът е бил отменен 10 минути преди излитането, без каквато и да е било информация за това. Сред пътниците имало и малки деца.Български граждани, които желаят да получат актуална информация или да подадат сигнал за техни близки, могат да го направят на дежурните телефони за спешни случаи на българското посолство в Рим:За контакт:Телефон: +39 06 322 4640 и +39 06 322 4643Факс: : +39 06 322 61 22 и +39 06 3224656Дежурен телефон в извън работно време:+39 06 322 4640 и +39 06 322 4643", "date": "2018.05.07", "title": "70 от закъсалите в Рим българи ще чакат до петък, за да се приберат в България"}
{"url": "https://news.bg/world/svetovniyat-turizam-e-prichina-za-8-ot-parnikovite-gazove-na-planetata.html", "text": "Световният туризъм е причина за 8% от всички емисии на парникови газове на планетата - четири пъти повече емисии от смятаното по-рано, съобщават ZME Science и Science Magazine.Ново проучване показва, че ваканцията има и висока екологична цена. Докато предишни изследвания разкриваха, че световният туризъм има вина за 2,5-3% от емисиите на парникови газове в света, изследователи сега алармират, че реалните цифри са близо до 8%.В предишни анализи се включваха само емисиите въглероден диоксид от пътуването. Но в новото изследване се включват емисиите от строителството и поддръжката на инфраструктура като хотели и летища, както и емисиите, свързани със закупуването на храна, напитки и сувенири от туристите.Използвайки данни от 160 държави, изследователите са изчислили, че световният туризъм през 2013 г. е отговорен за емисии на парникови газови в размер на 4,5 милиарда метрични тона въглероден диоксид или 8% от всички емисии в света през същата година. Въздухоплаването представлява 12% от замърсяването в света.Ако тенденцията се запази, въглеродният отпечатък от световния туризъм ще се разшири с повече от 40% ( до около 6,5 милиарда метрични тона въглероден диоксид) до 2025 г.Гражданите на САЩ са отговорни за най-много емисии.Проучването е ", "date": "2018.05.07", "title": "Световният туризъм е причина за 8% от парниковите газове на планетата"}
{"url": "https://news.bg/world/gartsiya-se-obyavi-sreshtu-zakonodatelni-promeni-v-siriya.html", "text": "Външният министър на Гърция Никос Коциас се обяви срещу законодателни промени, които нарушават правата на сирийски граждани. Според него, Европейският съюз трябва да отхвърли новото сирийско законодателство в областта на недвижимите имоти, което според него би затруднило връщането на сирийските бежанци в домовете и имуществото им.Той повтори опасенията си, че законът по същество поставя под съмнение  правата на собственост на милиони разселени сирийци върху домовете, бизнеса и парцелите им, предаде АП.Постановлението, оповестено миналия месец, дава на собствениците на имоти в някои части на Сирия един месец срок да предоставят актове за собственост или конфискуват собствеността им.Хиляди сирийски бежанци потърсиха убежище в Гърция.Коциас говори в понеделник след разговори с кипърския си колега Никос Христодулидес.", "date": "2018.05.07", "title": "Гърция се обяви срещу законодателни промени в Сирия "}
{"url": "https://news.bg/world/paragvay-mesti-posolstvoto-si-v-jerusalim-do-kraya-na-mesetsa.html", "text": "Парагвай ще премести посолството си в Йерусалим до края на май. Президентът на страната Орасио Картес ще присъства на откриването, потвърди израелското външно министерство точно една седмица преди САЩ официално да открият посолството си в града, пише \"Аарец\".Преди няколко седмици Картес обяви, че Парагвай ще премести посолството си от Тел Авив в Йерусалим преди да му приключи мандатът след около 3 месеца.През миналата седмица израелски официални представители заявиха, че Гватемала ще премести посолството си в Йерусалим на 16 май.По-рано днес най-малко три указателни табели към американското посолство бяха монтирани в Йерусалим.", "date": "2018.05.07", "title": "Парагвай мести посолството си в Йерусалим до края на месеца"}
{"url": "https://news.bg/world/turtsiya-zadarzha-744-ma-nelegalni-migranti.html", "text": "Общо 744-ма нелегални мигранти са били задържани в Турция в понеделник, според източници на сигурност, цитирани от Мiddle Еast Monitor. Те се опитвали незаконно да преминат в Гърция.Сред нелегалните има жени и деца. В провинция Измир 206-ма нелегални мигранти бяха арестувано в районите Чешме и Дикили през последните 24 часа, заявиха източниците на бреговата охрана, пожелали анонимност, съобщава Анадолската агенция.Други 14 души са били хванати в Бодрум от крайбрежната охрана на югозападната крайбрежна провинция Мугла.Охранителните звена по-късно са спрели лодка, в която пътували 49 мигранти, опитващи се да навлязат в Гърция от остров Караада в Егейската провинция Айдън. След това мигрантите бяха доведени на брега от бреговата охрана.Подобни акции са били извършени в Анталия, Мерсин и Хатай. Турция и Гърция са сред страните, където пристигат най-много мигранти.  ", "date": "2018.05.07", "title": "Турция задържа 744-ма нелегални мигранти"}
{"url": "https://news.bg/world/prezidentat-na-italiya-predlozhi-neutralno-pravitelstvo-do-dekemvri.html", "text": "Президентът на Италия Серджо Матарела предложи \"неутрално\" правителство до декември 2018 г., информира АФП.Той многократно заявява, че страната трябва да приеме бюджета за следващата година.По-рано днес \"Лига\" и Движение \"Пет звезди\" предложиха да се организират предсрочни парламентарни избори на 8 юли.Политическите партии все още не могат да съставят коалиция след парламентарните избори на 4 март, които не излъчиха партия с мнозинство.Движение \"Пет звезди\" спечели най-много гласове, но коалицията между \"Лига\" и \"Форца Италия\" на бившия премиер Силвио Берлускони събира най-много места в парламента.", "date": "2018.05.07", "title": "Президентът на Италия предложи \"неутрално\" правителство до декември"}
{"url": "https://news.bg/world/cheshkiyat-premier-otreche-za-novichoka.html", "text": "Чешкият премиер Андрей Бабиш отрече появилите се по-рано съобщения,че страната му произвежда веществото \"Новичок\", с което бе отровен във Великобритания бившият двоен агент Сергей Скрипал.  каза той, като цитира цивилни и военни разузнавателни доклади.Чешкият президент Милош Земан по-рано съобщи, че през ноември миналата година в институт за научни изследвания на Министерството на отбраната в Бърно е произведен малко количество от нервния агент А230 познат като \"Новичок\", тестван е и скоро след това е унищожен. Според чешкото военно разузнаване \"Новичок\" се отнася до веществото A230, а според Службата за сигурност и информация (контраразузнаването) за A234.Русия се интересува, кой и как наблюдавал в Чешката република унищожението на нервни агенти тип \"Новичок\", коментира говорителката на министерството на външните работи на Русия Мария Захарова.Великобритания продължава да обвинява Русия, а международните инспектори потвърдиха констатациите.", "date": "2018.05.07", "title": "Чешкият премиер отрече за новичока "}
{"url": "https://news.bg/regions/shivachkite-ot-dupnitsa-poluchiha-zaplatite-si-za-2016-g.html", "text": "Всичките 173 шивачки от италианската фабрика \"Абонданца\" в Дупница вече са получили заплатите си за 2016 година, съобщи пред БНР инициаторът на протестите на шивачките Васил Ватрачки.Възнагражденията, които шивачките са изкарали с труд и които бяха забавени от работодателя им над 2 години, са преведени от Фонда за гарантирани вземания.Припомняме, заради неизплатените си заплати, шивачките организираха серия от протести. С проблема се ангажира обмудсманът Мая Манолова, която инициира законодателни промени срещу некоректните работодатели.Във тази връзка шивачките организират нова среща с Манолова в знак на благодарност. Омбудсманът е потвърдила, че ще отиде в Дупница утре, 8 май.", "date": "2018.05.07", "title": "Шивачките от Дупница получиха заплатите си за 2016 г."}
{"url": "https://news.bg/world/nigeriya-spasi-hilyadi-plennitsi-na-boko-haram.html", "text": "Военните в Нигерия твърдят, че са спасили повече от 1000 души, отвлечени в североизточна Нигерия от джихадистката група \"Боко Харам\", предаде Time.Заложниците са били спасени от четири села в района на Бама в щaтa Борно.Не е ясно кога точно са били извършени операциите, но стана ясно, че многонационалните съвместни оперативни сили са помогнали за освобождаването на жени и деца. Сред спасените са и принудително взети за джихадисти от групировката мъже.\"Боко Харам\", дала клетва за вярност на \"Ислямска държава\", е отговорна за хиляди отвличания, особено на млади момичета и жени, по време на деветгодишните си бунтове в Нигерия и държавите от региона, които се сражават обединено срещу нея.Нигерийската армия вече е организирала спасителни операции, но много от жертвите, включително някои от момичетата, отвлечени от Чибок през 2014 г., продължават да са в неизвестност.", "date": "2018.05.07", "title": "Нигерия спаси хиляди пленници на \"Боко Харам\""}
{"url": "https://news.bg/world/sasht-nalagat-sanktsii-na-venetsuelski-kompanii.html", "text": "Администрацията на американския президент Доналд Тръмп определи в понеделник бивш служител на венецуелската разузнавателна служба, двама от неговите помощници и 20 дружества под техен контрол като трафиканти на наркотици, предаде \"Ройтерс\".Вицепрезидентът Майк Пенс обяви санкциите срещу Педро Луис Мартин Оливарес по време на реч пред Организацията на американските държави.Службата за контрол на чуждестранните активи в Министерството на финансите на САЩ заяви, че Мартин е обвинен през 2015 г. от голямото жури във Флорида за съзнателно разпространение на контролирано вещество в Съединените щати и притежание с намерение да разпространява контролирано вещество на борда на въздухоплавателно средство, регистрирано в САЩ.Освен това Валтер Александър Дел Ногал Маркес и Марио Антонио Родригес Еспиноза са обвинени за подпомагане на Мартин и 20 компании във Венецуела и Панама, които са собственост или контролирани от тези трима души.Блокират се всички техни активи в САЩ след налагането на санкциите. Тези, които бяха санкционирани в понеделник, са в допълнение към десетките настоящи и бивши венецуелски чиновници, на които САЩ вече са наложили тези мерки.Те включват вицепрезидента Тарек Ел Аисами за предполагаемо участие в международния трафик на наркотици.САЩ също налагат икономически санкции на Венецуела в момент, когато се стреми да рефинансира огромен международен дълг.", "date": "2018.05.07", "title": "САЩ налагат санкции на венецуелски компании"}
{"url": "https://news.bg/world/raneni-sled-strelba-v-oksford.html", "text": "Най-малко един човек е ранен след стрелба в британския град Оксфорд, предадоха световните информационни агенции. Пострадалият е без опасност за живота. Между полицията и нападателя е започнала престрелка, при която той е успял дасе барикадира в жилищна срада. Униформените преговарят с него. Полицията е отцепила района около Парадайз скуеър, в централната част на града. ", "date": "2018.05.07", "title": "Ранени след стрелба в Оксфорд "}
{"url": "https://news.bg/world/tramp-propuska-otkrivaneto-na-posolstvoto-v-jerusalim.html", "text": "Американският президент Доналд Тръмп няма да пътува до Израел за спорното откриване на посолството на САЩ в Йерусалим. Това гласи изявление на Белия дом, публикувано в понеделник, предадоха световните информационни агенции.Припомняме, че по-рано беше съобщено, че държавният глава може да присъства, като това потвърди и самият той по време на срещата си с израелския премиер Бенямин Нетаняху в Белия дом.Вместо това делегацията на САЩ за събитието на 14 май ще включва министъра на финансите на САЩ Стивън Мнучин, както и зетя на Тръмп, Джаред Къшнър и дъщеря му Иванка Тръмп, които работят като съветници на президента в Белия дом.На 14 май 2018 г., когато Израел отбелязва 70 г. от независимостта си.Американски официални представители многократно заявиха, че преместването на посолството от Тел Авив в Йерусалим ще отнеме много месеци, дори и години.Това решение на Тръмп бе прието с въодушевление от израелските власти, но вбеси палестинците и мюсюлманите по света. То не срещна подкрепа от ЕС и ООН.", "date": "2018.05.07", "title": "Тръмп пропуска откриването на посолството в Йерусалим "}
{"url": "https://news.bg/world/turtsiya-i-albaniya-sa-osnovni-vragove-na-gartsite.html", "text": "Турция и Албания са основни врагове на гърците. Това става ясно от социологическо проучване, цитирано от Top Channel.Публикуваното от \"Ethnos\" проучване показва, че 87% от гърците разглеждат Турция като основен враг. 63 на сто от анкетираните се опасяват, че между двете държави могат да възникнат инциденти.Запитани дали възприемат други съседи като врагове, 47% посочват Албания, 45% сочат пръст към Македония, а 10% възприемат България като враг.На въпрос дали има вероятност териториалната цялост на Гърция да бъде заплашена от съседи, 27% посочват Албания и Македония, а 78% - Турция.Ако тези държави се присъединят към ЕС, 56% от гърците казват, че позицията на Албания към Гърция ще се подобри, същото се отнася и за Македония. 64 на сто от респондентите смятат, че това няма да се случи с Турция.", "date": "2018.05.07", "title": "Турция и Албания са основни врагове на гърците"}
{"url": "https://news.bg/entertainment/balgarski-i-makedonski-ucheni-otkriha-ostanki-na-zhivotno-na-8-mln-godini.html", "text": "Учени от България и Македония откриха скелетни останки от мастодонт - огромно животно, живяло преди 8 милиона години.Палеонтолозите са открили останките в находище на територията на Македония, в Долни Дисан. Там учените търсели останки на грекопитек.Експедицията е по инициатива на Българската академия на науките (БАН), но тази година се финансира от министерството на културата на Македония, предаде БНТ.Учените отдавна знаели за това находище. Преди 8 милиона години на мястото е текла пълноводна река и растителността е била саванна, подобна на тази в Африка.Находка е голям успех за учените.Ръководителят на палеонтологичната експедиция проф. Николай Спасов от природо-научния музей на БАН заяви, че днес останката днес е камък, фосил, но преди някога е била слонова кост. \"Това е бивникът на животното. То наистина е като дънер на дърво, грамадно животно. Това е мастодонт от рода Херлофодон, едно наистина гигантско животно.\"Choerolophodon pentelici - огромно животно, високо поне 3 метра и дълго около 7 метра. Преди 8 млн. години животното е обитавало доста голяма територия - от Иран до Балканите. До този момент обаче учените са откривали само единични кости от череп.Палеонтологът доц. Георги Марков заяви, че за първи път се откриват кости от скелета на животното, за които със сигурност се знае, че принадлежат на този вид.Разкопките в района продължават.", "date": "2018.05.07", "title": "Български и македонски учени откриха останки на животно на 8 млн. години"}
{"url": "https://news.bg/world/sasht-i-filipinite-s-nay-mashtabni-voenni-igri-pri-duterte.html", "text": "Въоръжените сили на САЩ и Филипините започнаха най-мащабните ежегодни военни учения при президента Родриго Дутерте, съобщава АП.Дутерте искаше да се намали военното присъствие на САЩ и участието в бойни игри, докато в същото време търси сближаване с Китай и Русия.Започналите днес игри Balikatan включват бойни учения в градска среда за обучение на специални части за борба с терористи в градски условия, след като през миналата година свързана с ДАЕШ (\"Ислямска държава\") екстремистка групировка окупира град Марави.След като пое властта през 2016 г., Дутерте се закани да ограничи американското военно присъствие в южната част на страната. Веднъж той дори заплаши да прекрати ежегодните игри с американците.Игрите тази седмица са най-големите, откакто Дутерте пое властта, макар че от Манила подчертаха, че те не са насочени към Китай.", "date": "2018.05.07", "title": "САЩ и Филипините с най-мащабни военни игри при Дутерте"}
{"url": "https://news.bg/politics/karakachanov-vnasya-promeni-v-zakona-za-veroizpovedaniyata.html", "text": "Вицепремиерът по сигурността, военен министър и лидер на ВМРО Красимир Каракачанов е вносител на промените в Закона за вероизповеданията. В писмо до медиите и на своята страница във Фейсбук той пише мотивите, с които е внесъл проекта в парламента.\"Този законопроект предлага ограничение за участието в ръководни органи на религиозните общности и институции на лица, които участват в ръководството на политическа партия, забрана за финансиране на вероизповеданията от трети страни и въвеждане на правила за осъществяване на образователни дейности, извършвани в съответните религиозни общности\", пише Каракачанов.Припомняме, през януари 2016 г. стана ясно, че в България работят 16 имами от Турция. Те служат в нашите джамии. \"Имаме много сериозни затруднения по отношение на \", заявиха тогава от Мюфтийството. Назначаването на служители от Турция към Мюсюлманското вероизповедание е било уредено по законов път.Вицепремиерът, министър и партиен лидер Каракачанов е публикувал позицията за внасянето на законопроекта и на своята страница в социалната мрежа \"Фейсбук\".Каракачанов, в качеството си на партиен председател през 2017 г. бе инициатор за създаване на работна група от експерти. След това, като вицепремиер, свика работна междуведомствена среща и в Министерския съвет. После пое ангажимента до края на този политически сезон новият проект на Закон за вероизповеданията да стане част от дневния ред на 44-ото Народно събрание, припомнят от партията му.Неговата позиция гласи, че ще предизвика обществено обсъждане по готовия Законопроект за вероизповеданията. Той припомня, че е обещал да внесе проекта в парламента до края на този политически сезон. Това включва и разговори с Българската православна църква и всички основно застъпени в България вероизповедания, пише Каракачанов.Както е посочено и в мотивите, правилата, съдържащи се в законопроекта, са формулирани при стриктно спазване на принципа на равнопоставеност на различните вероизповедания, пише Каракачанов.\"Предложенията, които аз и екипът ми правим с този проект, са предизвикани от негативни по характера си явления - религиозен радикализъм и осъществяване на терористични актове, наличие на индикации за политизация на вероизповеданията и на започнал процес на дезинтеграция на религиозен принцип на отделни религиозни общности в страната\", пише Каракачанов.Според него разпространението на религиозни доктрини за промяна на държавното устройство, светския характер и закони на страната ни са в реална опасност, както и националната сигурност.\"Ето защо настъпи моментът за конкретни действия, а именно - обществено обсъждане и внасяне в Народното събрание за гласуване на нов Закон за вероизповеданията\", мотивира се вицепремиерът.", "date": "2018.05.07", "title": "Каракачанов внася промени в Закона за вероизповеданията "}
{"url": "https://news.bg/regions/masovi-krazhbi-na-darvesina-ot-sechishte-kray-teteven.html", "text": "Крадци са задигнали над 70 кубика дървесина от гората край Тетевен. Кражбите били масови, а посоченото количество дървесина е откраднато само в рамките на последния месец. Това заяви пред bTV бизнесменът от село Български извор Румен Маринов, който държи сечища в района.По думите му крадците обикалят сечищата и задигат само най-хубавата дървесина. За да стигнат до мястото, те карали с километри по черен път с коловози. Крадците също така действали бързо.Мъжът е успял да заснеме крадците с ловни камери, които сложил в района на сечищата.Първите кадри на обирджиите са през нощта. Последното посегателство било посред бял ден на 6 май.На снимките ясно се виждат лицата на крадците, както и номерата на автомобилите им.Собственикът на дървесината вече е подал жалба за кражбите до полицията. Той се надява властите да си свършат работата и да заловят крадците.", "date": "2018.05.07", "title": "Масови кражби на дървесина от сечище край Тетевен"}
{"url": "https://news.bg/world/izborite-v-livan-tsimentiraha-dominatsiyata-na-hizbula.html", "text": "Подкрепяната от Иран групировка \"Хизбула\" и политическите им съюзници печелят повече от половината места в ливанския парламент, показват неофициални резултати, цитирани от \"Файненшъл таймс\".Вестникът коментира, че вотът укрепва позициите на движението в страната.Очаква се \"Хизбула\" и партньорите им да си осигурят най-малко 67 места в 128-местния парламент, според изчисления на \"Ройтерс\".Ако данните бъдат потвърдени от властите, групировката ще увеличи влиянието си в националното правителство на Ливан. Но \"Хизбула\", която си сътрудничи с различни политически формирования, включително и с християнски фракции, не получава 2/3 мнозинство в парламента, което би позволило на организацията да направи големи промени, включително изменение на конституцията.Някои от местата са спечелени от подкрепения от Запада премиер Саад ал Харири и съюзниците му, които се противопоставят на \"Хизбула\" и на иранското влияние в страната. Но Харири поддържа мнозинството места в сунитския блок и най-вероятно ще запази позицията си на премиер.Проведените в неделя избори са първите за почти десетилетие. Те се проведоха при нова система на пропорционално представителство. Официалните резултати се очакват по-късно днес.Въпреки промяната в съюзите и местата, 128-местният парламент ще остане разделен поравно между християните и мюсюлманите, което е в съответствие със споразумението Taif, прекратило продължилата 15 г. гражданска война. Според сделката ливанският президент трябва да бъде християнин маронит, премиерът трябва да е сунитски мюсюлманин, а председателят на парламента - шиитски мюсюлманин. Малка е вероятността да има големи промени в кабинета.По-късно премиерът Харири заяви, цитиран от АФП, че политическото му движение е изгубило 1/3 от местата си в парламента.Харири каза, че резултатите показват, че \"Движение на бъдещето\" печели 21 места в 128-местния парламент, което е спад от 33 места в момента.Той призна, че се е надявал на по-силно представяне, но остава щастлив от резултатите.Избирателната активност е била 49,2% в сравнение с 54 на сто преди девет години. Малко над 31% от избирателите са гласували в столицата Бейрут.Националните избори трябваше да се проведат през 2013 г., но на два пъти трябваше да бъдат отменени заради политическия климат в Ливан и войната в Сирия.", "date": "2018.05.07", "title": "Изборите в Ливан циментираха доминацията на Хизбула"}
{"url": "https://news.bg/world/frantsiya-velikobritaniya-i-germaniya-kategorichno-ostavat-v-yadrenata-sdelka-s-iran.html", "text": "Решението на САЩ по-късно тази седмица няма да повлияе и Франция, Великобритания и Германия ще останат в ядреното споразумение с Иран, защото това е най-добрият път за противодействие разпространението на ядрени оръжия.Това заяви външният министър на Франция Жан-Ив льо Дриан, цитиран от \"Ройтерс\".\"\", каза министърът пред журналисти в Берлин.Германският министър на външните работи Хайко Маас каза от своя страна, че няма причина да се прекратява споразумението с Иран.\"\", подчерта той.По-рано британският външен министър Борис Джонсън призова САЩ да останат в споразумението. Вашингтон ще вземе решение до 12 май. Френският лидер Еманюел Макрон предупреди, че ако САЩ напуснат споразумението, може да възникне война с Иран.", "date": "2018.05.07", "title": "Франция, Великобритания и Германия категорично остават в ядрената сделка с Иран"}
{"url": "https://news.bg/regions/50-namalenie-v-mladezhkiya-teatar-v-sofiya-s-karta-za-gradskiya-transport.html", "text": "Младежкият театър \"Николай Бинев\" в София и Центърът за градска мобилност стартират съвместна инициатива под надслов \"Спирка Младежки театър\".Кампанията \"Спирка Младежки театър\" дава възможност на всички пътници, притежаващи редовни карти за градски транспорт за срок от 12, 6 и 3 месеца, както и на пътуващите с пенсионерски, ученически и студентски карти, да ползват 50% отстъпка от цената на билетите за всички представления от репертоара на театъра.За целта хората трябва да си вземат специален талон с логото на кампанията от пунктовете за продажба на превозни документи на ЦГМ. С този талон на касата на театъра се удостоверява, че картата е в срок, за да се получи намалението за театралния билет.Намалението важи за всички постановки от репертоара на театъра (без гостуващи) до края на годината.Целта на инициативата е ходенето на театър да стане по достъпно за всички почитатели на това изкуство.Началото на кампанията \"Спирка Младежки театър\" ще бъде поставено утре, 8 май, от 10.30 до 11.15 часа на спирката на трамваи номера 20 и 22 - срещу Младежки театър.Там актьори от театъра ще раздават на пътниците флаери, информиращи за същността на кампанията, както и автографи.В това първо събитие от кампанията ще се включат актьорите Никoлай Луканов, Юлиян Петров, Рая Пеева, Николай Желев, Ахмед Юмер и други.", "date": "2018.05.07", "title": "50% намаление в Младежкия театър в София с карта за градския транспорт"}
{"url": "https://news.bg/world/v-jerusalim-montiraha-parvite-ukazatelni-tabeli-za-posolstvoto-na-sasht.html", "text": "В Йерусалим са монтирани първите указателни табели за новото посолство на САЩ, което ще бъде открито на официална церемония през следващата седмица, информира \"Ройтерс\".През декември 2017 г. президентът на САЩ Доналд Тръмп обяви, че ще преместят посолството си от Тел Авив в Йерусалим, което разгневи мюсюлманската общност.Работници монтираха черно-бели знаци на няколко езика - английски, иврит и арабски, по пътищата към сградата на американското консулство в южната част на Йерусалим, която ще бъде превърната в посолство от 14 май.\"\", написа в \"Туитър\" кметът на Йерусалим Нир Баркат.Главният преговарящ на палестинците Саеб Ерекат излезе със съобщение, в което подчертава, че това решение е не само незаконно, но също така пречи да се постигне траен мир между две суверенни и демократични държави с границите от 1967 г., Израел и Палестина да живеят в мир и безопасност.По улиците на града работници също така закачат знамената на САЩ и Израел., каза държавният секретар на САЩ Майк Помпео по време на визита в еврейската държава през миналата седмица.През март президентът на Гватемала Джими Моралес заяви, че страната му ще премести посолството си от Тел Авив в Йерусалим на 16 май, два дни след САЩ.", "date": "2018.05.07", "title": "В Йерусалим монтираха първите указателни табели за посолството на САЩ"}
{"url": "https://news.bg/world/putin-predlozhi-medvedev-za-premier-na-rusiya.html", "text": "Президентът на Русия Владимир Путин предложи Дмитрий Медведев за премиер на страната, става ясно от съобщение на сайта на Кремъл.По-рано днес Путин официално встъпи в длъжност за четвърти мандат. Малко след това правителството на Медведев подаде оставка.В съобщението на Кремъл се казва, че Путин е предложил на Държавната дума да разгледа кандидатурата на Дмитрий Медведев за поста министър-председател на Русия.Медведев заема поста от 8 май 2012 г.", "date": "2018.05.07", "title": "Путин предложи Медведев за премиер на Русия"}
{"url": "https://news.bg/world/1-200-migranti-pristignali-s-lodki-v-gartsiya-samo-za-sedmitsa.html", "text": "Само в рамките на една седмица на гръцките острови в Егейско море са пристигнали с лодки от Турция 1 200 мигранти, съобщи кореспондентът на БНР в южната ни съседка, позовавайки се на данни на местните власти.Само вчера 251 мигранти без документи са пристигнали на островите Лесбос и Хиос.По данни на гръцкия вестник \"Катимерини\" 171 от бежанците са пристигнали на Лесбос от Турция с пет отделни лодки. Други 80 мигранти достигнали бреговете на остров Хиос.През последните няколко дни се е засили и потокът на бежанци от сухопътната граница между Турция и Гърция.Междувременно стана ясно, че в един от препълнените бежански лагери край Солун са възникнали нови сблъсъци. Конфликтът бил между самите мигранти в лагера в село Диавата. Полицията е арестувала 5 души.Припомняме, вчера . Причината за протеста беше наводнение в палатките, които са настанени.Движението по магистралата беше спряно за близо 2 часа, докато на мястото не пристигнаха специалните части на гръцката полиция.Пред гръцките медии мигрантите обяснили, че са плащали на трафикантите по 2 000 евро на човек. Трафикантите извозвали хората до Солун, където ги оставяли да търсят убежище в лагерите, в които вече са настанени пет пъти повече бежанци от допустимия капацитет.Стана ясно и че от организацията \"лекари без граници\" предупреждават за опасност от разпространение на епидемии в лагерите.", "date": "2018.05.07", "title": "1 200 мигранти пристигнали с лодки в Гърция само за седмица"}
{"url": "https://news.bg/world/merkel-germaniya-i-frantsiya-edinni-po-osnovnite-vaprosi-za-evropa.html", "text": "Канцлерът на Германия Ангела Меркел заяви, че Париж и Берлин са постигнали съгласие по най-фундаменталните въпроси за Европа, но двете държави понякога се разминават по отношение как да се процедира с еврозоната, информира \"Ройтерс\".Президентът на Франция Еманюел Макрон предлага реформи, включително Европейският механизъм за стабилност в еврозоната да бъде превърнат в Европейски валутен фонд и назначаване на финансов министър на валутния съюз.Германският вестник \"Ханделсблат\" пише, че топ политици от консерваторите на Меркел искат тази седмица да се прокара резолюция, която отхвърля обединяване на дълга на държавите в Европа и фискална политика без контрол на националните парламенти. Те също така са против планове на Европейската комисия за европейски финансов министър.", "date": "2018.05.07", "title": "Меркел: Германия и Франция единни по основните въпроси за Европа"}
{"url": "https://news.bg/regions/stolichani-nedovolstvat-ot-pretapkani-avtobusi-do-vitosha.html", "text": "Жителите на София и гостите на града, които използват градския транспорт за придвижване към Витоша, са принудени постоянно да се возят в претъпкани рейсове, без климатик. За това алармират жители на столицата пред bTV.Рейсовете по линия №63 постоянно са препълнени и нямат климатик, заяви Любомир Трифонов, който е пътувал с рейса до  миналия уикенд.По думите на Трифонов ситуацията е \"повече от ужасна\" - претъпкани автобуси, които се разваляли.Според туриста Георги Петрунов проблемът е в капацитета на рейсовете. Просто капацитетът на автобусите не стига. Това е демагогия\", сочи той.От Центъра за градска мобилност пък съобщават, че редовно следят за натоварването по линия №63. Когато имало повече трафик, се пускали и допълнителни автобуси.", "date": "2018.05.07", "title": "Столичани недоволстват от претъпкани автобуси до Витоша"}
{"url": "https://news.bg/world/iran-namekna-che-mozhe-da-ostane-v-yadrenata-sdelka-i-sled-izteglyaneto-na-sasht.html", "text": "Президентът на Иран Хасан Рохани обяви, че страната му може да остане в ядреното споразумение и ако САЩ се оттеглят, но ЕС трябва да гарантира, че Техеран ще запази ползите от сделката, информира АП.По-рано днес Великобритания, Франция и Германия обявиха, че остават в споразумението и след 12 май, когато САЩ ще решат дали ще продължат да изпълняват споразумението.Рохани, който говори пред местни представители на властта в североизточния град Машхад, каза, че ако САЩ се оттеглят, това би било \"стратегическа грешка\".Той поясни, че Техеран иска споразумението да бъде защитено и гарантирано от останалите пет държави - Великобритания, Франция, Германия, Русия и Китай.Президентът добави, че в такъв случай \"оттеглянето на САЩ ще бъде прието\".", "date": "2018.05.07", "title": "Иран намекна, че може да остане в ядрената сделка и след изтеглянето на САЩ"}
{"url": "https://news.bg/politics/prezidentat-rumen-radev-nyamal-ideya-da-pravi-partiya.html", "text": "Към момента няма идея президентът Румен Радев да създава своя партия. Да не забравяме, че президентът е обединител на цялата нация и не би си позволил, да направи партия.Това стана ясно от интервю на главния секретар на президента Димитър Стоянов пред Дарик, чиято стенограма бе изпратена от президентската администрация до медиите.Припомняме, по време на лекция пред студенти от УНСС президентът не изключи възможността да създаде партия.Двама министри са потърсили среща с президента Румен Радев, изпълнявайки  да отчетат дейността на ведомствата си по отношение на обществените поръчки. Министърът на регионалното развитие и благоустройството Николай Нанков е поискал среща с президента, цитира по памет президентският секретар. Но такава среща едва ли ще бъде организирана. Контролът над министрите трябва да бъде упражняван от Министерския съвет и от Народното събрание. Президентът няма такива функции, каза Стоянов.Стоянов определи спирането на проекта за избор на тип изтребител за военната ни авиация като некоректно проследена дейност на комисията, която оценяваше офертите.\"Там се наговориха куп неистини. Неистина е примерно, че служебното правителство е взело решение за закупуване на конкретен тип изтребител. Няма такова нещо. Комисията, която работи от военни експерти, е подредила само алтернативата от различни типове самолети. Няма и една дума записана, където да се казва, че се предлага да се закупи конкретен тип изтребител. Това е.По думите му, методиката за избора е била предварително заложена, а служебният кабинет \"Герджиков\" само е утвърдил протокол, представен от експертната комисия.Назначената анкетна комисия не подходи, според мен, по експертния начин, смята Стоянов. \"Тя беше си поставила една-единствена цел - целта да се провокира президента. И тя беше създадена, между другото, след едно изказване на президента отново за корупцията\", припомни секретарят на държавния глава.Веднага след неговото изказване за корупцията последва пресконференция, водена от Цветан Цветанов. Там беше казано, че в случая като че ли има много съмнения вероятно за корупция по високите етажи, че крадецът казва: \"Дръжте крадеца\". Никъде не установи и в протокола от нейната работа не е записано, че има такива корупционни съмнения, припомни Димитър Стонов. Това означава, че отпадат абсолютно всички съмнения, които бяха така тиражирани твърдо смело от председателя на ПГ на ГЕРБ, обобщи съветникът, според когото Цветанов прави изключително смели изказвания.\"Аз лично, ако ми представят една методика за физическо възпитание, не бих си позволил да дам оценка и да кажа дали е добра или лоша. Така че г-н Цветанов прави определено едни изказвания, които не са истина. Ако си спомняте, той говореше за осми критерий - ами, само да му кажа, че критериите са 3, и обикновено след 3 следва 4 или 5, но не и 8. Така че определено това не е така\", заяви Димитър Стоянов.Относно схемата за плащане на избрания тип изтребител Стоянов припомня, че разполага с писма, в които военният министър пита финансовия си колега дали е задължителна схемата.Отговорът гласи: \"По отношение на схемата с примерно определения на плащанията, както и прогнозните срокове за доставка на активите по проекта за инвестиционен разход, считаме, че от бюджетна гледна точка тази информация е задължителна\".Министърът на финансите казва, че е задължителна. Така че определено комисията не е стигнала до правилното заключение, твърди Стоянов и припомня, че комисията не е работила с експерти, а с военния министър и зам.-министър. Те не са участвали в процеса от 2 юни 2016 година до август месец 2016. Тогава бяха подготвени т.нар. \"искания за предоставяне на информация\", когато наистина беше въведено такова ограничаващо условие като задължителност на схемата за плащане. Това са все неща, които останаха може би неразкрити пред обществеността, или пък целенасочено скрити.Служебното правителство изпълни сроковете, заложени от предходното правителство на Бойко Борисов. Военният министър Николай Ненчев е разписал искането за предоставяне на оферта. Там са записани конкретни срокове. Служебното правителство закъсня с утвърждаването на протокол, уточни Стоянов.Той даде пример със заключението на комисията, която изказва категорично мнение, че ПИР-ът (проект на инвестиционен разход) не е бил подготвен добре. Този ПИР е правителствен разход. Проектът на инвестиционен разход е приет на 1 април 2016 година от Министерски съвет. На 2 юни 2016 година е приет от Народното събрание.Съветникът, който е и бивш авиатор, припомня, че и Цветан Цветанов е гласувал за проекта за инвестиционен разход. Излиза, че комисията, назначена от него, изведнъж казва, че проектът, който е подготвен от 43-то Народно събрание е нефелен. Комисията не казва, че експертната група е направила грешка, че е допуснала слабости. Напротив, упреците са към липсата на политическо ръководство, контрол на процеса от Министерството на отбраната, създаден нормативен вакуум, каза Стоянов, наблягайки, че критиките са към изпълнителната власт.Запитан да не би проектите за модернизация на армията да не се осъществяват, защото някои не са успели да си разпределят комисионните, Стоянов обяви че по отношение на проекта за избор на нов тип боен самолет, за комисионни се говори изключително трудно.Това, което беше предложено от работната група, е да бъде сключен договор правителство с правителство. Едва ли някой би си помислил, че правителството на САЩ, правителството на Португалия, правителството на Швеция е корумпирано да речем, каза Стоянов.Запитан защо летят само 4 \"Кугъра\" от 12, и един \"Спартан\" от 4, както твърди Борисов, съветникът на Радев отговори, че спартаните са три, защото единият е във формированието за носене на дежурство и е деклариран пред нашите съюзници. Друг трябва да носи нашето дежурство по аварийно-спасителни операции или пък да участва при необходимост при терористичен акт, и естествено, третия обикновено има откази.Винаги има един самолет, който е на преглед, на регламентирани работи. Така реално два се поддържат в непрекъсната изправност. Затова са три.И ако правителството беше спазило приетия от тях рамково споразумение (РМС) през 2011 година, сега нямаше да бъде един, щяха да бъдат 2 или 3 изправни (военнотранспрортни самолета \"Спартан\" - б.р.).12 \"Кугъра\" са закупени, 4 от тях са в изправност. А дали г-н Борисов знае, че тези 4 \"Кугъра\" се поддържат изключително трудно, запита реторично президентският съветник.Причината е, че тяхната поддръжка не е в ремонтна организация, а ляга на плещите на авиотехниците от база \"Крумово\". Допълнително им беше спусната задачата за изпълнение на инспекция на \"Кугърите\" без да бъде увеличен по щат с нито един човек, каза Стоянов. \"Тоест, същият този състав дали обслужва 3 типа вертолети или 4 типа вертолета няма значение. Освен това, за \"Кугърите\" има сключено рамково споразумение, има договори, няма финансиране\", каза Стоянов.По думите му, ако бъде отпуснато финансиране, ще летят сигурно и 12-те \"Кугъра\". Освен финансиране обаче е необходимо да се помисли и за личен състав, с който да бъде подпомогната авиобаза \"Крумово\".\"Крумово\" също има декларирано формирование към вертолета, към нашите съюзници от НАТО, освен това има друго формирование, което е към Европейския съюз, припомни Стоянов и намекна, че премиерът би трябвало да бъде осведомен за това.В отговор на думите на премиера Борисов, че авиацията е приземена, но ще участва на парада, Димитър Стоянов обясни, че е удължен ресурса са самолетите ни и то благодарение на българските техници, някои от авиобаза \"Безмер\".Въпреки правителството авиацията летя, каза Стоянов след като подробно изрежда как е удължен ресурса на основни части на военните ни самолети.\"С изказването на някои политици, с всеки изминат ден започвам да се разочаровам, защото говореното на неистини, говоренето на буквално казано лъжи, почват да отвращават обикновения гражданин от политическата класа. Трудно е да се каже даже, че е и класа\", каза Стоянов.Да излезеш от Конституционния съвет навън и да кажеш, че президентът Радев е предприел стъпки за излизане от НАТО и ЕС, при условие, че не е и дума спомената и не е коментирано въобще, това не е чест и достойнство, заяви президентският съветник по повод думите на председателя на ПГ на ГЕРБ.Помолен да коментира първата година управление на третия кабинет на ГЕРБ Стоянов заяви: \"Големият успех с дълга не мисля, че е успех. Когато 2009 г. дългът беше 9,99 млрд., да го направиш през 2016-а 27 млрд. и след това да го свалиш до 25 млрд., това ли е големият успех?\".\"Още повече че голяма част от страните не намаляват дълга си, а тези пари ги вкарват в икономиката, за да може страната да направи един рестарт и да получат повече дивиденти чрез данъци и т.н.\", каза Димитър Стоянов.Относно намаляването на безработицата до 5,7% той каза: \"Наистина е голям успех, особено когато 1,5 милиона българи ги няма. Ако Борисов продължава със същата политика, ами следващите 10 години ще изчезнат още 1,5 милиона и безработицата със сигурност ще стане под 2 % и тогава ще бъде отчетено за пореден успех или по някакъв друг начин.\".Като успех на правителството съветникът на президента Румен Радев определи издигането на Западните Балкани за приоритет на нашето европредседателство.", "date": "2018.05.07", "title": "Президентът Румен Радев нямал идея да прави партия"}
{"url": "https://news.bg/regions/kmetove-po-chernomorieto-ne-iskat-shumnite-zakoni-na-simeonov.html", "text": "Кметове на общини по Южното Черноморие изпратиха становище до Министерството на туризма и Министерството на здравеопазването относно подготвените промени в Закона за шума. Градоначалниците се обявяват против \"шумните\" промени на Валери Симеонов.Според кметовете подготвените промени срещу вдигането на шум след 23 часа ще засегнат десетки заведения по крайбрежната ивица в курортните градчета.Припомняме, промените предвиждат да се забрани вдигането на шум в заведенията и жилищните квартали между 14 и 16 часа и между 23 и 8 часа сутринта. Най-вероятно промените ще влязат за обсъждане в НС в края на предстоящия летен сезон.Кметовете на черноморските общини обаче не одобряват подготвените промени.В тази връзка пред БНР кметът на Поморие Иван Алексиев заяви: \"Революционното предложение е съответните компетентни контролни органи да могат да изземват уредбите на заведенията, които нарушават нормата на шум. И кой ще ги взема? Естествено, пак кметовете. С какво право ние ще отнемаме частна собственост? Това е несерозно! В Конституцията е записано, жалко е, че Конституцията е върховният закон, а никой не го спазва, че частната собственост е неприкосновена.\"Кметът на Созопол Панайот Рейзки пък попита как семействата, които са отворили ресторанти в къщите си, ще изхранват семействата си, ако заведенията трябва да затварят в 23 часа.Стана ясно и че бизнесмени вече са започнали да изнасят бизнеса си извън страната, защото акцията \"Шум\" на вицепремиера била репресивна и насочена само към определени заведения.", "date": "2018.05.07", "title": "Кметове по Черноморието не искат \"шумните\" закони на Симеонов"}
{"url": "https://news.bg/world/ulichni-kucheta-ubiha-shest-detsa-v-indiya.html", "text": "Улични кучета убиха шест деца през последната седмица в Северна Индия. Ужасените местни жители не пускат децата си да излизат и убиват всяко улично куче. Най-малко 24 деца са ранени при нападения на кучета, информира АП.Загиналите деца в и около град Ситапур, щат Утар Прадеш, са на възраст между 5 и 12 г., обявиха от полицията. Много от нападенията са станали, когато децата са събирали манго или са напускали домовете си, за да използват външни тоалетни.Според властите 12 деца са убити от кучета в района от ноември 2017 г.По улиците на Индия има милиони бездомни кучета, включително и в най-модерните квартали. Докато нараняванията от кучета са често срещано явление в страната, фаталните случаи в един район са рядкост. Местни жители вярват, че нападенията са започнали след затварянето на незаконна кланица, което е направило кучетата по-агресивни, тъй като са останали без основен източник на храна.Заради атаките някои училища отчитат значителен спад на присъстващите ученици. Родителите са призовани да придружават децата си до училище и обратно.", "date": "2018.05.07", "title": "Улични кучета убиха шест деца в Индия"}
{"url": "https://news.bg/world/prekratiha-tarseneto-na-tayna-staya-v-grobnitsata-na-tutankamon.html", "text": "Египетските власти решиха да прекратят търсенето на скрити помещения в гробницата на Тутанкамон, след като заключиха, че те вероятно не съществуват, предаде Би Би Си.По-рано международна група от египтолози започна проучвания с убеждението, че има голяма вероятност в гробницата - на възраст около 3000 години, да има тайна стая.Според една от теориите дори се смяташе, че в скрито помещение може да се намира гробницата на царица Нефертити, която според някои учени е майка на Тутанкамон.Търсенето на неоткрита досега стая започна след като британският археолог Никълъс Рийвз, на базата на снимки с висока резолюция заключи, че на тях се виждат размити очертания на врати.В своята статия \"Погребението на Нефертити\" от 2015 г. ученият изложи теорията, че гробницата поначало е била строена за Нефертити - съпругата на фараона Ехнатон, баща на Тутанкамон. На базата на това той направи предположение, че останките й може да са в дълбините на гробницата.ДНК анализите доказват бащинството на Ехнатон, но учените все още спорят за това коя е майката на рано починалия фараон.Според Рийвз, след внезапната смърт на младия Тутанкамон се е наложило той спешно да бъде погребан във външната камера на гробницата на Нефертити в Долината на царете в южната част на Египет.Смята се, че тя може би е управлявала Египет през периода между смъртта на своя съпруг и възкачването на престола на Тутанкамон.Останките на Нефертити и досега не са открити, но прекрасно запазеният неин скулптурен портрет ражда легенда около личността й. И днес тя е една от най-известните жени на древността с необикновената си красотата, надживяла хилядолетията.След публикацията на Рийвз е извършено радарно сканиране на гробницата, данните от което по-скоро потвърждават теорията.Тогава министърът на културното наследство на Египет коментира, че с 90% сигурност може да се приеме, че в гробницата има тайно помещение.Повторно изследване също потвърждава теорията на учения, давайки надежди, че предстои археологическата сензация на века.При последвалото дълбоко сканиране с георадар обаче изследователи от Торинския университет опровергават тезата за тайно помещение.\"Вероятно някои хора ще бъдат разочаровани, че зад стената на гробницата няма нищо. Но от друга страна, това е същността на истинската наука.\" - посочва ръководителят на изследователската група доктор Франческо Порчели.", "date": "2018.05.07", "title": "Прекратиха търсенето на тайна стая в гробницата на Тутанкамон"}
{"url": "https://news.bg/regions/intenziven-e-trafikat-na-gkpp-kulata-i-na-kapitan-andreevo.html", "text": "Интензивен е трафикът на ГКПП Кулата на изход за товарни автомобили. На българо-турската граница трафикът е интензивен на ГКПП Капитан Андреево на изход за товарни. Това е информацията на Гранична полиция към 6 часа на 07 май 2018 г.На българо-сръбската, българо-македонската и на българо-румънската граница трафикът е нормален на всички гранични контролно-пропускателни пунктове.От Гранична полиция припомнят, че непълнолетните български граждани, излизащи от страната с единия родител или без родителите си, трябва да имат нотариално заверено съгласие от отсъстващия родител. Децата трябва да носят оригинал и копие на този документ, като копието остава на граничния пункт.", "date": "2018.05.07", "title": "Интензивен е трафикът на ГКПП \"Кулата\" и на \"Капитан Андреево\""}
{"url": "https://news.bg/crime/tehnicheska-neizpravnost-prichinila-zapalvaneto-na-ukrainskiya-bus.html", "text": "Техническа неизправност е причината за запалването на автобуса на автомагистрала \"Хемус\". Това съобщиха от пресцентъра на МВР, цитирани от bTV.Туристическият автобус се запали на магистралата на 5-и км след изхода на София, в посока Варна. Това стана около 15 часа в неделя. Няма пострадали сред 24-мата пътници.Шофьорът на автобуса е загасил пожара. Шофьори на преминаващи автомобили и служители на близка бензиностанция са помогнали.Заради пожара бензиностанцията остана затворена цели 3 часа от съображения за сигурност.Автобусът е украински. В него са пътували художници, които се връщали от пленер на остров Тасос.", "date": "2018.05.07", "title": "Техническа неизправност причинила запалването на украинския бус"}
{"url": "https://news.bg/health/meditsite-ot-loveshkata-bolnitsa-prodalzhavat-protestite-si.html", "text": "Медиците от ловешката болница подготвят протест заради неизплатени заплати и неясното бъдеще на лечебното заведение, съобщи БНР.В знак на недоволство в 17 часа лекари, медицински сестри и санитари планират да блокират движението по главния път София - Варна, в района на пътен възел Абланица край Ловеч.Работещите в ловешката болница получиха едва в петък януарските си заплати. Медиците настояват проблемът с изплащането на заплатите им и излизането на лечебното заведение от тежкото финансово състояние за трайно решаване на проблема.\"Не можем повече, не се издържа. Вече и колеги няма\", разказват лекарите, които са останали .\"При следващо напускане ще предстои закриването на още отделения\". \"Когато сме получили някаква заплата, това не решава проблема. Това е ден за ден - така караме вече колко години\", разказват медици.\"В XXI век да нямаме болница. Това е престъпление\", коментират лекари.И днешният протест на ловешките медици ще бъде подкрепен от таксиметрови шофьори и жители на града.", "date": "2018.05.07", "title": "Медиците от Ловешката болница продължават протестите си"}
{"url": "https://news.bg/int-politics/82-e-odobrenieto-na-putin-za-prezident-na-rusiya-spored-vtsiom.html", "text": "Руският президент Владимир Путин има одобрението на 82% от гражданите. Неодобрението е на 11% от руснаците, показва допитване на Всерусийския център за проучване на общественото мнение (ВЦИОМ), цитиран от РИА Новости.Днес по обяд Владимир Путин полага клетва за четвъртия си мандат като президент на Русия.\"Оценката на дейността на Владимир Путин на поста президент на страната има значимо увеличение след март 2014 г., запази се високо ниво вече четири години\", се казва в материалите на запитването.Ако преди шест години нивото на одобрение на дейността на президента отбелязваше 69%, а през май 2013 г. показателите представляват 65%, то вече през май 2014 г. той нарасна до 86% и в последващите години, по данни на майските проучвания на ВЦИОМ, беше в рамките на 82-88%.Според резултатите на сегашното допитване през месец май, работата на президента сега одобряват 82% от руснаците. Подобни показатели - 82% бяха отчетени, например, в хода на майското допитване през 2007 г.Като позитивна дейността на държавния глава сега по-често са склонни да оценяват жените (85%), жителите на селските райони (85%) и хората от старото поколение (91% в групите на анкетираните над 60 години).Според резултатите на новото допитване през месец май, 82% от руснаците одобряват работата на президента. Същият процент одобрение имаше и по време на майското допитване през 2007 г.Допитването е проведено от \"ВЦИОМ-Спутник\" на 2-3 май 2018 г. сред 2 хил. респонденти над 18-годишна възраст, чрез телефонно интервю. ", "date": "2018.05.07", "title": "82% е одобрението на Путин за президент на Русия, според ВЦИОМ"}
{"url": "https://news.bg/politics/arman-babikyan-borisov-se-nauchi-da-se-izmakva-ot-skandalite.html", "text": "Скандалите през първата година от мандата на кабинета \"Борисов\" 3 бяха много и избухваха често. Премиерът се научи някак си да се измъква. Това каза пред bTV политологът Арман Бабикян, който заедно със социолозите Димитър Ганев и Юрий Асланов обсъдиха първата година от третия мандат на Бойко Борисов.\"В първите два мандата посрещаше част от скандалите челно, опитваше се да се бори лично. Сега, когато има скандал, той общо взето отсъства\", коментира Бабикян поведението на премиера.Припомняме, изследване на \"Галъп интернешънъл\" показа, че министрите от третото правителство на Бойко Борисов получават почти добра средна оценка - 3.71 по шестобалната система.\"Той няма нищо общо с покупко-продажбата на ЧЕЗ, това било някаква сделка, която я правили чужди фирми в чужда държава, той откъде да знае. На 111-о място сме по свобода на словото, той какво може да направи?  (на медиите - б.р.). Когато има проблем, той не е тук. Когато има възможност да се потупа по гърдите, той е първи отпред\", допълни Бабикян.Според политолога премиерът изглежда все по-отегчен и уморен. \"Все по-малко му се влиза в битки и все по-рядко посещава парламента\", каза Бабикян.Социологът Димитър Ганев смята, че първата година на настоящия кабинет е била в състояние на перманентен скандал. Борисов за първи път има опозиция. Първият и вторият мандат бяха лишени от много силна опозиция, в момента има много силна опозиция в лицето на БСП и оформя ясен конфронтационен модел между ГЕРБ и БСП, смята социологът. И въпреки тези скандали няма съществена промяна в структурата на електоралните нагласи на българите, заяви Ганев.\"Проблемът на третия мандат е, че започна без сюжет и посока, правителството изглеждаше все едно е съставено само, за да има някакво правителство. На втория месец от мандата Борисов започна нов сюжет - с външнополитически акцент\", каза социологът Ганев.Във външнополитически план има два позитива - подписването на договора за добросъседство с Македония и поставянето на въпроса за интеграцията на Западните Балкани отново в дневния ред на европейската политика, допълни Ганев.България много дълги години и много мандати назад подценяваше балканската си роля, абсолютно безсмислено и напразно, заяви Арман Бабикян. По думите му след успеха в Македония \"\".За условно разделяне на два периода на изминалата политическа година се обяви и социологът Юрий Асланов. През първия период сякаш опозицията е задавала дневния ред. \"Не бяха само тези поредици от скандали и оставки. Имаше и силна инерция, образувана на база на резултата на президентските избори. Но през втория период като че ли управляващите се окопитиха и ако имаше напрежение, то се произвеждаше в самите редици на управляващите\", заяви Асланов.Според социолога се е забелязал разнобой по важни въпроси и от вътрешната, и от международната политика. Появи се разноговорене между лидера на управляващото мнозинство и председателя на ПГ на ГЕРБ Цветан Цветанов, каза още Асланов.Според него управляващите са трайно привързани да базират самооценката си на външни оценки и пропускат, че през тази година оценките на хората са се влошили.Асланов смята, че заявката на ЕК, че се променят критериите за бъдещия финансов период вещае неприятности.Според социолога Юрий Асланов отношенията между премиера Бойко Борисов и президента Румен Радев не заслужават определението \"битка\". По думите му между тях има напрежение и разногласия, може би някаква обяснима или естествена ревност.\"Поне засега не се вижда Радев да губи от това, напротив - той остава представител на една от двете основни институции с позитивен рейтинг, другата е националният омбудсман. Всички други, в това число и Борисов, и правителството са в негативната част\", отбеляза социологът.Според него след европредседателството премиерът ще трябва да влезе в друга роля. \"А периодът, в който навлиза България, във всяко едно отношение е неясен, дори на фона на това, че престижни и авторитетни институции дават прогнози за нова вълна на финансова криза. Ако това се случи в съчетание с обявените намерения на ЕС за новата бюджетна рамка, Борисов ще трябва да се измъква от много по-сложни ситуации от тук нататък\", смята Асланов.Бабикян също отбеляза, че има конфронтация между Борисов и Радев. \"Една от задачите, поставени на Цветанов, е именно да води битка, а помирителят Борисов да казва: \"Успокойте се, деца\". В края на краищата той вижда пенсионирането си от другата страна на \"Дондуков\", заяви пиар експертът.", "date": "2018.05.07", "title": "Арман Бабикян: Борисов се научи да се измъква от скандалите"}
{"url": "https://news.bg/politics/da-ne-ochakvame-golemi-rezultati-ot-sreshtata-es-turtsiya-prikani-nadezhda-neynski.html", "text": "България има голям потенциал да бъде важен фактор на Балканите. Това заяви пред БНТ посланикът на България в Република Турция Надежда Нейнски. Според нея не бива да се отдава твърде голяма важност на срещата на върха между ЕС и Турция, която беше във Варна на 26 март, отвъд това, че диалогът вече е възстановен.\"Срещата между ЕС и Турция беше много важна, но не бива да се натоварва с прекомерни очаквания\", заяви посланикът на България в Република Турция Надежда Нейнски. Срещата е важна с това, че двете страни са започнали отново да си говорят, и то по горещите теми, допълни тя.Тя подчерта важността на това страните на Балканите да са свързани както физически, така и духовно без да споменава изказването на Еродаган за душевните граници на страната му.Припомняме, турският президент Ердоган в своя реч от 11 март 2018 г. бе заявил, че Кърджали е част от \"душевните граници\" на Турция. В отговор от МВнР излязоха с позиция, че всяка държава с богата и дълга история би могла да твърди, че нейните духовни и културни граници излизат извън физическите. От МВнР напомниха, че днешните граници са утвърдени с международни договори и не подлежат на преразглеждане.\"Радвам се, че правителството продължава активната политика на Балканите\", заяви Надежда Нейнски. Тя посочи, че е имало време, когато Балканите не са били приоритет за страната ни, макар че тя има неоценима експертиза за района.България има голям потенциал да играе важна роля в региона. И това е една голяма инвестиция, заяви Неински. Тя посочи, че подобна инвестиция са усилията на България, в рамките на Българското европредседателство - да се подобри свързаността между страните на Балканите. Свързаността дава възможност на народите да се опознаят по-добре и да намерят общото помежду си, а не онова, което ги разделя.Отношенията между съседите са по-сложни от отношенията между две отделни държави, посочи българският посланик в Турция. Това прави добрите международни отношения на Балканите необходимост. Според Нейнски е важно, че отношенията между България и Турция стават без посредник.За пример тя даде конференция за трансграничното сътрудничество в Одрин в края на този месец, която ще бъде част от посещението на европейски делегации в различни части на Турция. На нея ще се постави въпросът за прилагането на споразумението между ЕС и Турция за бежанците и добрите практики между България и Турция в защита на границите. Ще има представители от българска и турска страна, на ЕС и на \"Фронтекс\".Други примери за добри междусъседски отношения между България и Турция са общите проекти от енергетиката и от обществена важност. За пример тя даде възстановяването на т.нар. \"Желязна църква\" в Истанбул. Обновеният български храм е добър символ на диалога, допълни посланикът ни в Турция.В момента фокусът в Турция са президентските избори, заяви Нейнски. В Сирия се отразяват интересите не само на глобалните суперсили, но и на регионалните играчи като Турция, заяви Нейнски и прогнозира, че ситуацията в Сирия ще повлияе на изборите.Българските граждани в Турция могат да контактуват по всяко време с посолството ни чрез фейсбук страницата му, посочи Нейнски. Основните въпроси, които българските изселници там поставят, са консулски, допълни тя. По думите ѝ българските изселници в Турция са \"част от общата мозайка на българо-турските отношения\".", "date": "2018.05.07", "title": "Да не очакваме големи резултати от срещата ЕС-Турция, прикани Надежда Нейнски"}
{"url": "https://news.bg/bulgaria/politsiyata-v-gartsiya-e-zadarzhala-zhurnalista-lyubcho-neshkov.html", "text": "Полицията в южната ни съседка Гърция е задържала журналиста Любчо Нешков, който е бил на посещението на мястото, където през 1903 година загива Гоце Делчев.Пред bTV журналистът разказа, че на 4 май, когато умира революционерът, той и още двама българи решили да отидат до мястото, където Гоце Делчев загива, за да почета паметта му. С журналиста били още свещеник и 86-годишния журналист Иван Николов.Тримата отишли в село Баница, което вече не съществува. Селото се намира на около 20 километра от град Серес. На мястото на селото към днешна дата е останала само камбанария и остатъци от олтара на църквата \"Свети Димитър\". Именно на това място на 4 май 1903 година загива Гоце Делчев. Революционерът е бил погребан на това място до 1917 г., когато останките му са пренесени в България. След 1945 г. останките на Гоце Делчев са пренесени в църквата \"Свети Спас\" в Скопие.След като отишли на мястото българите решили да запалят по една свещ. Тогава обаче те чули силен трясък на врати и мъжки гласи. На мястото пристигнали двама мъже. По думите на журналиста единият от двамата със сигурност разбирал български език.\"Поискаха ни личните документи, взеха ги и се започна едно безумно... може би час и половина на това място да ни питат едни и същи въпроси - защо сме тук, защо на това място, какво е значението на тази църква...\", разказа още той.\"По никакъв начин аз и двамата ми спътници не сме нарушавали нито закона, нито реда или каквото и да било\", допълни Нешков.След близо два часа гърците решили да отведат българите в полицейското управление. Тогава Нешков се обадил на българския консул в Солун. \"Той първо не можа да повярва, че наистина се е случило. Минути, след като бяхме в полицейското управление, бяхме изпратени от шефа на полицията до тротоара с добри пожелания\", обясни Нешков.Цялата разправия продължила около два часа и половина.Според Нешков задържането на българите в Гърция не е случайно. \"Това не е хрумване на селския полицай или на тези двама, не е дори хрумване на шефа на полицията в Серес. Това е централна директива, която важи особено около 4 май, когато всичко се проверява. И тази гръцка директива, забраната е с цел забрава - хората да забравят какво е било там, кой е живял, кой е загинал дори, независимо, че е загинал в битка срещу поробителя\", категоричен е Нешков.Той сподели и че е вероятно въпросът за толерантността между народите на Балканите да бъде поставен в Европейския парламент от евродепутата Андрей Ковачев. По думите на Нешков в момента на Балканите не е виждал по-антиевропейско поведение.", "date": "2018.05.07", "title": "Полицията в Гърция е задържала журналиста Любчо Нешков"}
{"url": "https://news.bg/society/v-neizvestnost-e-alpinistat-boyan-petrov.html", "text": "Алпинистът Боян Петров е в неизвестност от дни. Той е по склона на връх Шиша Пангма в Хималаите. Това написа във \"Фейсбук\" съпругата му Радослава Ненова.\"Със сигурност е направил опит да изкачи 8-хилядника Шиша Пангма (8027 метра) , защото палатката му е била на лагер 3. Времето рязко се е влошило и другите момчета са слезли в базовия лагер. Те са се движили един ден след него\", пише Ненова в поста си в социалната мрежа.По думите ѝ спасителна акция в момента не е възможна. \"Най-рано утре ще тръгнат да го търсят. Държа постоянна връзка с тях по сателитния телефон. В планината хората стават повече от семейство и знам, че ще направят всичко по силите си тази история да завърши добре\", надява се Радослава.Малко по-късно от МВнР съобщиха, че българският алпинист Боян Петров е в неизвестност в Хималаите на територията на Тибетски автономен район, КНРВ посолството на Република България в Пекин на 6 май е постъпила информация от Тибетската алпинистка асоциация, че българският алпинист Боян Петров е в неизвестност от 3 май 2018 г. Боян е участвал в експедиция в Хималаите заедно с още 10 души (1 унгарец, 5 италианци и четирима водачи от непалски произход).Отсъствието му е забелязано от участниците в експедицията в района на Шиша Пангма на около 7500 м надморска височина. Веднага след това са изпратени трима души, за да го издирват. На 6 май сутринта, на 7350 м надморска височина са били открити палатката и спалния чувал, без самия алпинист. Поради внезапно влошаване на метеорологичните условия в района тримата търсачи временно са прекратили издирването.Тибетската алпинистка асоциация е била информирана за случилото се на 6 май в 12.20 ч. местно време от лицето за връзка от района на Шиша пангма. Експедицията е имала разрешение за влизане през Дзилун на 10 април 2018 г., изкачване на връх Шиша пангма и напускане през Дзилун на 9 юни 2018 г.Служители на Асоциацията поддържат връзка с ръководителя на експедицията, който ги е уведомил, че издирването на българския алпинист продължава.Посолствата на България в Пекин и в Делхи са в непрекъснат контакт с местните институции и следят отблизо случая.Организаторът на експедицията на Боян Петров - Деян Петков, заяви пред общественото радио, че Петров е направил опит да изкачи 8-хилядника Шиша Пангма в Хималаите. В неделя са открити палатката и спалният му чувал, но лошото време е попречило на екипа да продължи издирването.Предполага се, че българинът се е върнал до някой от по-ниските лагери, а това, че е намерена палатката му не е притеснително, смята Деян Петков:\"Той носи само една палатка, защото на първи и втори лагер има други палатки. Това е обичайна практика в алпинизма. Човек влиза в чужди палатки, когато са свободни. По принцип Боян е бърз и той предпочита да не се връща понякога до базов лагер. Друг път също се е случвало по седмица да го няма в базов лагер. По-рисково е някой да те бави, някой да се грижи за някого, образно казано. Той си има свое темпо. Досега Боян винаги е вземал добри решения. Надяваме се и този път да е така\", каза Деян Петков - организатор на експедицията на алпиниста Боян Петров.По информация на БНР, които се позовават на \"Газета дело Спорт\" унгарският алпинист Давид Клайн, който бил в експедицията на Боян Петров, съобщил на Радослава за изчезването на Боян.\"Макар че ситуацията е много обезпокояваща, не си правим крайни изводи\", написа Давид Клайн. \"Имало е и други случаи (като с Меснер и Нанга Парбат), в които алпинисти се връщат в базата със значително закъснение, тъй като той е поел по друг път. Не трябва да се изключва този вариант\", добавил той.\"Газета дело спорт\" припомнят, че 45-годишният Петров е диабетик и в миналото е имал сериозни трудности заради заболяването си, както при изкачването на Анапурна (8091 м), така и на К2 (8611 м). Там е бил спасен след намесата на други алпинисти.На 10 април 2018 г. Боян Петров отпътува за Тибет. Целта му бе да изкачи първо Шиша Пангма. Той определи експедицията като най-амбициозната си досега. В плановете му за тази година са три върха над 8000 метра, включително Еверест, както и два седемхилядника в Киргизия.До момента Петров има изкачени 10 от общо 14-те най-високи върхове на планетата, без изкуствен кислород и без помощта на шерпи.За последен път връх Шиша Пангма е атакуван от българи през пролетта на 1999 година, когато Дойчин Василев и Карина Сълова успяват да изкачат централния връх на височина 8013 метра.Припомняме, през юли 2017-та алпинистът изкачи върха Гашербрум-2, висок 8 035 метра. Той беше неговият 9-и осемхилядник.В периода от 2009 до 2017 година Петров покори девет осемхилядника - Гашербрум-1 (8068),  (8586), Броуд пик (8047),  (8611), Манаслу (8163),  (8091),  (8463), Нанга Парбат (8126) и Гашербрум-2 (8035).Алпинистът цели да стане първият българин, покорил всичките 14 върха над 8 000 метра в света. До заветната цел остават само още четири осемхилядника, между които и най-високият връх в света - връх Еверест.", "date": "2018.05.07", "title": "В неизвестност е алпинистът Боян Петров"}
{"url": "https://news.bg/disasters/opustosheniyata-ot-vulkana-kilauea-na-havay-prodalzhavat.html", "text": "Най-малко 26 къщи са унищожени в резултат на изригването на вулкана Килауеа, намиращ се а най-големия остров на Хавай, съобщават световните агенции.Разрушените домове са в подразделението Лейлани. Там потоците от разпопената скална маса и отровните газове от вулкана са застигнали къщите на местните.По данни на властите в Хавай към момента са евакуирани повече от 1 700 души. Някои от хората са били допуснати да се върнат до домовете си за кратко, така че да вземат със себе си най-важните неща - документи, домашни любимци, лекарства, съобщиха от hawaiinewsnow.Длъжностни лица от Хавай са заявили и че в някои райони хората ще могат по-често да посещават домовете си, защото зоните непрекъснато се наблюдават. В районите, където това не е безопасно, местните няма да бъдат допускани до домовете си.Властите обясняват и че от неделя сутринта, 6 май, в кварталите с евакуирано население са регистрирани 9 вулканични отвора, от където лавата и токсичните газове проникват на повърхността от земята. По данни на АП разрушените къщи са 31 на брой. Вулканът бълва лава на височина от над 61 метра.Амбър Кейн, 37-годишна учителка и самотна майка на две деца, заяви, че нейният дом е един от разрушените при природното бедствие в Лейлани. Жилището на жената се намирало срещу една от пукнатините, от които започнала да излиза лава. До петък всичко изглеждало наред, но в събота, когато тя и децата ѝ вече били евакуирани, учителката получила на мобилния си телефон автоматичен сигнал от домашната си система за сигурност, според който всичките сензори за движение в дома на жената са се задействали. По-късно тя разбрала, че домът ѝ се е озовал на пътя на лавата и вече не съществува.По думите на Кейн вулканът и лавата винаги са били част от нейния живот. Сега обаче последствията са опустошителни. Въпреки това жената е сигурна, че ще се справи и с тази ситуация.Припомняме, . Ден след това на Хавайските острови беше регистрирано и . Според учените ще има още вулканични изригвания и земетресения в района. Активността можела да продължи с месеци, дори години.Килауеа е един от най-активните вулкани на Земята. Той изригва непрекъснато от 1983 г., допълват от АП.", "date": "2018.05.07", "title": "Опустошенията от вулкана Килауеа на Хавай продължават"}
{"url": "https://news.bg/regions/blasnaha-zhena-na-peshehodna-pateka-v-sofiya.html", "text": "Пътен инцидент в София - жена пострада, след като беше блъсната на пешеходна пътека, съобщи bTV.Жената е блъсната на пешеходна пътека на столична булевард \"Ломско шосе\". Инцидентът е станал малко след 10 часа тази сутрин.Пострадалата е отведена в здравно заведение. Към момента обаче няма данни за състоянието ѝ.Изяснено е, че до инцидента се стига, след като таксиметров шофьор спира рязко, така че да изчака жената да премине по пешеходната пътека. Таксито спряло преди пътеката, но движещият се зад него товарен автомобил не успял да спре и се забил в таксито, което блъснало пешеходката.", "date": "2018.05.07", "title": "Блъснаха жена на пешеходна пътека в София"}
{"url": "https://news.bg/world/vtoro-dete-iznasileno-i-podpaleno-v-indiya.html", "text": "17-годишно момиче се бори за живота си, след като беше изнасилено, залято с бензин и подпалено в Индия, съобщава АФП.Това е втори подобен случай, разтърсил страната, която се бори със сексуалните престъпления.Детето е атакувано на същия ден и в същия източен щат Джаркханд, където 16-годишно момиче беше изнасилено и изгорено до смърт.Говорител на полицията съобщи пред агенцията, че момичето е със 70% изгаряния, но има шанс да оцелее.Полицията е арестувала 19-годишен, който е от същия квартал, където живее последната жертва.Той я залял с бензин и я подпалил, добави говорителят.Инцидентът е станал в петък. На същия ден задържаха 15 души за изнасилването и убийството на 16-годишно момиче.Двата случая предизвикаха протести в цялата страна. 578 случая на изнасилване са регистрирани до 15 април в сравнение с 563 за 2017 г.На фона на масово недоволство правителството промени Наказателния кодекс. Измененията позволяват смъртна присъда при изнасилване на дете.", "date": "2018.05.07", "title": "Второ дете изнасилено и подпалено в Индия"}
{"url": "https://news.bg/world/vladimir-putin-vstapi-v-dlazhnost-za-chetvarti-mandat.html", "text": "Владимир Путин положи клетва за четвърти мандат като президент на Русия, съобщават местни медии.Церемонията по полагане на клетва се проведе в Големия кремълски дворец.Путин положи клетва и след това председателят на Конституционния съд Валерий Зоркин му връчи символите на държавната власт и обяви встъпването му в длъжност.Присъстващите на церемонията - министри, депутати, сенатори, съдии, дипломати и други, изпяха химна на Русия.По време на словото си Путин заяви, че носи голяма отговорност за благополучието на Русия.\"\", каза той и добави, че \"\".По думите му Русия е отворена за диалог, ще насърчава инвестиции и съвместни културни проекти с партньори. Путин говори за гражданите на Русия, пояснявайки, че ще съсредоточи усилията си върху гарантиране просперитета на всяко руско семейство. След това беше даден артилерийски салют в чест на президента на Русия.Според Путин \"ние сме един голям отбор, който може да разреши най-сложните задачи\".От 2000 г. церемонията по встъпване в длъжност се провежда в една от големите зали в Големия кремълски дворец.Преди официалната церемония руският лидер се придвижи с нова лимузина руско производство, която трябва да замени \"Мерцедес\".Руският лидер остава начело на властта още 6 г.Президентските избори се проведоха на 18 март. При 67,54% избирателна активност Путин спечели 76,69% от гласовете или 56,4 милиона души са гласували за него.Първите два мандата на Путин продължиха общо 8 г. - по четири години. Но след промени в Конституцията на Русия мандатът на държавния глава беше удължен до 6 г. Първият шестгодишен мандат на Путин беше от 2012 до 2018 г., а вторият ще е до 7 май 2024 г. Съгласно конституцията един и същи президент може да управлява страната най-много два поредни мандата.От 2008 до 2012 г. президент на Русия беше настоящият премиер Дмитрий Медведев.", "date": "2018.05.07", "title": "Владимир Путин встъпи в длъжност за четвърти мандат"}
{"url": "https://news.bg/world/180-balgari-sa-blokirani-na-letishte-champino-v-rim.html", "text": "180 български граждани са блокирани на летището \"Чампино\" в Рим, Италия.Самолетът е трябвало да тръгне от Италия в 9 часа българско време. Полетът на сънародниците ни до София е бил отменен поради гъста мъгла, съобщиха от Министерството на външните работи.Стана ясно и че сред пътниците има и малки деца.Отмененият полет е с номер \"FR 6309\". Полетът е на нискотарифната авиокомпания Ryanair.Голяма част от българите вече са били пренасочени към други полети, най-вече от Пиза.От Външно заявиха, че на мястото на летище \"Чампино\" са изпратени двама души от българското посолство в Рим, които да окажат съдействие на нашите сънародници, изпаднали в затруднение.Веднага след подадения сигнал българските дипломати са осъществили контакт с летищните власти в Рим, както и с представители на авиокомпанията.Посолството вече съдейства и за осигуряване на алтернативен транспорт на българските граждани до България.Консулът на Република България в Рим е при сънародниците ни на летището и оказва съдействие.Българското посолство в Рим следи развитието на ситуацията. Представителите на посолството ни в Рим са на разположение на българите и са в постоянен контакт с намиращите се на летището наши сънародници, както и с летищните служби, допълват от ведомството.Български граждани, които желаят да получат актуална информация или да подадат сигнал за техни близки, могат да го направят на дежурните телефони за спешни случаи на българското посолство в Рим:За контакт:Телефон: +39 06 322 4640 и +39 06 322 4643Факс: : +39 06 322 61 22 и +39 06 3224656Дежурен телефон в извън работно време:+39 06 322 4640 и +39 06 322 4643Пред БНР Петя Михова, която е сред закъсалите българи, заяви, че полетът е бил отменен без никаква предварителна информация. \"Имаше полет от Рим - Чампино до София, който не се състоя и беше отменен изцяло 10 минути преди излитането му, без никаква предварителна информация. Всички пътуващи чакаха на летището. Информацията, която дадоха, беше, че са отменили полета, защото самолетът, който е трябвало да кацне на нашето летище, е кацнал на другото летище в Рим, защото рано сутринта е имало много мъгла. Започнаха да предлагат поединични места, по две-три места за различни дестинации, примерно до Атина - в Атина трябва да спиш една вечер, после да вземеш автобус или да вземеш самолет, за да стигнеш до София\", обяснява още българката. ", "date": "2018.05.07", "title": "180 българи са блокирани на летище \"Чампино\" в Рим"}
{"url": "https://news.bg/politics/evropa-da-zabrani-targoviyata-s-predmeti-ot-slonova-kost-prizova-nash-evrodeputat.html", "text": "Време е Европа да забрани търговията с предмети от слонова кост. Това заяви евродепутатът Емил Радев (ГЕРБ/ЕНП) в позиция, изпратена до медиите.Според него, търговията със слонова кост е намаляла от 2015 г., когато ЕС стана страна по Конвенцията за международна търговия със застрашени видове от дивата фауна и флора (CITES).Намалението е резултат и от всеобхватния план за действие срещу трафика на диви животни. Той определя стратегия за държавите-членки на ЕС да ограничат незаконната търговия с тях. Доказано е обаче, че така нареченият \"лов за трофеи\" захранва незаконния пазар и насърчава търговията със слонова кост в световен мащаб.Евродепутатът Емил Радев е сред съвносителите на писмо, изпратено до комисар Кармену Вела, отговарящ за околната среда, морското дело и рибарството. По думите на депутата Европейският парламент нееднократно се е застъпвал за подобна забрана, като най-скорошният призив това да се случи е направен в резолюция относно плана за действие на ЕС срещу трафика на диви животни, приета от ЕП с изключително голямо мнозинство.Смущаващо високо е нивото на бракониерството в световен мащаб, според Радев. Международните престъпни организации са открили доходоносен бизнес в трафика на диви животни, тъй като рискът от улавяне и последващи сериозни наказания са относително ниски, а икономическата възвръщаемост - значително по-висока. \"Въпреки всички предприети действия в миналото, проблемът все още е налице. Това е ясен знак, че се нуждаем от много по-строги мерки, които изцяло да изкоренят тази порочна практика\", допълва Радев.Евродепутатът припомня, че САЩ забрани вносът на ловни трофеи по време на администрацията на Обама, но администрацията на Тръмп вдигна тази забрана в началото на месец март. Мотивът им беше, че ловът за трофеи всъщност подпомага опазването на дивите видове, предимно в Африка, тъй като ограничава бракониерството.Според Радев, редица организации, предимно в САЩ, където бизнесът с ловни сафарита е изключително скъпо забавление, нарочно се фокусират върху критикуването на незаконните дейности, като по този начин успешно изместват дискусията от лова за трофеи.През октомври 2016 г. на конференция на CITES над 100 държави постигнаха съгласие и призоваха за пълно затваряне на всички законни вътрешни пазари за слонова кост. От началото на 2018 година Китай забрани търговията със слонова кост. През март Великобритания и Франция призоваха държавите-членки на ЕС за забранят вътрешната търговия със сурова или наскоро резбована слонова кост.Радев припомня, че към момента ЕС е забранил само износът на слонова кост. Ако ЕС се съобрази с тези препоръки, ще изпълни и желанието и на редица африкански държави, които също призовават за забрана на търговията със слоновата кост, която подхранва бракониерството.", "date": "2018.05.07", "title": "Европа да забрани търговията с предмети от слонова кост, призова наш евродепутат"}
{"url": "https://news.bg/world/boris-dzhonsan-prizova-tramp-da-ostane-v-yadrenata-sdelka-s-iran.html", "text": "Външният министър на Великобритания Борис Джонсън призова президента на САЩ Доналд Тръмп да не напуска ядреното споразумение с Иран, информира БиБиСи.Според Джонсън това би било \"грешка\".Топ дипломатът на Обединеното кралство е на посещение в САЩ, за да убеди американската администрация да остане в сделката. До 12 май Лондон и европейските съюзници трябва да убедят Тръмп да продължи да се придържа към споразумението.От седмици Великобритания, Франция и Германия се опитват да убедят администрацията на Белия дом да остане в сделката, в която участват също Русия и Китай.В статия за \"Ню Йорк таймс\" Джонсън подчертава, че \"само Иран ще спечели\", ако споразумението се провали.\"От всички варианти, които имаме, за да гарантираме, че Иран няма да се сдобие с ядрено оръжие, това споразумение предлага най-малко вреди\", пише той.Джонсън смята, че споразумението си има своите слабости, но е убеден, че те могат да бъдат разрешени. По думите му Великобритания работи със САЩ, Франция и Германия за разрешаването им.По време на визитата Джонсън ще се срещне с американския вицепрезидент Майк Пенс, съветника по национална сигурност на Белия дом Джон Болтън и конгресмени. Той няма да проведе разговори с президента на САЩ, но се очаква да участва в предаването Fox & Friends, което редовно се гледа от Тръмп.", "date": "2018.05.07", "title": "Борис Джонсън призова Тръмп да остане в ядрената сделка с Иран"}
{"url": "https://news.bg/int-politics/phenyan-sasht-ni-provokirat-postavyat-mira-pod-vapros.html", "text": "Северна Корея обяви, че е обект на \"натиск и военни заплахи\" преди предстоящата среща на високо равнище между Пхенян и Вашингтон, предаде Би Би Си.Представител на севернокорейското министерство на външните работи обвини американската страна, че преднамерено провокира Пхенян с предложението да се откаже от ядрено оръжие срещу спиране на разширяването на санкциите.Припомняме, двете страни се споразумяха за провеждане на безпрецедентна среща между държавните лидери Доналд Тръмп и Ким Чен Ун, която трябва да се състои през близките седмици.През миналата седмица между двете Кореи беше постигнато споразумение за освобождаване на Корейския полуостров от ядрено оръжие. Мирният процес беше предшестван от размяна на обидни реплики между Тръмп и Ким.Представителят на севернокорейското външно министерство упрекна САЩ, че допълнително влошават ситуацията в региона прехвърляйки военна техника на полуострова.Обвиненията влизат в противоречие с информацията за предстоящо намаляване на числеността на американските войски в Южна Корея.\"САЩ нарочно ни провокират във време когато тенденцията на Корейския полуостров е към мир и разведряване благодарение на историческата среща между Севера и Юга и на декларацията от Пханмунджом\", се казва в изявление на министерството.Документът, подписан от лидерите на двете Кореи набелязва бъдещото обединение на полуострова.", "date": "2018.05.07", "title": "Пхенян: САЩ ни провокират, поставят мира под въпрос"}
{"url": "https://news.bg/int-politics/erdogan-obyavi-che-prodalzhava-ofanzivata-v-siriya.html", "text": "Турция ще предприема и занапред настъпления в Сирия, както против джихадистите от ИДИЛ, така и срещу кюрдските сили за самоотбрана (YPG), заяви турският президент Реджеп Таип Ердоган в Истанбул.По думите му, участващите в настъплението срещу сирийския град Африн военни са готови за следващи операции, които ще продължат \"докато не остане нито един терорист\", предаде Дойче веле.Турските сили водиха боеве срещу джихадистите на сирийска територия от август 2016 г. до март 2017 г. Настъплението срещу Африн беше предприето в началото на 2018 г.Анкара смята YPG в Сирия за сестринска организация на забранената в Турция Кюрдска работническа партия.Военната операция срещу Африн доведе до изостряне на отношенията не само с кюрдите, но и със САЩ, тъй като Вашингтон приема кюрдите от YPG като важен съюзник в борбата срещу джихадистите.Ердоган нееднократно е отправял заплахи, че ще предприеме настъпление с военните си към сирийския град Манбидж, където са разположени и американски войници.", "date": "2018.05.07", "title": "Ердоган обяви, че продължава офанзивата в Сирия"}
{"url": "https://news.bg/weather/dazhdove-gramotevichni-buri-13-oblasti-sa-s-zhalt-kod.html", "text": "Седмицата започва с облачно и неустойчиво време, в 13 области за днес е обявен жълт код за дъждове и гръмотевични бури.През страната преминава студеният атмосферен фронт, който досега определяше времето на Апенините и в западните части на Балканите.Слънчеви часове се очакват в източните райони, а в западните ще има значителни валежи.Ще се развива купеста и купесто-дъждовна облачност, особено интензивна в следобедните и вечерните часове - до полунощ. На много места ще има краткотрайни интензивни валежи и гръмотевични бури. Възможни са и градушки.Жълт код е в сила за областите: Видин, Монтана, Враца, София, София-град, Перник, Кюстендил, Благоевград, Пазарджик, Пловдив, Смолян, Кърджали, Хасково.Вятърът ще слаб, в източните райони до умерен и ще бъде ориентиран от изток-североизток.Максималните температури ще бъдат между 21 и 26 градуса.Минималните са в интервала 12-17 градуса, по Черноморието - около 17.", "date": "2018.05.07", "title": "Дъждове, гръмотевични бури, 13 области са с жълт код"}
{"url": "https://news.bg/press/na-parad-kato-na-parad-balkanskoto-satrudnichestvo-usloviyata-za-investitsii.html", "text": "Денят на храбростта и състоянието на българската армия са сред водещите теми на вестниците в понеделник.\"1800 военнослужещи и много техника дефилираха на площад \"Княз Александър I\" в София по време на тържествения парад за Деня на храбростта и празника на Българската армия - 6 май. През юли се навършват 140 години от създаването на БА. Публиката видя 4 хеликоптера, 10 самолета, 52 бойни машини. По традиция над площада първо прелетя вертолетът Ми-17 с националното знаме. Под аплодисментите на гости и граждани и под звуците на Гвардейския представителен духов оркестър преминаха знаменен взвод на Националната гвардейска част със знамената-светини и представителните блокове с бойните знамена на Военната академия \"Г. С. Раковски\", Националната гвардейска част, Националния военен университет \"Васил Левски\", Сухопътните войски, Военновъздушните сили, Военноморските сили, 68-ма бригада \"Специални сили\" и Мобилната комуникационно-информационна система, подчинена на Съвместното командване на силите. За първи път във военния парад на 6 май участва и представителен блок на Армията на Република Македония. След представителните блокове на парада преминаха в различни формации самолети и вертолети...\" - в. \"Стандарт\".\"Общо 15 пъти Георги Първанов и Росен Плевнелиев са участвали в церемонните по отбелязването на празника. Началото на честванията за 6-и май винаги започва пред катедралния храм \"Св. Александър Невски\", разказа NOVA. \"Помня от първи до последния парад, който съм приемал. Разбира се, в началото повече доминира мисълта да не стъпиш накриво, да не изпълниш нещо в разрез с военния устав\", разказа Първанов. За него най-паметен остава последният му 6-майски парад през 2012-а: \"Този, на който се разделях условно с българската армия. И досега витае в спомените ми онзи миг, в който вдигнах ръка и казах, че за мен е било чест, което не е по устав. Сигурно и аз се просълзих, но беше много вълнуващо да видя, че и част от генералите, офицерите и от войниците бяха развънувани\". И двамата президенти казват, че парадите са гордост за българската нация и държавност.\" - в. \"24 часа\".\"Днес вече сме излезли от икономическата криза и макар финансовите министерства в страните членки на НАТО да имат различни приоритети сега е моментът всички да обърнат внимание на изискванията, поставяни от заплахите, пред които сме изправени. Трябва да наваксате изгубеното време.\" Това заяви в интервю за \"Дневник\" Роуз Готемюлър, зам-генерален секретар на НАТО, която бе в София през последните дни за срещи на най-високо ниво с българското държавно ръководство и да присъства на неформалния съвет на министрите на отбраната на ЕС. Тя е била вече в България като помощник държавен секретар на САЩ, но това е първата ѝ визита като най-високопоставеният американец в политическото ръководство на алианса. По повод времето, изминало от януари 2017г. - първото посещение на президента Румен Радев в централата на НАТО - без двустранни контакти с алианса на най-високо ниво, Готемюлър припомни, че през миналото лято той участва на срещата на върха в новата централа на алианса. Все пак бихме предпочели да има по-чести двустранни контакти с България на ниво държавен глава и министри на отбраната и външните работи, добави тя. В разговора попитахме Готемюлър за изискването за увеличаване на разходите за отбрана и доколко това е свързано с настояването на новата администрация във Вашингтон. \"Не, въпросът за увеличаване на разходите за отбрана предшества идването на президента Доналд Тръмп в Белия дом\", отвърна тя. \"Преломната година бе 2014, когато руснаците завзеха Крим и дестабилизираха Източна Украйна. Хората забравиха, че в това бе и годината, в която \"Ислямска държава\" превзе Мосул в Ирак. Наблюдавахме засилване на насилието и нестабилността и осъзнахме, че трябва да се заемем с още една битка. Фокусът не е само върху колективната отбрана, но и върху способността да разпространяваме стабилност и да се борим с тероризма. Всичко това подейства като аларма, като сигнал за пробуждане и на срещата на върха в Уелс бяха поети ангажименти страните членки да се движат към разходи за отбрана в размер на 2% от БВП и 20% от тях да се влагат в нов капацитет и възможности.\" Готемюлър потвърди, че този въпрос е обсъждан от нея в София. \"Изразих благодарност, че българското правителство представи план да постигне този праг към 2024г. Защото наистина от Вашингтон непрекъснато чуваме настоявания страните да имат такива планове за увеличаване на инвестициите в отбрана.\"...\" - в. \"Дневник\".Балканското сътрудничество остава сред темите с продължение на новинарските издания.\"Министър-председателят Бойко Борисов поздрави гръцкия премиер Алексис Ципрас за големия християнски празник Гергьовден, който се отбелязва с особена почит в двете страни. В телефонен разговор той му благодари за гостоприемството и вниманието, с което беше посрещнат при посещението си в Света гора. Алексис Ципрас каза, че високо цени личния ангажимент на Борисов и на българското правителство за ремонта на Зографския манастир. Той посочи, че това е жест, получил признанието на хилядите поклонници, посещаващи свещеното място. Борисов и Ципрас обсъдиха и предстоящата Среща на върха в София. Гръцкият премиер подчерта, че както за българското, така и за гръцкото правителство стабилността, мирът и развитието на Балканите са основен приоритет. Той приветства поставянето от България в дневния ред на Европейския съюз на темата за бъдещето на страните от Западните Балкани и стабилността на континента. Ципрас подчерта също усилията на Борисов и на Българското председателство за фокусиране на вниманието на институциите за реализиране на проектите за свързаност в региона. Той посочи, че този приоритет на председателството работи за бъдещето на Европа. По време на разговора Ципрас потвърди участието си в Срещата на върха на 17 май. Очакванията на двамата премиери са тя да даде нова енергия за развитие на региона.\" - в. \"Труд\".\"За духа, а не за буквата на Договора за добросъседство - за това трябва да се борят политиците в България и Македония според президента Румен Радев. Той направи този коментар преди да замине за Ново село в западната ни съседка, където почете загиналите ни войници в Балканската, Междусъюзническата и Първата световна войни. \"Договорът за приятелство, добросъседство и сътрудничество между България и Република Македония отвори нова страница в нашата история и само от нас зависи какво ще запишем в нея. Пожелавам храброст на политиците и от двете страни на границата, да се борят за духа, а не за буквата на този договор\", заяви Радев пред журналисти. Румен Радев беше категоричен, че пример за този нов дух в отношенията между двете ни държави е участието днес на военна рота на македонската армия в парада по случай Деня на храбростта и празника на Българската армия. \"Аз съм убеден, че общата ни хилядолетна история ще надделее над идеологическото противопоставяне, което беше злонамерено програмирано в нашите отношения през последните десетилетия. Дължим тези усилия на нашите предци\", посочи президентът Радев, цитиран от своя прессекретариат. \"В продължение на десетилетия бяхме свидетели как паметници и гробове на български офицери и войници извън пределите на днешна България, ставаха жертви на политически домогвания и бяха разрушавани, взривявани, изравнявани със земята и поругавани. Днес времената са други\", заяви след това в Ново село той. Румен Радев подчерта, че България високо цени заявената готовност от страна на Македония за възстановяване и опазване на войнишките паметници, като нашата страна е готова да предостави материална и експертна подкрепа.\" - в. \"Стандарт\".Вестниците цитират и председателя на парламентарната група на ГЕРБ Цветан Цветанов, който прогнозира, че българите, които са в чужбина, ще се върнат в родината си.\"Цветанов очаква българите от чужбина да се върнат \"Аз съм убеден, че българите ще се върнат от чужбина\", заяви на празника на община Баните и на минералната вода председателят на Парламентарната група на ГЕРБ и зам.-председател на партията Цветан Цветанов. \"България има висок икономически растеж, а когато сме единни ще можем да постигаме повече и ще може да осигуряваме повече възможности за професионална реализация на всеки наш сънародник\", каза Цветанов, цитиран от пресцентъра на ГЕРБ. Той благодари на местните жители за тяхната търпимост, защото празникът на Баните за първи път не се провежда на площада, а пред санаториума. Причината за това е, че консорциумът, на който е възложено обновяването на центъра, не се справи в определените по договор срокове. \"Заставайки пред вас, имаме големи неудобства, че днешният празник го правим тук. Миналата година общината с две постановления на Министерския съвет получи 1 млн. лева, за да може Баните да привлича както инвеститори, така и гостите й да се чувстват прекрасно, идвайки тук\", каза Цветанов. Той призова местната администрация, Общинския съвет, кмета и областния управител да бъдат взискателни към фирмите, които изпълняват възложените проекти. Цветанов съобщи, че предстои скоро да бъде подписан договор между община Баните и ДФ \"Земеделие\" за проект на стойност 5 млн. лв. за водопреносната мрежа.\" - в. \"Сега\".\"Вие сте невероятни, трудолюбиви хора и ангажиментът, който поемем пред вас, е че ще продължим да помагаме. Днешното ми присъствие тук е да засвидетелствам уважението си към вас, защото сте достойни, имате потенциал, имате качествените хора, които са чест не само за община Баните, а и за България\", допълни Цветан Цветанов. По думите му доказателство за това са успехите на д-р Станимир Сираков, който бе обявен за почетен жител на Баните заради постигнатите от него огромни успехи в сферата на здравеопазването и който е носител на медицински \"Оскар\"... Той пожела единение, за да се постигнат успехите, които са така очаквани от всички. \"Само ако сме обединени, може да преодоляваме абсолютно всичко. Нека всички политици общественици и всички жители да вървим ръка за ръка, за да постигнем просперитет. Вие винаги трябва да искате повече, а ние да се стремим да даваме повече, защото го заслужавате\", заяви още Цветанов...\" - в. \"24 часа\".Условията за живот на хората и за развитие на бизнеса също са сред актуалните теми.\"Около 10% от потребителските жалби се отнасят за продажбата на хранителни стоки, съобщи председателят на Комисията за защита на потребителите (КЗП) Димитър Маргаритов пред Дарик. Най-често става дума за разминаване между обявената и маркираната на касата цена. \"Хората основателно реагират, когато на щендера се посочва една цена, а на касовия апарат се отчита по-висока. Редки се случаите, в които е обратното. Това показва, че търговецът недобросъвестно се опитва да реализира печалба\", коментира Маргаритов. Той обясни, че такива случаи икономическите оператори опитват да оправдаят с пропуск при отразяване корекциите на цените във фискалната памет на касовите апарати при провеждането на кампании и промоции, но това не може да бъде извинение. Друга група оплаквания са свързани с продажбата на хранителни стоки с изтекъл срок на годност, което е нарушение. \"Допустимо е с изтичащ срок на годност продукти да бъдат дарявани от търговците, като върху тези сделки не се начислява ДДС\", уточни Маргаритов. Той припомни, че това е възможно в резултат от инициатива на омбудсмана Мая Манолова. \"Става въпрос за случаите, в които храната е в срок на годност, но търговецът прецени, че има количества, които не могат да бъдат продадени в оставащия период, и би могъл да дари една част от тях, за да намерят правилно своята реализация\", добави председателят на КЗП. Нехранителни стоки с изтичащ срок на годност биха могли да бъдат продавани, стига да не представляват опасност за здравето на потребителите. Задължително е обаче те да бъдат поставени на специално обособени в търговските обекти отделни места и причината за това да е ясна. Маргаритов разясни още, че при продажбата на нехранителни стоки заблуждаващи практики с цените има най-често при промоционални кампании. Той даде пример с оферта за намаление на телевизори, при която клиентите са били заблуждавани, че отстъпката важи за всички размери телевизори от даден модел, докато на практика е прилагана само за най-малкия. \"Потребители подадоха сигнал, разочаровани от обстоятелството, че това никъде не е посочено, а всъщност се анонсира доста сериозно намаление от порядъка на 20-30%\", каза Маргаритов. Председателят на КЗП посочи и друг случай, при който онлайн търговец е обещал по-дълъг гаранционен период на стоката. Не е обяснил, обаче, че за да се възползва от него, клиентът трябва да регистрира покупката в определен сайт. \"Важното е тези случаи на нелоялни практики да бъдат улавяни възможно най-рано при провеждането на подобни кампании, за да се сведе до минимум рискът да бъдат засегнати неограничен брой потребители\", подчерта Маргаритов.\" - в. \"Сега\".\"Звучи като виц: България изнася повече стоки и услуги за Германия, отколкото внася от нея. В цялата история на двустранните търговски отношения това се случва за трети път - след 1942 и 2013 г. Но има и лоша новина, разказва \"Дойче веле\" в статията \"Германски инвеститори: \"България е в застой\". Първо добрата новина: условията за правене на бизнес в България не са се влошили през 2017 година. Но в същото време няма и никакво подобрение, гласи лошата новина. Този извод правят участниците в традиционната анкета сред германските инвеститори. На фона на достигнатия през миналата година рекорд в търговския обмен за 7,5 млрд. евро, нагласите на германските фирми за преки инвестиции в българската икономика не са никак оптимистични. През 2017-а те са били около 130 милиона евро, което ги задържа на нивото на санитарния минимум. За сравнение: през 2008-а година преките германски инвестиции в българската икономика са били 6 пъти повече. Но и това е някакъв успех на фона на постигнатия през 2011-а и 2014-а отрицателен баланс, казва шефът на Германо-българската индустриално-търговска камара д-р Митко Василев. \"Независимо от застоя, през миналата година германските капиталовложения са създали нови 55 хил. работни места в българската икономика\", допълва той. Растящият дефицит на работна ръка и особено на подготвени специалисти, корупцията, слабата правна система и непрозрачността на обществените поръчки са основните причини за апатията на германския бизнес по отношение на България, сочат изводите от ежегодното допитване до германските предприемачи в 15 страни от Централна и Югоизточна Европа. Малко повече от половината участници в анкетата оценяват средата за правене на бизнес в България като задоволителна, а 44% вярват, че тя ще се подобри. Най-сериозната пречка е липсата на кадри - близо 2/3 от германските инвеститори оценяват проблема като много остър в България. Той се усложнява още повече от лошото качество на българското висше образование: по този показател България е последна от всичките 15 страни в анкетата. Близо три четвърти от анкетираните не са доволни от напредъка в борбата с корупцията и общата престъпност в България. По този показател България стои по-зле дори и от страни като Албания и Македония. Същото се отнася и за показателя прозрачност на обществените поръчки. По отношение на правната сигурност и върховенството на закона България е оценена на 10-о място в региона. Доволни от българската администрация са едва 17% от германските инвеститори. За сравнение: близо 2/3 от германските фирми в Естония са много доволни или доволни от работата на държавния апарат. Ниското ниво на заплатите и десетпроцентовата данъчна тежест се оценяват от германските фирми като най-атрактивните предпоставки за нови инвестиции в България. Единствено Албания предлага още по-ниски разходи за жив труд сред 15-те страни от ежегодното допитване. Несъмнено българското еврочленство е сред най-силните конкурентни фактори за привличането на нови капиталовложения - това се признава от 83% от германските инвеститори в страната. Близо половината (48 %) от тях се изказват в полза на въвеждането на еврото, а 36% са против...\" - в. \"Дневник\".", "date": "2018.05.07", "title": "На парад – като на парад, балканското сътрудничество, условията за инвестиции…"}
{"url": "https://news.bg/int-politics/koy-bi-mogal-da-nadvie-erdogan.html", "text": "Изборите всъщност трябваше да се проведат чак в края на 2019 година. Турският президент Реджеп Тайип Ердоган обаче напред - те са насрочени за 24 юни 2018 година. Времето е малко и партиите почти всеки ден номинират кандидатите си за президентския пост. Няма никакво съмнение, че Ердоган ще спечели първия тур и то с голяма преднина.Общата цел - победа над ЕрдоганЗатова опозиционните партии усилено издирват кандидати, които да успеят да се наложат над Ердоган на втория тур, предвиден за 8 юли. Опозиционните партии сключват и предизборни обединения, с чиято помощ по-малките партии да успеят да прескочат десетпроцентовата бариера за влизане в парламента, което би намалило шансовете на управляващата партия да получи абсолютно мнозинство. Общата цел на опозиционните партии е да предотвратят подобно абсолютно мнозинство на ПСР и да осуетят преизбиранато на Ердоган, който при победа ще може да управлява с още повече правомощия.Белези за нервността на Ердоган и неговата партия има достатъчно. Първият от тях е изтеглянето на изборите с цели 18 месеца напред. Другият е натискът на управляващите над бившия президент Абдуллах Гюл да не се кандидатира за президентския пост. Защото опозиционните партии могат и искат да се обединят зад Гюл, който е критик на Ердоган и неговата управляваща партия. На Ердоган не му се харесва и това, че лявата прокюрдска Демократична партия на народите /ДПН/ изпраща в надпреварата своя харизматичен бивш председател Селяхатин Демирташ. От ноември 2016 година той е арестуван, но все още не е осъден, така че има право да се кандидатира. Онези кюрди, които иначе не биха се отправили към урните, сега ще дадат своя глас.От консервативния резервоар на ПСР изпъква още турската националистка и бивша министърка на вътрешните работи Мерал Акшенер, която наскоро основа своята дясна \"Добра партия\". Най-голямата опозиционна партия в Турция - Републиканската народна партия (РНП) издигна кандидатурата на Мухарем Индже, надявайки се на втория тур той да обедини както кюрдските избиратели, така и избирателите на Мерал Акшенер.Първият тур е решаващ за ЕрдоганТова означава, че за Ердоган ще е от решаващо значение да успее да събере абсолютно мнозинство още на първия тур. Неслучайно опозиционните партии настояха да бъдат изпратени наблюдатели на изборите, за да бъдат избегнати манипулации и фалшификации.С обявяването на предсрочни избори Партията на справедливостта и развитието /ПСР/ искаше да предотврати участието на основаната едва през октомври 2017 година \"Добра партия\" на Акшенер. Републиканската народна партия обаче провали тези сметки на Ердоган, като даде на новата партия 15 депутати \"на заем\", така че тя да може да образува собствена фракция в парламента, а заедно с това - и да участва в изборите.И все пак - поне една от сметките на Ердоган може да излезе вярна. Големите опозиционни партии в Турция са толкова различни в идеологическо отношение, че едва ли ще са способни да водят решителни съвместни действия. А бившата опозиционна Партия на националистическото действие /ПНД/ така и така е вече на страната на Ердоган. С нейна помощ той иска да спечели изборите още на първия тур. И шансовете му не са никак лоши. Но далеч не са толкова големи, колкото бяха след неуспешния опит за преврат през юли 2016 година.", "date": "2018.05.07", "title": "Кой би могъл да надвие Ердоган?"}
{"url": "https://news.bg/int-politics/zam-generalniyat-sekretar-na-nato-vreme-e-da-se-navaksat-propusnatite-razhodi-za-otbrana.html", "text": "Сега е моментът държавите от НАТО да обърнат внимание на изискваниятаmа пред своята отбрана, свързани със съвременните заплахи, призова заместник-генералният секретар на НАТО Роуз Готемюлър в интервю за \"Дневник\".\"Днес вече сме излезли от икономическата криза и макар финансовите министерства в страните членки на НАТО да имат различни приоритети сега е моментът всички да обърнат внимание на изискванията, поставяни от заплахите, пред които сме изправени. Трябва да наваксате изгубеното време.\" - посочи Готемюлър, която бе на посещение у през последните дни, за да се срещне с българското държавно ръководство и да присъства на неформалния съвет на министрите на отбраната на ЕС.Тя е била вече в България като помощник държавен секретар на САЩ, но това е първата ѝ визита като най-високопоставения представител на САЩ в политическото ръководство на алианса.Готемюлър изрази желание за по-чести двустранни контакти с България на ниво държавен глава и министри на отбраната и външните работи.Тя коментира също изискването за увеличаване на разходите за отбрана и доколко това е свързано с настояването на новата администрация във Вашингтон.\"Не, въпросът за увеличаване на разходите за отбрана предшества идването на президента Доналд Тръмп в Белия дом\", поясни заместник-генералният секретар на НАТО.\"Преломната година бе 2014, когато руснаците завзеха Крим и дестабилизираха Източна Украйна. Хората забравиха, че в това бе и годината, в която \"Ислямска държава\" превзе Мосул в Ирак. Наблюдавахме засилване на насилието и нестабилността и осъзнахме, че трябва да се заемем с още една битка. Фокусът не е само върху колективната отбрана, но и върху способността да разпространяваме стабилност и да се борим с тероризма. Всичко това подейства като аларма, като сигнал за пробуждане и на срещата на върха в Уелс бяха поети ангажименти страните членки да се движат към разходи за отбрана в размер на 2% от БВП и 20% от тях да се влагат в нов капацитет и възможности.\" - напомни гостенката.Тя потвърди, че този въпрос е обсъждан от нея в София: \"Изразих благодарност, че българското правителство представи план да постигне този праг към 2024 г. Защото наистина от Вашингтон непрекъснато чуваме настоявания страните да имат такива планове за увеличаване на инвестициите в отбрана.\"Във връзка с факта, че България е най-бедната страна в ЕС и заделянето на повече средства за отбрана не се посреща с ентусиазъм от управляващите, тя повтори, че \"България постъпи правилно като изработи план и това е много, много важна крачка\".\"Подготвяйки са за гостуването ми, прочетох, че вашият БВП расте и това е нещо много добро. Икономиката расте, безработицата намаля силно и въпросът е - а той важи за всички страни от НАТО - че през 2008-2013 г. всички бяхме в плен на световната рецесия. Както в Европа, така и в Северна Америка съюзниците трябваше да отговорят на въпроса за какво да отидат намалелите средства - за пенсии, здравеопазване, образование или за отбрана. Но сега е моментът да наваксате изгубеното време.\" - подчерта Роуз Готемюлър.Тя се изрази задоволство от присъствието на жени в българската армия: \"Честно ще ви кажа, че когато говорим за българските войски в централата на НАТО, често се чуват много добри оценки за вашите военни. Сред всички страни от НАТО вие сте девети по дял на жените сред служителите в отбранителните сили. Това е нещо много, много хубаво, имайки предвид, че започнахте по-късно от други държави с този процес.\"Гостенката напомни също за много добре обучените български военни, включително спецчасти, доказали стойността си в Афганистан и на други места като Косово и Украйна.\"Ние сме алианс на 29 демокрации, защитаващи хората, но и принципите си. Това е една от най-важните задачи пред НАТО - да брани международното върховенство на закона и принципи като този на суверенитета и териториалната цялост, нуждаещи се, за съжаление, от специална защита в наши дни.\" - обобщи заместник-генералният секретар на НАТО.", "date": "2018.05.07", "title": "Зам.-генералният секретар на НАТО: Време е да се наваксат пропуснатите разходи за отбрана"}
{"url": "https://news.bg/bulgaria/zapochva-remontat-na-ul-graf-ignatiev.html", "text": "Днес започва реконструкцията на столичната улица \"Граф Игнатиев\", напомня БНР.Поетапно ще се подменят трамвайните релси, настилката и, на места, водопроводът. Ремонтът трябва да завърши в средата на октомври, обеща заместник-кметът по транспорта Евгени Крусев:\"Пусната е заместваща автобусна линия, която хората ще могат да използват вместо трамваите по улица \"Граф Игнатиев\". Предвидили сме нейният маршрут да започва от крайната спирка на автобусите, която се намира при зоопарка, да минава по бул. \"Черни връх\", бул. \"Джеймс Баучър\", бул. \"Свети Наум\", съответно достигайки до бул. \"Евлоги и Христо Георгиеви\", достигайки до ул. \"Гурко\", където в посока към Съдебната палата, автобусът ще се движи по ул. \"Гурко\", там ще бъдат организирани временни спирки.\" - поясни той.Улица \"Граф Игнатиев\" ще бъде изцяло пешеходна зона, ще се ремонтират и площадите по нейното протежение. Зеленчуковият пазар ще бъде премахнат, но книжният пазар на площад \"Славейков\" остава - той ще бъде осъвременен.Ремонтът ще струва 24 милиона лева, като 18 милиона са осигурени от оперативната програма \"Региони в растеж\".", "date": "2018.05.07", "title": "Започва ремонтът на ул. „Граф Игнатиев“"}
{"url": "https://news.bg/society/vazmozhni-sa-zadrastvaniya-na-magistralite-sled-dalgiya-uikend.html", "text": "Над 200 хиляди автомобила се очаква да тръгнат днес на път след събралите се 3 почивни дни за Гергьовден. На всички входове на София днес ще има засилено полицейско присъствие заради очаквания интензивен трафик, съобщиха от МВР.Автопатрулите на \"Пътна полиция\" през целия ден ще бъдат разположени на Владая и входовете на столицата откъм магистралите \"Хемус\" и \"Тракия\".По информация на Института за анализ и оценка на туризма през събралите се 3 почивни дни близо .По думите на началника на \"Пътна полиция\" комисар Тенчо Тенев полицията има готовност за потока от автомобили, връщащи се към София. Създадена е организация на стария път за Владая в обратна посока - Перник - София. Ако се наложи, полицаите поетапно ще изключват светофари с пешеходни пътеки, така че хората да могат да влезнат с автомобилите си в София. През Владая от 10 до 20 часа ще има две ленти за тези, които се прибират към столицата.От МВР апелират водачите да бъдат внимателни, защото на магистралите са възможни задръствания. За улеснение на трафика движението на камионите над 12 тона се ограничава от 16 до 20 часа.Припомняме,  от автомобили. Задръстването беше породено от ремонтни дейности при 36-и километър на магистралата в платното за движение в посока Ботевград, при виадукт \"Коренишки дол\", където е въведено ограничение от 50 километра в час.На 4 май от \"Пътна полиция\" съобщиха, че във връзка с празниците и очакванията за по-натоварен трафик през всички почивни дни пътни  в страната.Припомняме и че от началото на настоящата седмица на територията на страната се осъществява  за установяването на водачи и пътници, които не са платили глобите си към администрацията на КАТ за извършени от тях нарушения на пътя. Акцията ще продължи до 6 май.Ако пътните полицаи констатират, че даден водач шофира без да е заплатил глобите си, униформените взимат книжката на шофьора на място. Свидетелствата на неизрядните водачи ще бъдат връщани, след като се издължат.", "date": "2018.05.07", "title": "Възможни са задръствания на магистралите след дългия уикенд"}
{"url": "https://news.bg/world/izrael-zaplashi-s-likvidirane-na-bashar-asad.html", "text": "Израел ще \"елиминира\" сирийския президент Башар Асад, ако продължи да позволява на Иран да действа в Сирия.Предупреждението отправи енергийният министър на Израел Ювал Щайниц, цитиран от \"Аарец\" и \"Джерусалим пост\".Щайниц каза пред израелския новинарски сайт ynet, че Асад трябва знае, че ще види края си, ако позволи на Иран да превърне Сирия във военна база за нападения срещу Израел.\"\", подчерта министърът.\"До момента Израел не се е намесвал в гражданската война в Сирия. Ако сирийският президент Башар Асад продължи да позволява на Иран да действа на сирийска територия, Израел ще го ликвидира и ще свали режима му\", предупреди енергийният министър.По-късно Щайниц подчерта, че с коментарите е изразил лично мнение.", "date": "2018.05.07", "title": "Израел заплаши с ликвидиране на Башар Асад"}
{"url": "https://news.bg/world/hamas-predlozhi-dalgosrochno-prekratyavane-na-oganya-s-izrael.html", "text": "Групировката Хамас е предложила дългосрочно прекратяване на огъня с Израел в Газа, пише \"Таймс оф Израел\".През последните месеци организацията на няколко пъти изрази готовност чрез няколко канала да започне преговори с Израел за дългосрочно прекратяване на огъня в Ивицата Газа.От разпространяваната от вестник \"Аарец\" информация става ясно, че в замяна на дългосрочно прекратяване на огъня Хамас иска споразумението да включва значително облекчаване на блокадата над Газа, одобрение за мащабни инфраструктурни проекти и възможно споразумение за размяна на затворници.Към момента няма отговор от Израел.Израелското разузнаване представи информация на политическото ръководство, която показва, че групировката е изправена пред \"безпрецедентна\" криза и сега е готова за обсъждане на въпроси, които в миналото отхвърляше.В миналото Хамас имаше подобни предложения.", "date": "2018.05.07", "title": "Хамас предложи дългосрочно прекратяване на огъня с Израел"}
{"url": "https://news.bg/world/turskite-vlasti-zaloviha-37-migranti-kray-granitsata-s-balgariya.html", "text": "Жандармерията в Турция е заловила 37 мигранти, които се готвели да преминат нелегално границата с България, съобщи БНР.Мигрантите били без документи. Те са заловени вчера, 6 май, в района на Демиркьой и Кофчаз, информира Анадолската агенция, като се позова на източник от силите за сигурност в южната ни съседка.Междувременно стана ясно, че общо 251 мигранти без документи са пристигнали в неделя на островите Лесбос и Хиос.По данни на гръцкия вестник \"Катимерини\" 171 от бежанците са пристигнали на Лесбос от Турция с пет отделни лодки. Други 80 мигранти достигнали бреговете на остров Хиос.", "date": "2018.05.07", "title": "Турските власти заловиха 37 мигранти край границата с България"}
{"url": "https://news.bg/world/prezidentat-na-ungariya-vrachi-mandat-na-orban-da-sastavi-pravitelstvo.html", "text": "Президентът на Унгария Янош Адер официално връчи мандат на премиера Виктор Орбан да формира следващото правителство на страната след безапелационната победа на парламентарните избори през миналия месец, съобщава АП.Адер заяви, че ще предложи на депутатите да изберат Орбан за премиер, когато парламентът проведе първо заседание във вторник след изборите.Орбан, който поема управлението на страната за трети пореден и общо четвърти мандат, обяви, че основната задача на правителството му ще бъде \"гарантиране безопасността на Унгария и християнската култура\".Съюзът на управляващата партия ФИДЕС и Християндемократическа народна партия спечели 133 в 199-местния парламент, осигурявайки си супермнозинство, което позволява промяна на конституцията.", "date": "2018.05.07", "title": "Президентът на Унгария връчи мандат на Орбан да състави правителство"}
{"url": "https://news.bg/world/novoizbraniyat-kmet-na-frayburg-sas-schupen-nos-i-izbit-zab.html", "text": "Малко след изненадващата си победа над дългогодишния кмет на Фрайбург в Югозападна Германия, Мартин Хорн беше ударен от мъж в лицето, докато празнуваше победата си, информира БиБиСи.Хорн, 33-годишен независим кандидат, е със счупен нос и избит зъб. Той е потърсил лекарска помощ.54-годишен мъж е арестуван за нападението, което не се разглежда като политическо.Загубилият кандидат на Зелените Дитер Саломон беше кмет на Фрайбург през последните 16 г.33-годишният Хорн даваше интервюта и празнуваше изборната победа с 300 поддръжници, когато беше нападнат от мъж, поискал селфи.Според полицията нападателят е имал психически проблеми.\"\", каза Хорн преди да се върне на партито.Шокиран от атаката, Саломон пожела на политическия си съперник бързо възстановяване.Фрайбург е университетски град, в който живеят предимно млади хора.", "date": "2018.05.07", "title": "Новоизбраният кмет на Фрайбург със счупен нос и избит зъб"}
{"url": "https://news.bg/world/tramp-tvardo-zastana-zad-nominiranata-dzhina-haspal-za-shef-na-tsru.html", "text": "Президентът на САЩ Доналд Тръмп защити номинацията си за директор на ЦРУ, след като Джина Хаспъл предложи да оттегли кандидатурата си заради ролята си в използването на брутални техники за разпит, разглеждани като мъчение, информира БиБиСи.Тръмп написа в \"Туитър\", че Хаспъл е \"под прицел, защото е безпощадна с терористите\".Хаспъл, на която й предстои тежко изслушване в Сената в сряда, за момента няма намерение да оттегля кандидатурата си.Не е ясно дали ще бъде потвърдена, тъй като Сенатът е разделен - 51 републиканци срещу 49 демократи.Постът на директор на ЦРУ е овакантен, след като Майк Помпео беше назначен за държавен секретар през миналия месец. Ако бъде потвърдена кандидатурата й, Хаспъл ще стане първата жена, оглавявала ЦРУ.Президентът я подкрепи със съобщение в \"Туитър\", което завършва: \"Победи Джина\".Тя работи в ЦРУ от 33 г.Хаспъл е помогнала за изпълнението на заповед агенцията да унищожи видеоматериали, на които върху заподозрени терористи се прилага техниката \"уотърбординг\" (върху лицето на човек се поставя кърпа и върху нея тече вода, по този начин разпитваният има усещането за давене - Бел. ред.). Тази заповед принуди правосъдното министерство на САЩ да проведе продължително разследване, което завърши без повдигане на обвинения.Хаспъл има голям международен опит, тъй като е управлявала таен затвор на ЦРУ, където обвинените терористи Абу Зубайда и Абд ал Рахим ал Нашири са изтезавани с \"уотърбординг\" през 2002 г., според източници от разузнаването на САЩ.Заместник-директорът на ЦРУ се присъединява към агенцията през 1985 г. В началото е работила за агенцията в чужбина. Във Вашингтон е заемала няколко високопоставени длъжности, включително заместник-директор на Националната тайна служба и заместник-директор на Националната тайна служба за разузнаване и тайни операции.През уикенда \"Вашингтон пост\" писа, че тя е била извикана в Белия дом в петък, където служители на правителството са изразили безпокойството си относно подкрепата й за използването на \"уотръбординг\".На срещата тя намекнала, че може да оттегли кандидатурата си, страхувайки се, че изслушването в Сената може да накърни репутацията й и тази на ЦРУ.Вестникът пише, че впоследствие Хаспъл е решила да остане кандидат за шеф на агенцията.", "date": "2018.05.07", "title": "Тръмп твърдо застана зад номинираната Джина Хаспъл за шеф на ЦРУ"}
{"url": "https://news.bg/society/alpinistat-doychin-vasilev-nyama-kak-boyan-petrov-da-e-dopusnal-greshka-ot-neopitnost.html", "text": "Не можем дори да помислим, че Боян Петров е допуснал грешка от неопитност. Това заяви пред \"Фокус\" алпинистът Дойчин Василев относно информацията, че .По думите на алпиниста при изкачването на връх Шиша Пангма в Хималаите няма особени трудности. \"Има един класически маршрут, който съществува от 1960 г., когато е било първото изкачване. По него масово са се изкачвали алпинисти през годините - аз направих такъв успешен опит през 1999 г.\", обясни Василев.Според алпиниста при добро време, добра климатизация и подготовка изкачването на връх Шиша Пангма не е проблемно. Върхът бил от \"малките\" осемхилядници.Въпреки това при лоша метеорологична обстановка, буря, снеговалеж и други върхът ставал опасен.Василев уточни още, че при изкачването на върха могат да възникнат проблеми във върховата част, тъй като там нямало удобни подходи към връхната точка. Там алпинистите трябвало да се катерят или по скали, или по снежни полета, които са лавиноопасни.\"Обикновено върхът се изкачва от групи - алпинистите си помагат и така се гарантира една добра сигурност, но за сам човек е много трудно и рискът е голям. При самостоятелните изкачвания, както Боян прави при повечето от върховете, вече е въпрос на опит и на преценка\", коментира още Дойчин Василев.По думите му Боян Петров има достатъчно опит от предишните си експедиции на осемхилядници, така че сценарият, че е допуснал грешка по неопитност, бил немислим.\"Въпросът е доколко е преценил на място за границата на риска, който предприема, а риск в планината винаги има\", допълни Василев.", "date": "2018.05.07", "title": "Алпинистът Дойчин Василев: Няма как Боян Петров да е допуснал грешка от неопитност"}
{"url": "https://news.bg/world/kfor-vsyaka-agresiya-sreshtu-kosovo-e-agresiya-i-sreshtu-nato.html", "text": "Командирът на КФОР генерал-майор Салваторе Куочи заяви, че всяка агресия срещу Косово ще бъде възприемана като агресия срещу НАТО, информира B92.\"Принципно КФОР е НАТО и докато КФОР е тук, всяка агресия срещу Косово ще бъде агресия срещу КФОР и НАТО\", предупреди генералът в интервю за косовския вестник Zeri.Той вярва, че не вижда реална заплаха на Русия към Косово, въпреки че Москва се опитва да оказва политическо влияние.Салваторе Куочи изрази готовност КФОР да помогне на косовските власти при задържането на заподозрени за военни престъпления, извършени от бивши командири на Армията за освобождение на Косово.Междувременно АП съобщава, че ЕС е назначил американския прокурор Джак Смит за ръководител на специалната прокуратура, разследваща бивши членове на Армията за освобождение на Косово за престъпления срещу етнически сърби.", "date": "2018.05.07", "title": "КФОР: Всяка агресия срещу Косово е агресия и срещу НАТО"}
