{"url": "https://news.bg/int-politics/finlandiya-razsledva-ruska-kompaniya-zakupila-s-firma-posrednik-finlandski-ostrov.html", "text": "Финландските власти разследват руска компания за недвижими имоти, която е закупила принадлежащия на Финландия остров Сакилуото, чрез своята финландска фирма - Airiston Helmi, съобщи изданиетоОфициално е обявено, че бизнесът, който принадлежи на бизнесмена Павел Мелников, е разследван за пране на пари, но според военен източник, подозренията са за обвързаност с руските спецслужби. Има и подозрения, че островът се използва за обучение на паравоенни и може да служи за прикритие за прехвърляне на руски части при кризисна ситуация.Отбелязва се, че при война островът би имал голямо стратегическо значение.Местната полиция, финландската гранична охрана, митническата агенция и финландските отбранителни сили проведоха масирана операция на острова и на 16 други места, свързани с Мелников и негови съдружници. В нея участваха над 400 служители.Отбелязва се, че след като Мелников е закупил острова, там са изградени 9 докове, хеликоптерна площадка, подобни на бараки постройки и всичко монтирани са камери и детектори за движение - всичко това без видима цел. Отбелязва се, че от основаването си през 2007 г. руската компания никога не е калкулирала печалба.При операцията са арестувани двама души, чиито имена не са огласени. Единият е руснак, за когото е известно, че не е Мелников, а другият е с естонско гражданство, но също е етнически руснак. Самият Мелников преди това се е върнал в Санкт Петергубг.Конфискувано е голямо количество валута, включително 3.5 милиона евро. Иззети са и компютри със 100 терабайта данни - \"The Times\" отбелязва, че това е повече от библиотеката на американския Конгрес.Финландските медии съобщават, с позоваване на военен източник, че финландските спецслужби са наблюдавали дейността на Airiston Helmi. Големите покупки на недвижими имоти във Финландия от руснаци са привлекли вниманието на финландското правителство, което смята, че зад това може да план на Кремъл за хибридна атака.", "date": "2018.11.02", "title": "Финландия разследва руска компания, закупила с фирма-посредник финландски остров"}
{"url": "https://news.bg/economics/vavezhdat-oshte-zabrani-pri-otglezhdaneto-na-praseta-zaradi-chumata.html", "text": "Въвеждат още забрани при отглеждането на прасета в община Каварна, съобщиха от БНР. Причината са установените четири случая на заразени с африканска чума диви прасета в землището на село Българево.От днес влиза в сила забраната за отглеждане на прасета на открито, за превоз на животни без необходимите документи и за внасяне в свиневъдни обекти на части от диви прасета, материали и оборудване, които могат да бъдат заразени.В свиневъдните обекти не се допускат и лица, които са имали контакт с диви прасета.Домашните свине не трябва да се хранят с хранителни отпадъци, а прясното месо, което е предназначено за лична консумация, трябва задължително да мине термична обработка.Препоръчва се дворните свине да бъдат заклани, ако не сe забелязват симптоми на заболяването (загуба на апетит, затруднено дишане, секреция от носа и очите).Епизоотичната комисия припомня, че африканската чума не е опасна за хората.Тя обаче може да доведе до сериозни икономически последствия за свиневъдството и месопреработката.", "date": "2018.11.02", "title": "Въвеждат още забрани при отглеждането на прасета заради чумата"}
{"url": "https://news.bg/int-politics/rusiya-i-kuba-prikanvat-sasht-da-ne-se-otteglyat-ot-dogovora-za-raketite.html", "text": "Русия и Куба призоваха САЩ да не се оттеглят едностранно от Договора за ликвидирането на ракетите със среден и малък обсег (INF), сключен през 1987 г. между Роналд Рейгън и Михаил Горбачов.Това обявиха руският президент Владимир Путин и кубинският му колега Мигел Диас-Канел в съвместно изявление след срещата си в Москва, съобщават руските медии.Според двете страни решението на Вашингтон ще има изключително негативни последици за международната сигурност, включително за контрола върху въоръженията.Междувременно Путин изтъкнал, че отношенията между Русия и Куба били специални и стратегически важни.Диас-Канел е предал на Путин поздрави от Раул Кастро и изтъкнал, че двустранните отношения били братски.Русия и Куба се обявяват против външна намеса във вътрешните работи на държавите и против едностранните санкции, посочи Путин.Според него \"при обсъждането на глобалните и регионалните актуални проблеми е било констатирано съвпадение на позициите на двете страни по повечето от тях, потвърдена е била взаимната заинтересованост от по-нататъшна тясна координация на съвместните стъпки на международната арена\".", "date": "2018.11.02", "title": "Русия и Куба приканват САЩ да не се оттеглят от договора за ракетите"}
{"url": "https://news.bg/regions/evakuiraha-obshtinata-i-sada-v-petrich-zaradi-signal-za-bomba.html", "text": "Евакуираха сградите на Община Петрич и на Районния съд заради сигнал за бомба.Това съобщиха от Областната дирекция на МВР в Благоевград.В момента полицията извършва проверка и по двата сигнала.", "date": "2018.11.02", "title": "Евакуираха общината и съда в Петрич заради сигнал за бомба"}
{"url": "https://news.bg/politics/balgarskiyat-deputat-deystval-po-partiyna-komanda.html", "text": "Българският депутат едва ли не действа по партийна команда, защото много от депутатите осъзнават, че нямат самостоятелно политическо значение. Това коментира политологът проф. Тодор Галунов пред БНР по повод днешното провалено заседание на Народното събрание заради липсата на кворум.\"Това, което направи впечатление и този път, е, че депутатите от всички парламентарни групи мислят вкупом еднакво. Оказва се, че в рамките на парламентарната група партийната дисциплина е достатъчно силна, независимо от някои нюанси, а това не е чак такава политическа добродетел\", отбеляза политологът. Според него няма сблъсък на идеи в самите парламентарни групи от всички партии, имало партизиране на политическата дейност. \"Разбира се, тя се извършва чрез партии, но когато тя грубо се партизира, това не е в интерес на гражданите\", подчерта експертът. По думите му, от провалянето на пленарно заседание губи българският избирател, защото депутатите, независимо от коя парламентарна група са - дали ще бъде от БСП, дали от ГЕРБ, дали от ДПС, дали патриоти, или \"Воля\", тяхното място е в българския парламент.\"Всички проблеми трябва да се решават вътре и затова участието на пленарните заседания и в комисиите е дълг на всеки представител, независимо от неговата позиция, която той ще изложи там\", посочи проф. Галунов.", "date": "2018.11.02", "title": "Българският депутат действал по партийна команда"}
{"url": "https://news.bg/regions/politseyski-sluzhiteli-spasiha-dete-predizvikalo-nevolno-pozhar.html", "text": "Полицейски служители спасиха дете, предизвикало неволно пожар, съобщиха от Областната дирекция на МВР в Търговище.Днес около 11.30 часа постъпил сигнал за избухнал пожар на тераса в жилищен блок в кв.\"Запад\". Според информацията в жилището имало малко дете.Незабавно към адреса били насочени екипи на полицията и пожарната, както и медицински екип.На място обаче полицаите установили, че входната врата на апартамента е заключена. Без да губят време, те я разбили с подръчни средства и успели да влязат в задименото жилище. Оттам извели 8-годишно момче, което било само в апартамента.Пред полицаите то разказало, че докато си играело със запалка, неволно подпалило възглавничка на терасата, а оттам огънят се пренесъл и върху други вещи.Детето не е пострадало сериозно. То е прегледано в МБАЛ-Търговище и е освободено.", "date": "2018.11.02", "title": "Полицейски служители спасиха дете, предизвикало неволно пожар"}
{"url": "https://news.bg/world/nay-malko-7-zaginali-hristiyani-pri-napadenie-na-islyamisti-v-egipet.html", "text": "Ислямистки екстремисти са направили засада на автобус, превозващ християнски поклонници, пътуващ към отдалечен манастир в пустинята южно от египетската столица Кайро, като са избили най-малко седем души и са ранили още 12 души, съобщиха от египетското вътрешно министерство, цитирани от световните осведомителни агенции.Говорителят на Коптската православна църква уточни, че броят на жертвите на нападението вероятно ще се увеличи. Представители на местната църква в провинция Миня, където е извършена атаката, посочиха, че жертвите са 10 души, но тази информация засега не може да бъде потвърдена.По-късно терористите от ДАЕШ (\"Ислямска държава\") поеха отговорност за нападението. Те от години водят сражения с египетските сили за сигурност в Синайския полуостров и по пропускливата египетска граница в пустинята с Либия.Египетският президент Абдел Фатах ал Сиси поднесе в \"Туитър\" съболезнованията си към близките на загиналите, заричайки се да продължи крутите мерки срещу терористите.Днешното нападение е второто, насочено срещу поклонници, отправящи се към манастира \"Св. Самуил Изповедник\" в последно време. При предишното нападение през май 2017 г. загинаха близо 30 души.Вътрешното министерство уточни, че нападателите са използвали второстепенни черни пътища, за да се доберат до автобуса, превозващ християните, които са били в близост до манастира по време на нападението.Атаката през миналата година беше последната от поредицата кръвопролитни нападения срещу църкви в Кайро, Александрия и Танта в делтата на Нил, северно от столицата. Тези атаки, за които отговорност пое ДАЕШ, оставиха поне 100 мъртви и доведоха до затягане на мерките за сигурност около християнските богослужебни места и други съоръжения, свързани с църквата.Християните в Египет, които представляват около 10 процента от 100-милионното население на страната, се оплакват от дискриминация в преобладаващо мюсюлманската страна. Коптската църква беше в съюз със Сиси, когато той, като военен министър, през 2013 г. поведе военния преврат срещу ислямисткия президент Мохамед Морси.", "date": "2018.11.02", "title": "Най-малко 7 загинали християни при нападение на ислямисти в Египет"}
{"url": "https://news.bg/society/ptitsevadi-ot-haskovo-izlyazoha-na-protest-sreshtu-babh.html", "text": "Тотална атака срещу отрасъла на производството на патици. С тези обвинения близо 100 птицевъди от Хасково излязоха на протест срещу БАБХ, съобщиха от БТА. Протестиращите работят във фермата за патици - мюлари \"Про агро 2000\", в която преди 2 седмици беше открито огнище на птичи грип.Собственикът Павел Челебиев обвини БАБХ в некомпетентност и бездействие. Той изказа съмнение, че действително са установени заразени животни. Мотивите му са, че при първата проверка не са им били оставени контролни проби, които да могат да дадат в референтна лаборатория, а вторите проби се оказали отрицателни.Заради констатациите до момента са умъртвени 16 000 възрастни птици.Производителят твърди, че днес във фермата са се излюпили нови стерилни 13 000 патета, които могат или да разселят в чисти помещения, или да евтаназират. От БАБХ обаче не посочват никакво решение. По тази причина до утре на обяд новоизлюпените ще се обезводнят и ще умрат, заключи Челебиев.Птицевъдът обясни, че технологията на производство е конвейрна. Следващата седмица се чакало излюпването на още 40 000 малки, а яйцата за тях пристигали по график от Франция, където се изнася готовата продукция.Общо 400 души намират препитание в двете засегнати предприятия - фермата до Хасково и кланицата в село Христо Милево. По думи на Челебиев обаче те може да останат без работа.Той заплаши БАБХ със съд и се закани, че ако е необходимо, ще се обърне дори към Страсбург.Очаква се следващия понеделник пред централата на Агенцията в София да се организира и масов протест.", "date": "2018.11.02", "title": "Птицевъди от Хасково излязоха на протест срещу БАБХ"}
{"url": "https://news.bg/politics/komunisti-skochiha-sreshtu-ucheniyata-na-nato-i-obyaviha-nikoga-sreshtu-rusiya.html", "text": "От Движение \"Че Гевара\" и Съюза на комунистите в България излязоха с обръщение към българите, в което остро нападат военните учения на НАТО, които в момента се провеждат в Норвегия, Швеция и Финландия. Това са \"едни от най-позорните за българската военна история учения - ученията на един агресивен военен блок, какъвто е НАТО\", изтъкват комунистите.Според тях обстоятелството, че нито една парламентарно представена партия досега не е коментирала участието на страната ни в тези учения, е доказателство за \"съпричастността на тези партии към целите на антируските военни учения \"Trident Juncture — 2018\". \"За пореден път българските политици и българските военни демонстрираха, че са готови да бъдат пушечно месо в евентуален военен конфликт с Русия; че са готови да продадат народа си, за да угодят на шепа бизнесмени - прехранващи се в политиката и на пазара с военна техника и въоръжение\", се подчертава в позицията на комунистите.Според тях мълчанието на президента Румен Радев и на \"синята принцеса\" Корнелия Нинова по този въпрос още веднъж доказвало, че в България опозицията била \"само резервна писта на управляващата върхушка\". Движение \"Че Гевара\" и Съюзът на комунистите в България категорично осъждат подобна \"мръсна политика\" и за пореден път обявяват \"Никога срещу Русия! Вън от НАТО! Вън от ЕС!\".Според тях за своето съществуване НАТО донесло на света само разрушения, смърт и страдания, донесло \"черни години на насилствен капитализъм и жестока икономическа диктатура, продавани като \"демокрация\".\"НАТО е организация - вкаменелост от времената на Студената война. Състоянието му днес е на мастодонт, който е пропуснал да умре навреме. Разширяването на изток превърна този мастодонт в една безсмислена и тромава йерархия от алчни военни и търговци\", коментират комунистите и чегеваристите.В позицията им се посочва, че страните, членуващи в НАТО, били пазар за остаряло и негодно американско оръжие и военна техника, чрез който държавите се превръщат в \"марионетки на вашингтонската капиталистическа върхушка\".Според тях България днес била заплашена от три опасности:\"В такава ситуация антиимпериалистическите, антифашистките и патриотичните сили трябва да се обединят в единен юмрук, за да дадат отпор на пълзящата агресия от страна на НАТО, САЩ и ЕС; за да дадат отпор на задълбочаващия се капиталистически разгул, проповядван от приватизаторки, приватизатори, от прикрити и явни десни и фашистки сили, просмукали се във всички партии от Народното събрание на България\", завършва позицията на Движение \"Че Гевара\" и Съюза на комунистите в България.  ", "date": "2018.11.02", "title": "Комунисти скочиха срещу ученията на НАТО и обявиха \"никога срещу Русия\" "}
{"url": "https://news.bg/comments/noshtniyat-trud-mozhe-da-e-ad-na-edno-ili-drugo-myasto-no-v-nikakav-sluchay-ne-e-evtin.html", "text": "От известно време насам, Конфедерацията на труда \"Подкрепа\" поставя на висок глас въпроса за нощния труд, вредата от него и неговото заплащане. Синдикалистите огласяват нови изследвания, които според тях показват, че вредата от нощния труд е по-голяма от предполаганата до сега. Едновременно с това, те поискаха допълнителното възнаграждение за нощен труда да бъде повишено от 0,25 лева / час на 2,55 лева / час или казано математически - хиляда процентово увеличение.Тук ние няма да дискутираме здравните аспекти на полагането на нощен труд. Може да се каже, че има много висока степен на съвпадение на мнението на работодателите и на синдикалистите за нощния труд. И едните и другите не се прехласват по него. Нощният труд повишава многократно риска от трудови злополуки и производствени аварии и всичко това не е по сърце нито на работниците, нито на работодателите.Доста по-дискусионен е въпросът за размера на допълнителното възнаграждение за нощен труд. По принцип хората, които не са запознати с \"кухнята\" на индустриалните отношения, могат да бъдат и шокирани, когато прочетат, че минималният размер на това възнаграждение, фиксиран с Наредбата за структурата и организацията на работната заплата от януари 2007 година е в размер на 0,25 лв./час.Тук ключовата фраза е \"минимално допустим размер\". Действително, преди 11 години по някакъв начин, след някакви преговори се е стигнало до числото 25 стотинки за час. Човек би се запитал - как е възможно такава \"мижава\" стойност да се задържи цели 11 години до днес? Отговорът е прост - тази стойност просто не се прилага навсякъде, където има колективно договаряне в България.Вместо да се занимават със стойността, фиксирана по регулативен път, синдикалистите и работодателите просто са си свършили работата на отраслово (браншово) ниво, както и в редица отделни предприятия. В подписаните между тях колективни трудови договори - на отраслово ниво или на ниво отделно предприятие са договорени стойности, които в много пъти надхвърлят минималната стойност от \"националния стандарт\" установен с държавната регулация.Затова и никой не посреща с каквото и да е притеснение или принципно несъгласие искането на КТ \"Подкрепа\" за изменение в чл. 8 от Наредбата за структурата и организацията на работната заплата, иначе казано - увеличаването на допълнителното трудово възнаграждение за нощен труд. Може обаче да се дискутира по реалностите в отделните икономически дейности и отрасли и по това как точно да се процедира.От наша страна беше направен анализ на 38 (тридесет и осем) броя отраслови или браншови колективни трудови договора, като точните формулировки на текстовете, третиращи уреждането на допълнителното възнаграждение за нощен труд за представени дословно в даденото на края Приложение № 1.От анализа се вижда, че уреждането на размера на допълнителните възнаграждения за нощен труд е масова, би могло да се каже дори \"поголовна\" практика при колективното договаряне на отраслово или браншово ниво.Договорените размери на допълнителното възнаграждение за нощен труд варират в широки граници, като в почти всички случаи значително надвишават предвидената в националната регулация минимална стойност от 25 стотинки на час. От тази гледна точка е некоректно да се говори, че в България нощният труд \"струва 25 стотинки на час\". Навсякъде, където има колективно договаряне, било на отраслово / браншово равнище или на нивото на отделното предприятие, са налице договорености, които в много пъти надхвърлят утвърдената на национално ниво минимална стойност от 0,25 лв./час.Изключение правят само отрасъл \"Водоснабдяване, канализация и пречистване на водите\" и отрасъл \"Горско стопанство\" (и стопанисване и контрол). В отрасъл \"Водоснабдяване, канализация и пречистване на водите\" от 2012 година насам устойчиво се договаря допълнително възнаграждение за нощен труд в размер на 0,30 лева / час. В отрасъл \"Горско стопанство\" са договаряни размери на допълнителното възнаграждение за нощен труд от 0,35 лева / час.В тези два отрасъла, собствеността е подавляващо държавна (в горското стопанство) или общинска и държавна (във ВиК сектора). В последния случай, изключение прави концесионираното водоснабдяване на София, но там за \"Софийска вода\" си има отделен колективен трудов договор със значително по-високи параметри от тези в браншовия КТД. Може да се посочи, че отново излиза, че държавата и общините са едва ли не лоши работодатели, поне ако съдим по договарянето на този показател.Иначе, многообразието на договорените размери за допълнителното възнаграждение при полагане на нощен труд се вижда пределно ясно. Договорености за допълнителното възнаграждение за нощен труд на отраслово равнище няма само в отраслите \"Металоиндустрия\" и \"Туризъм\".За отрасъл \"Металоиндустрия\" можем с чиста съвест да приемем, че договарянето на допълнителното възнаграждение за нощен труд е оставено за колективните трудови договори на ниво предприятие и от това работниците нищо не са загубили. Доброто състояние на колективното договаряне на ниво отделно предприятие в отрасъла е добре известно и се потвърждава и от синдикалните лидери на браншово равнище. Колективни трудови договори от предприятия от отрасъла са печелили награди за най-добър колективен трудов договор, учредени от синдикатите.Така например, в предприятието \"М+С Хидравлик\" и в редица технологично свързани с него продприятия, допълнителното възнаграждение за нощен труд е 1,00 лева/час, иначе казано - колкото е за лекарите, според техния отраслов КТД.За отрасъл \"Туризъм\" има дори изричен запис в цитираните колективни трудови договори, че допълнителното възнаграждение за нощен труд се договаря на ниво отделно предприятие, но там наистина би могло да се изрази по-скептично отношение на ефективността на колективното договаряне като цяло.За всички останали разгледани отрасли допълнителното възнаграждение за нощен труд варира от 0,50 лева / час (браншови КТД в отрасъл \"Птицевъдна промишленост\", сключен на 01.06.2013 г.) до 1,7375 лева / час (отраслов КТД в отрасъл \"Строителство\", сключен на 17.02.2015 г.).Някой по-наблюдателен читател би казал, че и двата приведени тук отраслови колективни трудови договора са с изтекъл срок. Това е точно така, но в България няма практика, след изтичане на колективен трудов договор, дадено предприятие да се връща към минималните национални стандарти, докато се сключи нов колективен трудов договор. Напротив, масовата практика (сто процентова на отраслово ниво) е да се спазват договорените до този момент параметри.Всъщност, в някои отрасли, където в разпоредбите на колективния трудов договор са заложени функционални връзки между минималното заплащане на час в отрасъла и размера на допълнителното възнаграждение за нощен труд, към днешна дата размерът на допълнителното възнаграждение вече би достигнал стойност надвишаваща 1,90 лева / час. Такива са отраслите \"Строителство\" и \"Транспорт\", като разбира се, би трябвало да сме наясно, че това са два крайни случая в \"общия пейзаж\", които биха могли да бъдат резултат от създаването на автоматична връзка между минималното почасово възнаграждение и допълнителното възнаграждение за нощен труд.Последното показва нагледно НЕцелесъобразността от обвързването на стойността на допълнителното възнаграждение за нощен труд, както и на всякакви други подобни параметри с минимални почасови (да не говорим за месечни) възнаграждения. У нас все още не е постигнато окончателно споразумение за механизъм за договаряне на минималната работна заплата на национално ниво, респективно на ниво отделни икономически дейности. Все още определянето на минималната заплата (месечна или часова) е в ръцете на Министерския съвет, където тя се определя административно и по политически съображения.Затова е повече от разумно, допълнителното възнаграждение за нощен труд да се договаря самостоятелно, още повече, че ясно се вижда, че до момента има създадена много добра практика, при която за всеки отрасъл това допълнително възнаграждение се определя индивидуално и видимо в съответствие с икономическите реалности в отрасъла.Една чудесна илюстрация на отчитането на различните реалности в донякъде сходни отрасли е случаят с договарянето на допълнителното възнаграждение за нощен труд в отраслите: \"Пътно строителство\"; \"Водоснабдяване, канализация и пречистване на водите\" и \"Строителство\". Интересното в случая е, че един от възможно най-влиятелните \"decision makers\" и преговаряща страна в тези случаи е г-н Йоанис Партениотис, вицепрезидент на КТ \"Подкрепа\" и лидер на съответната й браншова федерация, покриваща дейността на тези три отрасъла.Лесно е да се види, че в пътното строителство въпросното допълнително възнаграждение е 1,535 лева/час; във ВиК отрасъла е 0,30 лева/час, а в строителството 1,7375 лева/час. Както се вижда, става дума за разлика от 1,4375 лева/час или 5,8 пъти. Дори разликата между строителството и пътното строителство е 0,2025 лева/час, което е близо до пълния минимален размер на ставката за въпросното допълнително възнаграждение, според стандартите на национално ниво.Ясно е, че след като вицепрезидентът на КТ \"Подкрепа\" е сложил подпис под тези три толкова различни стойности в трите отраслови колективни трудови договора, не става дума за някакви негови лични симпатии към едни отрасли и пренебрежително отношение към друго отрасли. Пък и дълги години водомерните техници бяха нещо като \"ядро\" на федерацията на г-н Партениотис.Вижда се, че икономическата реалност в трите отрасъла е различна и тя е добросъвестно отразена от участниците в колективното договаряне - съответните работодателски и синдикални браншови структури. И от тук още един път стигаме до логичното заключение, че когато \"ковем\" национални стандарти, добре е да видим първо спецификата на ниво икономически дейности и отрасли.Горният анализ потвърждава още веднъж дълбоката логика на договарянето на различни показатели (от минималната заплата, до допълнителното възнаграждение за нощен труд или пък допълнителното възнаграждение за прослужено време и стаж) на ниво икономическа дейност. Вижда се и ясната логика, преговорите на ниво икономически дейности и / или отрасли да предхождат преговорите по договаряне на национални стандарти. Ясно се очертава наличието на сериозни разлики между различните отраслови и браншови специфики, които обезателно трябва да бъдат отчитани при договаряне на параметри с национално значение.Всъщност, може да се констатира, че в областта на договарянето на допълнителното възнаграждение за нощен труд в България се е създала добра практика, която е довела до значително увеличаване на размера на това допълнително възнаграждение при съответно отчитане на отрасловата и браншова специфика.Интересен факт е, че точно оставянето на размера на минималното допълнителното възнаграждение за нощен труд на национално равнище на една ниска стойност е довело до значително повишаване на ролята на колективното договаряне при определяне на този параметър, както и до постигане на високи договорени стойности там, където това е било възможно.Във връзка с това, трябва да се подчертае принципното съгласие на работодателите (особено на АИКБ) за провеждане на добронамерени преговори на ниво национални ръководства на представителните организации на социалните партньори, на които да бъде разгледана възможността за увеличаването на минималния размер на допълнителното възнаграждение за нощен труд на национално ниво, при внимателно отчитане на представената в това писмо отраслова и браншова специфика. Последното е необходимо поради факта, че определена част от икономиката не попада под обхвата на отрасловите и браншовите колективни трудови договори. В много предприятия няма и колективно договаряне на ниво предприятие.Едновременно с това трябва още един път да се подчертае, че към договарянето на национални стандарти трябва да се подхожда много отговорно, при съблюдаване на принципа \"мисли първо за малкия\".Важно е да се знае и за потвърдената от работодателите готовност за дискусия в посока на търсене на реални възможности за укрепване и разширяване на обхвата на колективното договаряне на отраслово и браншово ниво, както и за въвеждане на колективно договаряне на ниво икономически дейности.И в крайна сметка, най-важното е да се обсъдят разумно и балансирано необходимостта и възможностите за ограничаване по целесъобразен начин на използването на нощен труд.Иначе, нашите партньори от КТ \"Подкрепа\" се разхождат по срещи и форуми с едни фланелки, на които е написано: \"Нощният труд е евтин ад\". Нямам нищо против креативността на синдикалните PR-и, но трябва да сме наясно. В някои производства, нощният труд може и да е ад, но той в никакъв случай не е евтин. Така поне излиза, ако съдим по данните, които бяха изнесени по-горе и подробности, за които могат да се видят и по-долу:Справка за договореностите по отношение на заплащането на нощния труд от сключени отраслови и браншови колективни трудови договори в реалната икономика, сключени в периода 2011 - 2018 г.25)  (Отраслов КТД подписан на 27.01.2012 г., с анекси от 2013, 2015, 2016 и 2017 г.):Няма изрични договорености - в сила са клаузите на Наредбата - 0,25 лв. / час.26) (Браншови КТД подписан на 02.12.2016 г., валиден за 2017 - 2018 г.):.   / ", "date": "2018.11.02", "title": "Нощният труд може да е ад на едно или друго място, но в никакъв случай не е евтин"}
{"url": "https://news.bg/regions/babh-ustanovi-narusheniya-v-klinika-na-chetiri-lapi.html", "text": "Установени са нарушения във ветеринарно заведение, стопанисвано от фондация \"Четири лапи\", съобщиха от БАБХ.След проверка по подаден сигнал Областната дирекция по безопасност на храните в София е установила, че общинската ветеринарна клиника в район \"Банкя\" не работи по предназначението си, а изпълнява функциите на приют за изоставени кучета и котки. Това нарушава спокойствието на жителите около лечебното заведение.Към момента на проверката в клиниката е имало 13 кучета. След справка става ясно, че 4 от животните не са регистрирани в информационната система на БАБХ, а 8 не разполагат с паспорт.При проверката са открити и ветеринарномедицински продукти без лиценз за употреба и без документи за закупуване.Установено е и че на 29 октомври ветеринарен лекар е напуснал работа, но управителят на лечебното заведение не е подал заявление за прекратяване на практиката.Заради констатираните нередности на ветеринарната клиника ще бъде съставен акт за административно нарушение.", "date": "2018.11.02", "title": "БАБХ установи нарушения в клиника на \"Четири лапи\""}
{"url": "https://news.bg/int-politics/rusiya-pomaga-na-iran-da-prodava-petrol-sled-novite-sanktsii-na-sasht.html", "text": "Русия ще намери начини да продължи продажбата на ирански петрол, дори и след като санкциите на САЩ влязат в сила през следващата седмица. Това обяви руският енергиен министър Александър Новак в интервю за \"Файненшъл таймс\".\"Въпреки ембаргото, Москва възнамерява да \"продължи да развива\" търговията си с ирански петрол съгласно споразумението петрол срещу стоки от 2014 г., което му позволява да препродаде стоките на трети страни.\"Смятаме, че трябва да търсим механизми, които да ни позволят да продължим да развиваме сътрудничеството с нашите партньори, с Иран\", коментира Новак, но отказал да коментира евентуалното увеличение на търговските обеми след влизането в сила на санкциите.Руският министър обаче заявил, че Русия ще изчака до следващата седмица, за да \"потвърди определено\", че търговията с петрол ще се възобнови.По-рано днес американският държавен секретар Майк Помпео обяви, че осем страни, които значително намаляват вноса на петрол от Иран, могат да очакват да бъдат временно освободени от санкциите срещу износа на петрол от Иран, които ще влязат в сила в неделя в 23:59 часа източно американско време.Според по-ранна информация Китай, Япония, Индия, Южна Корея, Ирак и Турция ще бъдат сред страните, на които е разрешено да купуват ирански суров петрол. Сред тях обаче не е Европейският съюз.", "date": "2018.11.02", "title": "Русия помага на Иран да продава петрол след новите санкции на САЩ"}
{"url": "https://news.bg/regions/babh-se-sreshta-s-ptitsevadi-ot-stranata.html", "text": "БАБХ иска среща с представители на птицевъдния сектор. Поводът е епизоотичната обстановка със заболяването инфлуенца по птиците и недоволството на птицевъди от Хасковско, които се заканиха, че ще организират масов протест срещу бездействието на Агенцията.Срещата ще се проведе следващия понеделник и на нея ще бъдат обсъдени бъдещите мерки за превенция и контрол на заболяването в страната.От БАБХ напомнят, че по-рано тази седмица беше въведена програма за засилен надзор на птицевъдните обекти заради констатираните огнища на птичи грип. В нея са описани мерките, които трябва да се спазват, за да не се допуска разпространение на заболяването.Те включват биосигурност във фермите, по-висока честота на лабораторен контрол за доказване на липса на инфекция с вируса и изискването птиците да бъдат транспортирани само след като са предварително лабораторно изследвани за наличие на вируса. Във връзка с обявените нови две огнища на заболяването в областите Пловдив и Хасково са въведени предпазни зони и зони на наблюдение, в които се забранява търговията с птици и яйца за разплод с изключение на птици за незабавно клане.", "date": "2018.11.02", "title": "БАБХ се среща с птицевъди от страната"}
{"url": "https://news.bg/int-politics/v-pakistan-naragaha-do-smart-bashtata-na-talibanite.html", "text": "Пакистанският духовник Маулана Сами ул-Хак, известен като Бащата на талибаните е бил убит в родния си град Равалпинди, съобщават световните информационни агенции.Местните медии цитират членове на семейството му, които са заявили, че той е бил наръган до смърт. Според други информации обаче той е бил застрелян.Мотивът за атаката засега не е известен.Хак беше ръководител на \"Хакания мадраса\" в северната част на Пакистан, където са учили много членове на талибаните, включително .Афганистанските власти наскоро помолиха духовника, за който се смята, че е бил над 80-годишна възраст, да помогне талибаните да бъдат убедени да започнат мирни преговори.Той е бивш сенатор, който ръководеше фракция от религиозната партия \"Джамиат Улема-и-Ислям\" и беше близо до партията на пакистанския премиер Имран Хан.Хан понастоящем е на официално посещение в Пекин, но от кабинета му заявиха, че той осъжда убийството и е разпоредил разследване.Смъртта на духовника идва в момент на размирици в Пакистан, където избухнаха протести в редица градове след оправдателната присъда на християнка, осъдена на смърт по обвинения в богохулство.Хак имаше хиляди последователи сред студентите си, както и афганистански и местни членове на талибаните. Налице са опасения, че убийството му може да предизвика още проблеми по улиците.", "date": "2018.11.02", "title": "В Пакистан наръгаха до смърт Бащата на талибаните"}
{"url": "https://news.bg/bulgaria/spirat-dostapa-do-40-sayta-ot-teritoriyata-na-balgariya.html", "text": "По инициатива на Комисията за финансов надзор (КФН) председателят на Софийския районен съд е разпоредил на всички доставчици на интернет да спрат достъпа от територията на България до 40 сайта, изрично посочени в искането на КФН до съда, съобщават от комисията.Това трябва да стане в срок до 24 часа от публикуване на разпореждането на сайта на КФН.Спирането на достъпа до въпросните сайтове се налагало от обстоятелството, че чрез тях се предоставяли инвестиционни услуги от лица, които нямали право да предоставят такива услуги на територията на България.Списъкът с интернет страниците, достъпът до които следва да бъде преустановен, може да .", "date": "2018.11.02", "title": "Спират достъпа до 40 сайта от територията на България"}
{"url": "https://news.bg/int-politics/noviyat-prezident-na-braziliya-zaplashi-da-skasa-otnosheniyata-s-kuba.html", "text": "Новоизбраният крайнодесен президент на Бразилия Жаир Болсонару обяви, че няма смисъл да се поддържат дипломатически отношения с Куба, защото тя потъпква правата на човека и нямало бизнес, който да бъде правен с управлявания от комунистите остров, съобщава \"Ройтерс\".В интервю, публикувано в местен вестник, Болсонару критикува програмата \"Повече лекари\", съгласно която 11 420 кубински лекари работят в бедни или затънтени краища на Бразилия.Той заяви, че 75 процента от заплатите на лекарите са били изплащани от правителството на Куба и техните деца не са били допуснати да се присъединят към тях в Бразилия, цитирайки случая на лекар, чиито три малки деца е трябвало да останат в Куба.\"Това е просто мъчение за майката\", коментира Болсонару, добавяйки: \"Можем ли да поддържаме дипломатически отношения със страна, която третира народа си по този начин?\"Болсонару заявил, че програмата, започната от бившия президент Дилма Русеф за осигуряване на медицинска помощ в райони, където бразилски лекари не искат да работят, би могла да продължи, но кубинските лекари ще трябва да получат пълното си заплащане и техните деца да бъдат с тях.Болсонару, който беше избран през миналата седмица, ще встъпи в длъжност на 1 януари и обеща най-голямата промяна в бразилската външна политика от десетилетия насам.Той ще се стреми към по-близки отношения със САЩ, като вчера потвърди, че планира да последва действията на американския президент Доналд Тръмп и да премести посолството на Бразилия в Израел от Тел Авив в Йерусалим.", "date": "2018.11.02", "title": "Новият президент на Бразилия заплаши да скъса отношенията с Куба"}
{"url": "https://news.bg/politics/tramp-sgreshi-30-strani-davat-bezuslovno-grazhdanstvo-po-rozhdenie.html", "text": "САЩ открай време са сред страните, които автоматично дават гражданство на всяко дете, родено на тяхна територия. Това право се полага по рождение, то е безусловно и неограничено. Известно е още като jus soli (право на гражданство по месторождение). Такова гражданство получават всички деца, родени в САЩ - независимо дали родителите им са американци или не. То се различава от гражданството по произход - т.нар. jus sanguinis, при което новороденото получава автоматично гражданството на своите родители.Наскоро Доналд Тръмп заяви, че САЩ били единствената държава в света, която давала гражданство по месторождение. Той не одобрява това правило и възнамерява да обвърже даването на гражданство с определени условия. Само че американският президент се лъже. Не само САЩ дават автоматично гражданство на всички новородени.Латинска Америка е първенецОще 29 други страни дават безусловно гражданство по месторождение на всеки, родил се на тяхна земя. Изключение правят само децата на чуждите дипломати или на чужди окупационни сили. Това са: Антигуа и Барбуда, Аржентина, Барбадос, Белиз, Бразилия, Канада, Чад, Чили, Куба, Доминика, Еквадор, Салвадор, Фиджи, Гренада, Гватемала, Гвиана, Хондурас, Ямайка, Лесото, Мексико, Пакистан, Панама, Парагвай, Перу, Сейнт Китс и Невис, Санта Лусия, Сейнт Винсент и Гренадини, Уругвай и Венецуела.Възможните обяснения за безусловното гражданство по месторождение в гореизброените страни са две: те или имат правни системи, произтичащи от английското обичайно право, където се налага практиката jus soli, или пък са въвели това правило с цел да привличат хора от други страни. Последното важи например за много държави от Централна и Южна Америка.Има и държави, които дават гражданство на родените на тяхна територия само при определени условия. Някои изискват единият от двамата родители да притежава съответното гражданство или да пребивава легално в страната. Конституцията на Доминиканската република например изрично забранява получаването на гражданство от деца, чиито родители пребивават нелегално в страната. Малайзия пък изисква от родителите на детето да са се установили да живеят в страната за постоянно. Гражданство, обвързано с условия, раздават още Австралия, Колумбия и Ирландия.Те са променили законите си за придобиване на гражданствоМного държави са предприели законодателни промени в посока към затягане на правото за получаване на гражданство. Такъв е например случаят с Франция, която до 1993 година даваше безусловно гражданство на всеки, роден на френска земя. От над 20 години насам обаче във Франиця вече важи друго правило: децата в семействата на чужденци трябва да навършат 18-годишна възраст, преди да кандидатстват за френско гражданство. Великобритания също внесе промени - от 1983 година гражданство се получава само ако поне един от двамата родители пребивава легално в страната. А страни като Индия и Малта напълно отмениха правото на получаване на гражданство по месторождение.През последните години Германия пък направи обратното: тя либерализира законодателството си за получаване на гражданство. От 2000 година насам децата на родители, които не са германци, могат да придобият гражданство по месторождение, ако поне единият от двамата родители живее в Германия от най-малко 8 години, като през последните 3 години постоянното му жителство трябва да е било в страната.", "date": "2018.11.02", "title": "Тръмп сгреши - 30 страни дават безусловно гражданство по рождение"}
{"url": "https://news.bg/int-politics/ukrayna-izstrelva-raketi-na-granitsata-s-krim.html", "text": "Украйна е провела бойна ракетна стрелба до границата с Русия в близост до Крим. Това съобщиха от командването на военновъздушните сили на въоръжените сили на Украйна.\"В Херсонска област на държавния полигон \"Ягорлик\" се състояха бойни стрелби на зенитни ракетни подразделения С-300ПС, С-300ПТ Бук-М1, контролни летателни изпитания на ракети от зенитно-ракетен комплекс С-125М1 и държавни изпитания на модернизираната система за въздушна отбрана Оса-АКМ2\", се уточнява в изявлението на украинските военни.Вчера също така беше съобщено за учения на същия полигон в Херсонска област, само в открито море, където от 1 до 4 ноември дори е затворено въздушното пространство.Киев уверява, че ученията са били проведени в съответствие с всички норми на международното право. Определена е била опасната зона за изстрелване в северозападната част на акваторията на Черно море, което напълно изключвало всякакви заплахи, посочват украинските военни.Междувременно политици и военни в Русия обявиха, че ученията на територията на съседна Украйна не представляват никаква заплаха, тъй като \"Украйна във военно-техническо отношение не е абсолютно никакъв съперник на Русия\".", "date": "2018.11.02", "title": "Украйна изстрелва ракети на границата с Крим"}
{"url": "https://news.bg/regions/v-plovdivsko-se-stroyat-nay-mnogo-novi-sgradi.html", "text": "В област Пловдив се наблюдава най-голям брой на започнато строителство на нови сгради в страната през третото тримесечие на настоящата 2018 година. Това сочат данни на Националния статистически институт относно издадените разрешителни за строеж и започнатото строителство на нови сгради за месеците юли, август и септември 2018 година.Данните на НСИ показват, че за посочения период в Пловдив е започнало строителството на 182 жилищни и 74 други сгради.На второ място в класацията по този критерии се нарежа столицата (София - град), където за юли, август и септември е започнало строителството на 181 жилищни, 16 административни и 36 други сгради.Следват Варна - 113 жилищни и 35 други сгради; София (област) - 84 жилищни и 48 други сгради, и Бургас - 77 жилищни и 29 други сгради.Според статистиката на НСИ през третото тримесечие на 2018 г. местните администрации са издали разрешителни за строеж на 1 659 жилищни сгради с 9 419 жилища в тях и 1 173 841 кв. м разгъната застроена площ. Издадени са разрешения за строеж и на 37 административни сгради или офиси.Спрямо предходното второ тримесечие на 2018 година издадените разрешителни за строеж на жилищни сгради се увеличават с 12.4%, а жилищата в тях нарастват с 15.2%. Ръстът при издадените разрушители за строеж на административни сгради е 15.6%.Сравнение с данните от третото тримесечие на миналата година показва, че броят на издадените разрешителни за строеж на нови жилищни сгради нараства с 8.7%, а броят на жилищата в тях - с 32%.", "date": "2018.11.02", "title": "В Пловдивско се строят най-много нови сгради"}
{"url": "https://news.bg/int-politics/za-netanyahu-ubiystvoto-na-kashogi-e-uzhasyavashto-no-iska-stabilna-sauditska-arabiya.html", "text": "Премиерът на Израел Бенямин Нетаняху наруши мълчанието си относно убийството на саудитския журналист и дисидент Джамал Кашоги днес във Варна, изтъквайки, че това, което се е случило в саудитското консулство в Истанбул, е било ужасяващо и казусът трябва да бъде разрешен.\"Това, което се случи в консулството в Истанбул, беше ужасяващо и трябва да бъде надлежно разрешено\", коментира Нетаняху, допълвайки: \"Същевременно, много е важно за стабилността на света, за региона и за света Саудитска Арабия да остава стабилна.\"\"Смятам, че трябва да бъде намерен начин за постигането на двете цели. Защото по-големият проблем е Иран и трябва да се уверим, че Иран не продължава със злонамерените действия, които извършва през последните няколко седмици в Европа. Ние помогнахме за разкриването на две терористични атаки - една в Париж и друга в Копенхаген, организирани от иранските тайни служби\", продължи Нетаняху.\"Блокирането на Иран е от изключителна важност в нашия дневен ред относно сигурността, не само за Израел, но смятам и за Европа и за света\", настоя още той.Междувременно министърът на енергетиката на Израел Ювал Щайниц направи подобни изявления по-рано днес, след като нарече убийството на Кашоги \"отвратително\", но каза, че сътрудничеството с Рияд срещу общия им враг Иран е приоритет за Израел.", "date": "2018.11.02", "title": "За Нетаняху убийството на Кашоги е ужасяващо, но иска стабилна Саудитска Арабия "}
{"url": "https://news.bg/int-politics/pakistan-blokira-telefonnite-v-stranata-islyamisti-protestirat-sreshtu-hristiyanka.html", "text": "Пакистан спря мобилните телефонни мрежи в големите градове и много училища са затворени, тъй като ислямистки групи протестират за трети ден срещу оправдаването на християнка, изправена пред смъртното наказание за богохулство, съобщава \"Ройтерс\".Върховният съд отмени присъдата на Ася Биби и заповяда тя да бъде освободена. Тя живее със смъртна присъда от 2010 г., осъдена по тежките закони на Пакистан за богохулство.Делото разгневи християните по света и е източник на разделение в Пакистан, където двама политици, които искаха да помогнат на Биби бяха убити.Решението на Върховния съд разгневи ислямистите, особено членове на група, наречена \"Техрийк е Лабаик\", които излязоха по улиците и зоват за смърт на съдиите, които са взели решението, искат и смяна на правителството.Властите, включително членове на главната военна агенция за сигурност, проведоха преговори с лидера на групата в четвъртък, но не постигнаха споразумение, коментира лидерът на ислямистите Хадим Хюсеин Ризви.Говорителят на военните допълва, че въоръжените сили се надяват, че \"въпросът ще бъде решен без да се нарушава мира\".\"Двете страни трябва да говорят помежду си, а ние не трябва да стигаме до момент, в който въпросът попада в обхвата на въоръжените сили\", коментира говорителят на военните.В петък телефонните мрежи са прекъснати в столицата Исламабад и в източния град Лахор, където протестиращи ислямисти блокират главните пътища. \"Всички услуги са спрени от правителството\", обяснява представител на обслужване на клиентите в един от основните мобилни оператори в Пакистан.Училищата в най-гъсто населената провинция Пенджаб са затворени, такова е положението и с обикновено оживените търговския центрове на Карачи.Фотограф на \"Ройтерс\" съобщава, че протестиращи, използващи камъни, дърва и мотоциклети барикадират главен път. Местонахождението на Биби не е известно, семейството й също е скрито.", "date": "2018.11.02", "title": "Пакистан блокира телефонните в страната, ислямисти протестират срещу християнка"}
{"url": "https://news.bg/politics/vitseprezidentat-vsichki-signali-za-dabch-sa-predadeni-na-prokuraturata.html", "text": "Всички сигнали, които са получавани в президентската институция за Държавната агенция за българите в чужбина (ДАБЧ), са предавани в прокуратурата. Това увери днес вицепрезидентът Илияна Йотова, която е в Димитровград.\"Аз съм го направила своя коментар отдавна и не виждам защо трябва да го повтарям. Аз разчитам на това прокуратурата да си свърши работата, цялата правораздавателна система\", призова Йотова.По думите ѝ от там нататък случаят остава в ръцете на Министерския съвет, понеже агенцията е структура към МС. Съответните отговорни хора трябвало да дадат обяснения по казуса.\"Всички сигнали, които ние сме получавали в Президентството, сме ги предавали в Прокуратурата и вчера излезе официална информация от страна на президентската администрация\", заяви отново Йотова.Припомняме, на 31 октомври, сряда, президентът Радев посочи, че в администрацията на президентството са получавани писма и сигнали за нередности в ДАБЧ. .\"Всички сигнали са предадени в прокуратурата, имал съм разговори с ДАНС, и с прокуратурата\", изтъкна тогава Радев.По-късно обаче заместникът на главния прокурор Иван Гешев коментира лаконично, че .Вчера, 1 ноември, стана ясно, че.Именно Катя Матева е изпращала многократни сигнали до различни институции, включително до министър-председателя и прокуратурата.Матева е изпратила писмо със сигнал за нередности в ДАБЧ до президента на 9 март 2017 година. От президентството са сезирали прокуратурата на 20 март 2017 година.В сигнала били изложени множество твърдения за закононарушения в МП и в ДАБЧ, свързани с процедурите по предоставяне на българско гражданство, както и за воденето на \"репресивна политика\" на служебен министър на правосъдието, както и на министъра по отношение на служителите в дирекция \"Българско гражданство\".На 5 юни 2017 година Матева подава нов сигнал за схемите в ДАБЧ и МП. Във втория сигнал имало конкретни оплаквания за упражняван натиск и осъществяване на незаконосъобразни действия спрямо Матева. Натискът бил осъществяван от заместник на министър-председателя (вицепремиер).ДАНС започнали проверка и по този сигнал. Заключенията от проверката - липса на данни за извършени престъпления.С постановление от 25 октомври 2017 г. прокуратурата е отказала образуване на наказателно производство.По-рано днес Катя Матева беше гост в сутрешния блок на bTV. Там тя категорично заяви, че има .", "date": "2018.11.02", "title": "Вицепрезидентът: Всички сигнали за ДАБЧ са предадени на прокуратурата"}
{"url": "https://news.bg/bulgaria/daryavame-na-ispaniya-dva-orela-spaseni-ot-kontrabanda.html", "text": "България ще дари два ястребови орела на Испания, съобщават от Спасителен център за диви животни на Зелени Балкани.През 2010 година орлите са конфискувани от митнически служител заради подправени документи за произход и са настанени в Спасителния център. След 8 години съдебни дела птиците са отсъдени в полза на държавата.Тъй като видът не е разпространен у нас, екипът на Зелени Балкани ще повери грижите за птиците на испанската организация GREFA, която работи по програма за завръщане на вида в Испания.В новия си дом орлите ще бъдат включени в размножителни двойки и техните поколения ще летят свободно в небето.", "date": "2018.11.02", "title": "Даряваме на Испания два орела, спасени от контрабанда"}
{"url": "https://news.bg/int-politics/norvegiya-privika-poslanika-na-sauditska-arabiya-zaradi-kashogi.html", "text": "Норвегия е привикала посланика на Саудитска Арабия във връзка с убийството на саудитския журналист и дисидент Джамал Кашоги. Това обяви норвежкият външен министър, цитиран от \"Ройтерс\".\"Ние повдигнахме казуса с убийството на Джамал Кашоги и представихме гледната си точка на саудитския посланик няколко пъти, след като това стана известно\", посочи Ине Ериксен Соерейде в изявление.\"Подчертахме отново вчера колко сериозно взимаме този въпрос, когато той беше във външното министерство за обсъждане на казуса\", допълни норвежкият първи дипломат.Припомняме, че това става дни след като , че убийството на Джамал Кашоги, колумнист на американския вестник \"Вашингтон пост\", е било планирано предварително. Рияд поддържа версията, че убийството е било самостоятелна операция и нямало нищо общо с управляващото кралско семейство, като обяви, че е арестувал 18 души като част от разследването.Министърът на външните работи на Дания Андерс Самуелсен се съобщава, че също се готви да привика саудитския посланик по казуса.Джамал Кашоги беше видян да влиза в саудитското консулство в Истанбул на 2 октомври. Смъртта му беше потвърдена на 19 октомври от главния прокурор на Саудитска Арабия след седмици на спекулации и информации, че журналистът може да е бил убит в консулството.", "date": "2018.11.02", "title": "Норвегия привика посланика на Саудитска Арабия заради Кашоги"}
{"url": "https://news.bg/politics/rumen-radev-veroizpovedanieto-ne-tryabva-da-se-politizira.html", "text": "\"Не трябва да се допуска политизиране на вероизповеданието.\" Това заяви президентът Румен Радев на среща с главния мюфтия Мустафа Хаджи.По думите му регламентирането на дейността на вероизповеданията в страната трябва да доведе до създаването на стабилна социална среда за духовниците.На срещата беше подчертано, че за да не се допускат влияния в дейността на традиционните вероизповедания у нас, много важна стъпка е българската държава да поеме заплатите на духовенството. \"Изготвянето на законопроектите за дейността на вероизповеданията в България следва да бъде в конструктивен диалог с представителите на традиционните религиозни общности\", разясни Радев.Мустафа Хаджи подчерта, че Главното мюфтийство и Българската православна църква споделят общи позиции в този диалог.\"За нас е от изключително значение да имаме връзка с държавните институции при решаването на тези въпроси\", допълни той.По време на срещата държавният глава изрази подкрепата си за дейността на Главното мюфтийство да се развива на основата на собствените си традиции.Президентът изтъкна, че обучението на мюсюлманските духовници трябва да бъде в собствена материална база в съответствие с установените у нас образователни стандарти.", "date": "2018.11.02", "title": "Румен Радев: Вероизповеданието не трябва да се политизира"}
{"url": "https://news.bg/politics/raboti-se-po-proektite-na-balkanite-potvardiha-v-evksinograd.html", "text": "Регулярната среща между България, Гърция, Румъния и Сърбия се превърна в институция. Това стана ясно от думите на премиера на Гърция Алексис Ципрас по време на четиристранната среща в Евксиноград, на която присъства и премиерът на Израел Бенямин Нетаняху.На традиционната среща край Варна, домакинствана от българския премиер Бойко Борисов, са министър-председателите на Гърция и Румъния - Алексис Ципрас и Виорика Дънчила и сръбският президент Александър Вучич.\"Преди година започнахме тази традиция за установяване на тази институция. За мен е голяма радост, че имам случай на четиристранната среща да имаме премиера на Израел\", заяви Ципрас.Очаква се по-късно да бъде подписана обща декларация за два проекта. Единият е модернизация на железопътната линия Александруполис-Бургас-Варна.Заедно със жп линия Солун-Александруполис и от там до българската граница ще имаме съвременна скоростна линия. Другият проект е за скоростен път от Александруполис до района на Марица на българо-гръцката граница. От там ще бъде свързан с пътищата до Варна и Бургас. Очакваме бързо да подпишем за тези проекти, заяви Ципрас.По думите му се очаква да бъде създадено съвместно дружество за изграждането на тези проекти. Има големи възможности да се инвестира в енергийната сигурност на региона. Ципрас отново спомена за интерконектор от Александруполис, който да се свързва с българския пазар.Трудностите остават, въпреки направените важни крачки, заяви гръцкият премиер. Той спомена изминалите събития на Балканите в последните четири години като изтъкна Българското и очакваното Румънско председателство, така и подписването на . То ще има многобройни ползи за съвместното развитие на Югоизоточна Европа, заяви Ципрас.Основен акцент в разговорите е била енергийната свързаност в региона. Източносредиземноморския газопровод ще вози природен газ към Източна Европа, бе заявено по време на срещата.Според сръбския президент Александър Вучич има три важни области, сред които енергийната свързаност е еднакво важна както за България, така и за Гърция и Сърбия. Запознахме премиера Нетаняху, да ни подкрепят за т.нар. Балкански маршрут. Очаква се той да свързва България, Сърбия, Унгария, Австрия и Северните части на Италия, обясни Вучич.\"Вярвам, че до декември, когато в Белград е продължението на четиристранните срещи, да включим още една страна от региона\", каза президентът на Сърбия. Той подчерта очакваното свързване между Тимишуара и Панчево.Румъния поема ангажимент за все по-голяма свързаност, отговори на Вучич румънският премиер Виорика Дънчила.Проектът за високоскоростен път Тимишуара-Панчево вече е разгледан на политическо ниво, убедени сме, че скоро ще бъде реализиран. Изграден е графика за техническото изграждане на пътя и сме на етап предпроектни проучвания. Надяваме се, че през 2021 г. ще бъде довършен, каза румънската министър-председателка.За Румъния кохезионната политика е и ще остане главната политика за инвестиции, което ще допринесе за развитието на региона. Задълбочаване на сътрудничеството за Дунавската стратегия е и наш приоритет, стана ясно от думите на Дънчила.Бихме искали Дунава да стане важен транспортен коридор между запада и изтока на Европа. Важно е да създадем благоприятна среда, в която да развиваме стратегията заедно, заяви румънският премиер.С Ципрас имаме общи възгледи за дневния ред на ЕС. Обсъдихме и ситуацията на румънското малцинство, което има 55 000 души в Гърция, допълни Виорика Дънчила.Технология, енергетика и сигурност са трите сфери на сътрудничество с Израел, които обсъдихме с премиерите на България, Гърция, Румъния и президента на Сърбия. Това заяви премиерът на Израел Бенямин Нетаняху на срещата в Евксиноград.По отношение на технологиите - невероятна технологична революция се случва по света. Всяка човешка дейност се технологизира. Има непрекъснат растеж на новите технологии - информационни системи, земеделие, управление на водите, приспособяване на земеделските култури, приспособяване към различните хранителни режими.Нямам търпение да споделя тези неща с нашите партньори. Това, което ражда ума, е изключително ценно. Лидерите по света се ориентират към това, което ума може да създаде.Енергетика е втората област на сътрудничеството. Обсъдихме как Израел може да помогне за постигане на целите на тук представените държави - два проекта са обсъдени. Можем да помогнем на държавите ви да повишат ефективността на енергийните доставки.", "date": "2018.11.02", "title": "Работи се по проектите на Балканите, потвърдиха в Евксиноград"}
{"url": "https://news.bg/politics/tsvetanov-uveryava-che-se-boryat-s-koruptsiyata-i-s-trafika-na-hora.html", "text": "Държавата винаги е поощрявала разследващите органи да направят нужните проверки и истината да излезе наяве, когато има съмнения за корупция, дори на най-високо политическо ниво. Това заяви във Велико Търново председателят на ПГ на ГЕРБ и зам.-председател на партията Цветан Цветанов.\"Това е нашата сила - имаме политическа воля за ефектива борба с корупцията и няма нито един човек, който да е защитен\", категоричен бе Цветанов.Според втория в управляващата партия не може да се говори за криза при положение, че има рекордно висок БВП от 116 млрд. лв. По думите на Цветанов има увеличение както на доходите на гражданите, така и на парите, които държавата отделя за различните сектори.По думите му на всеки коалиционен съвет с техните партньори отчитат напредък в изпълнението на управленската програма. \"До ден днешен нямаме нито едно концептуално различие с тях\", подчерта Цветанов.Като председател на Комисията по вътрешна сигурност и обществен ред Цветанов е във Велико Търново за участие в конференция за трафика на хора.България все още запазва водещите си позиции като източник на трафик и че няма достатъчно добра идентификация на жертвите.Според него работата им в парламента е за завишаване на наказанията при доказан случай на трафик. \"В момента тече съгласувателна процедура за точното определяне на механизма при който едно лице, когато бъде осъдено за трафик и държавата конфискува неговото имущество, генерирано посредством това престъпление, то експлоатираното лице да бъде обезщетено с част от тези средства, отнети в полза на държавата. По този начин искаме да има поне частична компенсация за целия ужас, изживян от жертвата\", уточни той.", "date": "2018.11.02", "title": "Цветанов уверява, че се борят с корупцията и с трафика на хора"}
{"url": "https://news.bg/society/otkriha-esherihiya-koli-vav-vodata-v-pazardzhishko.html", "text": "Опасни бактерии са открити в питейната вода на град Стрелча и селата Дюлево, Свобода и Смилец в Пазарджишко, съобщи БНР.Става дума за колиформи и ешерихия коли.От Регионалния здравен център обясняват, че влошените микробиологични показатели са следствие на падналите дъждове.Предприети са незабавни мерки за дезинфекция и промивка на водопроводните мрежи.До вземането на контролни проби не е желателно да се ползва питейната вода в засегнатите райони.", "date": "2018.11.02", "title": "Откриха ешерихия коли във водата в Пазарджишко"}
{"url": "https://news.bg/crime/zadarzhaha-oshte-edin-obvinyaem-za-palezha-na-doma-na-fotoreporter.html", "text": "Още един обвиняем за палежа на дома на бургаски фоторепортер е задържан от Районната прокуратура. Мъжът остава в ареста за 72 часа.Даниел С. е обвинен, че в съучастие с Румен Я. (съизвършител) и Петър Биберов (подбудител) е подпалил чуждо имущество на значителна стойност и електрическо табло с 27 електромера.Припомняме, на 14 октомври пред дома на фоторепортера Борислав Пенков беше запалена автомобилна гума.На 1 ноември Бургаският окръжен съд потвърди , обвинен в умишлено склоняване на Румен Я. да извърши деянието.Предстои Районна прокуратура - Бургас да внесе в съда искане за налагане на мярка за неотклонение \"задържане под стража\" спрямо обвиняемия.", "date": "2018.11.02", "title": "Задържаха още един обвиняем за палежа на дома на фоторепортер"}
{"url": "https://news.bg/int-politics/grafit-smart-za-vsichki-evrei-v-sinagoga-v-nyu-jork.html", "text": "Графит \"смърт за всички евреи\" е бил открит на стълбището на синагога в нюйоркския квартал Бруклин, което е накарало организаторите на политическо събитие, планирано да се проведе там, да го отменят, съобщават израелски медии.Събитието е било планирано да бъде водено от звездата от сериала \"Broad City\" Илана Глейзър в историческата синагога в Бруклин.Очевидци на кръвопролитието в синагогата \"Дървото на живота\" в американския град Питсбърг в събота заявиха, че стрелецът, който застреля 11 души, е крещял \"всички евреи трябва да умрат\".Около 20:30 часа вчера тамошно време Глейзър е казала пред тълпата пред сградата, че събитието, на което тя трябваше да интервюира журналистката Ейми Гудман и кандидатите за Сената на САЩ Андрю Гунардес и Джим Гауран, е било отменено заради графитите.На втория и петия етаж са открити изрисувани обиди, докато \"смърт за всички евреи\" е било написано на врата.Събитието е било част от сериите \"Генератор\" на Глейзър, в които тя интервюира активисти и политици, за \"да се види как служат на нас, хората\".\"Надявам се, че това няма да охлади желанието на хората да гласуват\" на междинните избори за Конгреса на САЩ на 6 ноември. \"Не можем да си позволим да мълчим или да се страхуваме\", посочила Глейзър.", "date": "2018.11.02", "title": "Графит \"смърт за всички евреи\" в синагога в Ню Йорк"}
{"url": "https://news.bg/crime/burgaskiyat-sad-zadarzha-kazahstanets-prisvoil-1-milion-dolara.html", "text": "Българските власти задържаха издирван в Казахстан мъж за присвояване на близо милион американски долара, съобщиха от Окръжната прокуратура в Бургас.Съдът наложи мярка \"временно задържане\" за срок до 40 дни на 26-годишния казахския гражданин Максим Леонтиев. Той е задържан на 30 октомври по заповед на съд в гр. Темиртау.Съдебните власти в Казахстан искат екстрадиция за своя гражданин, който е обвинен в присвояване на парична сума в особено големи размери. Става въпрос за казахски тенге, които се равняват на почти 1 милион американски долара.За това деяние българският Наказателен кодекс предвижда наказание \"лишаване от свобода\" от 10 до 20 години.", "date": "2018.11.02", "title": "Бургаският съд задържа казахстанец, откраднал 1 милион долара"}
{"url": "https://news.bg/politics/iskame-svetovnoto-po-futbol-prez-2030-a-zaedno-s-gartsiya-rumaniya-i-sarbiya.html", "text": "Лидерите на България, Гърция, Румъния и Сърбия обявиха, че ще направят съвместен опит за домакинство на Световното първенство по футбол през 2030 г.Това стана по време на четиристранната среща във Варна между Бойко Борисов, гръцкия премиер Алексис Ципрас, сръбския президент Александър Вучич и румънския премиер Виорика Дънчила.Четиримата обявиха, че четирите страни ще издигнат официална кандидатура за домакинство на стадиони в четирите страни.Въпреки че надпреварата за издигане на кандидатури за домакинство на Световното първенство през 2030 г. все още не е официално открита, в Южна Америка вече се рекламира кандидатурата на Аржентина, Парагвай и Уругвай, който беше домакин на първото Световно първенство през 1930 г.Също така представители на английския футбол започнаха проучване на възможностите за участие в надпреварата на Англия в партньорство с Шотландия, Уелс, Северна Ирландия и Ирландия.", "date": "2018.11.02", "title": "Искаме Световното по футбол през 2030-а заедно с Гърция, Румъния и Сърбия"}
{"url": "https://news.bg/crime/razkriha-dve-narkooranzherii-v-sofiya.html", "text": "Полицията разкри две наркооранжерии в столицата.След проведена на 30 октомври акция от служители на сектор \"Наркотици\" са задържани двама криминално проявени мъже от София, на 47 и на 33 години.При последвалия обиск в къщите на задържаните са разкрити специално обособени домашни оранжерии, оборудвани за отглеждане на наркотични растения.Иззети са общо 125 саксии със засадени растения коноп, сухи стръкове, както и голям брой пликове със суха тревиста маса и вещество, което експертната справка показала, че е амфетамин.На двамата мъже са наложени мерки за неотклонение \"задържане под стража\" за срок до 72 часа.При операцията са задържани и клиенти на двамата дилъри. Те са разпитани като свидетели и освободени.", "date": "2018.11.02", "title": "Разкриха две наркооранжерии в София"}
{"url": "https://news.bg/bulgaria/dvizhenieto-v-uchastatsi-po-magistralite-e-ogranicheno.html", "text": "До 17 часа движението в отделни участъци по АМ \"Хемус\" и АМ \"Тракия\" ще се извършва само в една лента, предупреждават от АПИ. Причината са ремонтни дейности на пътя.Участъците с ограничено движение са:От Агенция \"Пътна инфраструктура\" призовават шофьорите да се движат с повишено внимание и съобразена скорост в посочените участъци.", "date": "2018.11.02", "title": "Движението в участъци по магистралите е ограничено"}
{"url": "https://news.bg/crime/spetsprokuraturata-razglezhda-iskane-za-postoyanen-arest-za-trafik-na-hora-za-prosiya.html", "text": "Спецпрокуратурата внесе искане за постоянен арест на Еленка Томова и Коста Томов, обвинени за организиране на престъпна група за експлоатация на хора за просия.Еленка Томова и Коста Томов са принуждавали хора да просят във Франция.Делото за тях ще разглежда от VII състав на Специализирания наказателен съд.На , по време на конференция бяха изнесени данни, че зачестяват случаите, при които глобалната мрежа се ползва като средство за набиране на хора и трафик с цел сексуална и трудова експлоатация. ", "date": "2018.11.02", "title": "Спецпрокуратурата разглежда искане за постоянен арест за трафик на хора за просия"}
{"url": "https://news.bg/int-politics/boris-dzhonsan-se-otkazva-ot-nadezhdite-si-da-smeni-mey-kato-premier.html", "text": "Борис Джонсън планира да се откаже от надеждата да стане лидер на консерваторите поради страх, че ще бъде на унизителното четвърто или пето място, въпреки че бившият външен министър по-рано тази година беше любимец за победа над Тереза ​​Май като партиен лидер и премиер, съобщава \"Бизнес инсайдър\". Въпреки това, подкрепата сред консервативните депутати е спаднала след оставката му и коментарите, че Мей е сложила \"самоубийствена жилетка\" около Великобритания и трябва да бъде преследвана заради предателство към страната в преговорите по Брекзит.Приятелите на Джонсън обясняват, че той дори не може да влезе в следващата надпревара за лидер на консерваторите. \"Ако Борис мисли, че шансовете са срещу него, той няма да се кандидатира. Той не иска да бъде унизен\", обясняват те.Други депутати консерватори коментира, че подкрепата към Джонсън се е сринала в партията. \"Мисля, че популярността на Борис пада много бързо. Мисля, че поведението му, коментарите му, неговият език го сриват наистина, наистина зле в парламентарната партия и все повече сред местните избиратели. Имам много членове, които бяха истински фенове на Борис и големи поддръжници на Борис, но сега те мислят \"може ли някой просто да затвори устата на този човек, той нанася огромни вреди на партията\"\", допълват депутати.Джонсън излезе от последната консервативна лидерска надпревара, след като не успя да спечели достатъчно подкрепа от депутатите. Бившият външен министър и кмет на Лондон остава популярен сред активистите консерватори.Въпреки това, неотдавнашно проучване показва, че сега води пред министъра на вътрешните работи Саджид Джавид, за когото се предполага, че може да замени Тереза Мей.След двама мъже в класацията е бившият секретар по Брекзит Дейвид Дейвис, за когото мнозина консерватори вярват, че трябва да влезе като междинен лидер и да смени изцяло стратегията на Мей за Брекзит.", "date": "2018.11.02", "title": "Борис Джонсън се отказва от надеждите си да смени Мей като премиер"}
{"url": "https://news.bg/regions/katastrofa-mezhdu-patnicheski-avtobus-i-tsimentovoz-6-raneni.html", "text": "Автобус и циментовоз се удариха на пътя София - Самоков.В резултата на удара са пострадали петима - трима пътници от автобуса и двамата водачи. Транспортирани са в болнични заведения за оказване на помощ. На място се извършва оглед. Двама от пострадалите са приети в \"Света Анна\"- София.Мъжът е с хематом на лицето, а жената с фрактура на носа. Друг ранен е настанен в \"Пирогов\".Няма пряка опасност за живота им.Инцидентът станал след 10 часа в отсечката между Кокаляне и Пасарел.Движението в района е затруднено. Причините за катастрофата все още се изясняват.  ", "date": "2018.11.02", "title": "Катастрофа между пътнически автобус и циментовоз, 6 ранени"}
{"url": "https://news.bg/finance/novite-kasovi-aparati-izlizat-na-pazara-do-40-dni.html", "text": " До 40 дни новите касови апарати ще са на пазара, съобщават от НАП.В първите десет дни на декември влизат в продажба фискални устройства и системи, които отговарят на новите нормативни изисквания.12 модела фискални устройства вече са предадени за изпитване в Българския институт по метрология. Очаква се те да бъдат предложени за продажба в търговската мрежа до 40 дни.До края на март 2019 г. всеки регистриран по ДДС търговец трябва да модифицира или смени фискалното си устройство, а всички нерегистрирани по ДДС трябва да направят същото до края на юни.Въпреки че  и изразиха опасения, че няма да могат да ги изпълнят в поставените срокове, на провелата се среща в НАП стана ясно, че това е възможно, ако всички заинтересувани страни започнат подготовката веднага.Според новите изисквания данните за всяка касова бележка трябва да се изпращат в НАП, а всеки фискален бон да съдържа уникален QR код, който позволява той да бъде проверен от клиента с мобилно приложение. Промените са въведени заради отчетените над 330 млн. лв. годишни загуби на хазната от укриване на обороти и манипулиране на фискални системи, които се извършват основно в заведения за хранене и развлечения и обекти по курортите.Според новите правила служебните бонове се забраняват, а търговците, които използват софтуер за управление на продажбите, трябва да свържат всички фискални устройства и принтери от търговския обект с него.Търговците, които оперират електронни магазини, също ще са длъжни да ги обявят в приходната агенция.На интернет страницата на НАП е публикуван софтуер, с който всеки може да провери дали фискалното устройство, с което разполага, подлежи на доработване или не. Справката е достъпна на http://nraapp02.nra.bg/fdlookup/.", "date": "2018.11.02", "title": "Новите касови апарати излизат на пазара до 40 дни"}
{"url": "https://news.bg/crime/otkriha-visokotehnologichna-oranzheriya-za-marihuana-v-kostinbrod.html", "text": "Полицията откри високотехнологична оранжерия за марихуана в частен имот в Костинброд, съобщиха от МВР.Задържан е 53-годишният наемател на жилището. Той е криминално проявен и осъждан.След проверката са иззети нагревателни лампи, вентилационна инсталация, токоизправители, термометри, пет пластмасови туби с торов разтвор, около 5 кг канабис, както и 166 саксии с корени от растения.", "date": "2018.11.02", "title": "Откриха високотехнологична оранжерия за марихуана в Костинброд"}
{"url": "https://news.bg/int-politics/tayvan-planira-voenni-ucheniya-do-verigata-spratli-v-yuzhnokitaysko-more.html", "text": "Тайван възнамерява да проведе военни маневри в района на оспорваните острови на Спратли (Нанша), което може да увеличи напрежението в Южнокитайско море, съобщава ТАСС.Ли Джонгюи, ръководител на дирекция \"Брегова охрана\" коментира, че учения по бойни стрелба ще се проведат на 21-23 ноември във водите, съседни на остров Тайпинг.Маневрите са планирани преди година и той отрича, че те по някакъв начин биха могли да бъдат свързани с увеличеното присъствие на американски кораби в Южнокитайско море и предстоящите учения на САЩ в региона този месец.От своя страна официален представител на Министерството на външните работи Андрю Лий отново подчертава принадлежността на остров Тайпин към Тайван и \"има право да провежда учения там\". Дипломатът коментира, че съседните държави ще бъдат информирани за маневрената зона.Тайпин (Иту-Аба) се счита за най-големият естествен остров в архипелага \"Спратли\", който предизвиква няколко страни в региона, включително Китай, Виетнам и Филипините.Този остров от 51 хектара е под контрола на Тайпе, като тайванската брегова охрана разполага с малък гарнизон там и са построили писта, кей за патрулни лодки, фар и пусна станция за слънчева енергия.Спратли е верига от няколкостотин малки атола, рифове, плитчини и коралови острови, някои от които едва се издигат над водата.Напоследък се наблюдава влошаване на териториалните разногласия по отношение на собствеността върху този стратегически важна верига, на чийто шелф се концентрират въглеводородни находища (нефт и газ).", "date": "2018.11.02", "title": "Тайван планира военни учения до веригата Спратли в Южнокитайско море"}
{"url": "https://news.bg/health/zakrivat-obshtestveniya-savet-kam-fonda-za-lechenie-na-detsa.html", "text": "Закриват Обществения съвет към Фонда за лечение на деца, ако Фондът премине към Здравната каса, съобщи БНТ. Предложението за промяна е заложено в проектобюджета на Касата за 2019 година. След промяната, решенията за лечението на децата ще се вземат от експерти в Здравната каса, вместо както е до сега - от Обществения съвет.Управителят на Касата д-р Дечо Дечев твърди, че след преминаването на Фонда към Здравната каса щяло да се гарантира по-ефективно разходване на парите. По думите му през 2017 г. 46% от формулярите за лечение на деца в чужбина са постъпили в касата без ясна оферта за цената на лечението.Дори, ако Фондът премине към Здравната каса, се предвижда разходите за път, престой и преводачи на придружителите на деца ще са за сметка на бюджета. Иначе в проектобюджета на Националната здравноосигурителна каса е заложено увеличение с около 490 млн. лв.Припомняме, Общественият съвет бе създаден с решение № 886 от 20 октомври 2016 г. на Министерския съвет. Целта гражданите да имат информация и съответно контрол върху решенията, които се взимат от експертите от Фонда.Припомняме, една от първите стъпки на новото ръководство на Фонда в лицето на Владимир Пилософ, след  Павел Александров, беше да промени начина на работа на Обществения съвет. Още тогава участници алармираха, че се отменят малко по малко функции на съвета, което съвпадна и с ротационна смяна на състава.След многократно .Припомняме,  на Фонда след Павел Александров. Преди него бяха д-р Мариета Райкова, д-р Тинка Троева и .\"При всички случаи това, което са получавали децата от Фонда за лечение на деца, няма да бъде по-малко, напротив, ние разчитаме на по-високо качество\", увери Кирил Ананиев в коментар за поредните промени за Фонда за лечение на деца.Предвиденият ресурс е 14 млн. лева и той ще бъде представен като трансфер през бюджета на Министерството на здравеопазването (МЗ) до НЗОК.Новата агенция за медицински надзор ще обедини дейността на Изпълнителна агенция медицински одит и на Агенцията по трансплантация.", "date": "2018.11.02", "title": "Закриват Обществения съвет към Фонда за лечение на деца"}
{"url": "https://news.bg/politics/opozitsiyata-atakuva-a-upravlyavashtite-pechelyat-ustanovi-barometar.html", "text": "Това тълкуват от социологическата агенция \"Барометър България\" на база резултатите от допитване, проведено в периода от 30 октомври до 1 ноември 2018 година, между 848 пълнолетни български граждани.Според агенцията опозицията в лицето на БСП явно не черпи докрай от броженията в управляващата коалиция. Нагласите на избирателите да подкрепят левицата дори бележели лек спад, сочат данните.Социалистите по-скоро втвърдяват докрай ядрото на привържениците си, но посланията им - често свързани с политически скандали, не успяват да привлекат допълнителна подкрепа от периферията.Подобен факт на наблюдавал и при подкрепата за ДПС, \"\".\"Барометър България\" изследва в проучването си доверието на гражданите в работата на правителството и ръководството на кабинета - на министър-председателя Бойко Борисов и неговите заместници (вицепремиери) - Валери Симеонов, Красимир Каракачанов, Томислав Дончев и Екатерина Захариева.Според агенцията не е изненадващо, че събитията през септември и октомври са повлияли на одобрението в работата на българското правителство и неговото ръководство. Данните отчитат промяна в доверието през последните три месеца.В края на октомври 2018 година работата на Министерски съвет е одобрявана от 41% от българските граждани спрямо 44% през юли.Одобрението към премиера Бойко Борисов е 37% спрямо 39% преди три месеца. При вицепремиера Валери Симеонов се отбелязва спад в одобрението - 11% от участниците в проучването посочват, че му се доверяват при 13% доверие и одобрение през юли.Външният министър и заместник министър-председател Екатерина Захариева остава извън политическата буря покрай смяната на министри и съпътстващите скандали и запазва 24% одобрение от анкетираните.Томислав Дончев също търпи негативи, макар и да не е пряко замесен в отминалите събития, като одобрението към него сега е 28%, при 30% през юли. Красимир Каракачанов запазва рейтинга си - 36% одобрение. пишат от \"Барометър България\".", "date": "2018.11.02", "title": "Опозицията атакува, а управляващите печелят, установи \"Барометър\""}
{"url": "https://news.bg/crime/zhena-dade-50-000-leva-na-telefonni-izmamnitsi.html", "text": "Жена даде 50 000 лева на телефонни измамници, съобщиха от БНР.Жертвата е 60-годишна жена от София. Тя работи като прислужница в семейство. Предполага се, че парите, които е дала на измамниците, не са нейни, а на семейството, при което е на работа.Въпреки че от МВР все още не дават информация за начина, по който е извършена измамата, най-вероятно възрастната жена е била подлъгана по познатата от последните месеци схема, че съдейства на полицията.Работата по случая продължава.", "date": "2018.11.02", "title": "Жена даде 50 000 лева на телефонни измамници"}
{"url": "https://news.bg/int-politics/sasht-pozvolyavat-na-8-strani-da-zaobikalyat-sanktsii-i-da-kupuvat-petrol-ot-iran.html", "text": "Правителството на САЩ се съгласява да остави осем страни, включително близки съюзници като Южна Корея и Япония, както и Индия, да продължат да купуват ирански петрол, след като повторно наложи санкции на Техеран от следващата седмица, съобщава \"Блумбърг\", цитиран от \"Ройтерс\".Най-големите клиенти на ирански петрол, всички в Азия, търсят освобождаване от санкции, за да могат да продължат да купуват.Близките американски съюзници Южна Корея и Япония са получили откази заедно с Индия, която разчита в голяма степен на доставки от Иран, но в понеделник официално оповестяват списък на всички страни, които получават разрешение, обяснява \"Блумбърг\".Китайски представител коментира пред \"Ройтерс\", че разговорите с правителството на САЩ продължават и че в следващите няколко дни се очакваше резултат. \"Смятаме, че Тръмп ще се съгласи Китай да внася някои обеми, подобно на това, което получават Индия и Южна Корея\", коментира анализаторът Клейтън Алън.Южнокорейското външно министерство отказа да коментира, както и японските официални представители. Друга страна, която търси освобождаване от санкции, е Турция, която взема значителни количества по тръбопровод от съседен Иран.Турското министерство на енергетиката заяви в петък, че е чувало слухове за освобождаване, но добавя, че не е получило писмено уведомление за каквото и да било освобождаване от купуването на ирански петрол, след като Съединените щати повторно санкционират Техеран на 5 ноември.Въпреки че се очакваше някои отклонения, цените на петрола паднаха, а фючърсите на Брент спаднаха с 10 цента до 72,79 долара за барел. Анализаторите обаче коментира, че освобождаването на иранските петролни санкции вероятно ще бъде само временно.\"Голдман Сакс\" коментира, че очаква износът на суров петрол от Иран да падне до 1,15 млн. барела на ден до края на годината от около 2,5 млн. барела в средата на 2018 г.", "date": "2018.11.02", "title": "САЩ позволяват на 8 страни да заобикалят санкции и да купуват петрол от Иран"}
{"url": "https://news.bg/crime/mitnichari-zaloviha-trima-irantsi-s-falshivi-izraelski-pasporti.html", "text": "Митничари разкриха трима иранци, които се опитали да влязат в България като израелци, съобщи МВР.Тримата мъже, на 21, 28 и 32 години пристигнали на ГКПП Капитан Андреево с автобус. При проверката представили израелски паспорти.Служителите на реда установили, че документите за самоличност са преправени.Незаконните имигранти са задържани. ", "date": "2018.11.02", "title": "Митничари заловиха трима иранци с фалшиви израелски паспорти"}
{"url": "https://news.bg/bulgaria/dyado-koleda-ochakva-detski-pisma.html", "text": "Тази година децата отново ще могат да изпратят писмата си до Дядо Коледа по \"Български пощи\". Това съобщиха от дружеството, което е организатор на конкурса \"Най-красиво писмо до Дядо Коледа\".Белобрадият старец ще отговори лично на всяко получено писмо, ако върху пощенския плик е изписан правилно адресът на подателя и е залепена марка от 65 стотинки.За най-красивите писма ще има и коледни награди.Вместо адрес на получател е достатъчно да пише ясно \"За Дядо Коледа\".Крайният срок за изпращане на писмата е 12 декември 2018 г.", "date": "2018.11.02", "title": "Дядо Коледа очаква детски писма"}
{"url": "https://news.bg/regions/proekt-predlaga-razshiryavane-i-obnovyavane-na-muzeya-za-istoriya-na-sofiya.html", "text": "Заместник-кметът по културни въпроси в Столична община (СО) Тодор Чобанов представи идейния проект на общината за разширяване на Музея за история на София - Регионален исторически музей София.Той припомни историята на музея и разведе журналистите, за да обясни какво предстои да бъде направено в културната институция.Чобанов показа и така наречената Геотермална зала на музея, благодарение на която музеят се отоплява и спестява стотици хиляди средства годишно.Зам.-кметът посочи, че Столична община е внесла доклад в Столичния общински съвет (СОС), с който възнамерява да кандидатства за европейско финансиране за разширяване на музея. С него се предвижда мъжкият и женският басейн на бившата баня да бъдат превърнати в зали с културна насоченост и функция като музика, театър, кино и изложби.Предвижда се и изграждането на така наречена \"зала за водите\". Тя се предвижда да бъде изградена в двата вътрешни двора на музея, които да се обединят и да се получи една голяма зала. В основата ще бъде изворът, от който да излиза непрекъснато минерална вода.Зам.-кметът припомни, че през 2005-2006 г. СОС на база на негови идейни проекти взима решение за адаптиране на първата половина от сградата на музея. Вложените финансови средства са били в размер на 2 милиона от бюджета на Столична община и 5 милиона по Оперативна програма \"Региони развитие\", сега вече ОП \"Региони в растеж\".Сегашният музей в реставрираната част на банята е реализиран с общински средства и средства от Оперативна програма \"Регионално развитие\", открит през 2015 г.", "date": "2018.11.02", "title": "Проект предлага разширяване и обновяване на Музея за история на София"}
{"url": "https://news.bg/crime/62-godishna-shofyorka-blasna-politseyski-mikrobus-v-tsentara-na-varna.html", "text": "62-годишна жена с пикап премина на червен светофар и блъсна полицейски микробус в центъра на Варна, съобщи БНР.По първоначални данни при десен завой жената е преминала на червен светофар и се е блъснала в полицейския микробус, който е пътувал по бул.\"Мария Луиза\"Инцидентът затворил за близо час част от булевард \"Мария Луиза\".От полицията съобщават, че има съмнение за фрактура на лявото рамо на 62-годишната жена.Няма пострадали в полицейския автомобил.", "date": "2018.11.02", "title": "62-годишна шофьорка блъсна полицейски микробус в центъра на Варна "}
{"url": "https://news.bg/int-politics/savetnik-na-erdogan-tyaloto-na-kashogi-e-bilo-razlozheno-s-kiselina.html", "text": "Ясин Актай, съветник на турския президент Реджеп Тайип Ердоган, обяви, че тялото на убития саудитски журналист от американския вестник \"Вашингтон пост\" е било разтворено в киселина, след като е бил убит и разчленен в консулството на Саудитска Арабия в Истанбул на 2 октомври, съобщават турските медии.\"Сега виждаме, че това не е било просто нарязване, те са се отървали от тялото, като са го разложили\", посочи Актай пред в. \"Хюриет\", допълвайки: \"Според последната информация, с която разполагаме, причината, поради която те са разчленили тялото, е за да могат по-лесно да го разложат.\"В сряда от турската прокуратура обявиха, че Кашоги е бил умъртвен чрез задушаване, веднага щом е влязъл в саудитското консулство и добавиха, че тялото е било разчленено след убийството, но не уточниха как тялото е било изхвърлено. Анкара призова саудитските власти да сътрудничат на Турция за разследването, но изрази опасения, че саудитците не желаят \"истински да сътрудничат\" по казуса.", "date": "2018.11.02", "title": "Съветник на Ердоган: Тялото на Кашоги е било разложено с киселина"}
{"url": "https://news.bg/world/ruski-podvodnitsi-si-spretnaha-duel.html", "text": "Руски подводници \"си спретнаха дуел\" в залива Петър Велики на Японско море. Това съобщи РИА \"Новости\".Дизеловите подводници от флотилията \"Приморие\" на Тихоокеанския флот на Русия провеждат маневри.При тях са били отиграни сценарии по откриване на подводница и избягване на нападения с торпеда.Освен това Тихоокеанският флот е извършил изстрелване на ракети в Охотско море.На маневрите са били изпълнени набелязаните цели, съобщиха от пресслужбата на флота.", "date": "2018.11.02", "title": "Руски подводници \"си спретнаха дуел\""}
{"url": "https://news.bg/world/deloto-olimpik-prodalzhava-v-kipar.html", "text": "Застрахователната компания \"Олимпик\" отново е в Окръжния съд в Никозия - днес е четвъртото заседание по иска за нейната несъстоятелност, съобщи БНР. и няма назначен от съда постоянен ликвидатор, тъй като в хода на съдебното дело, което започна на 12 септември, двама кредитори на дружеството обявиха възражения срещу продължаването на процедурата за фалит.Това са сравнително малката транспортна компания от Лимасол \"Експрес-гараж\" ООД, която претендира за около 40 000 евро, и възразяващият като частно лице Никос Димитриу, чийто иск е на стойност от 390 000 евро за покриване на автомобилни щети след пожар. И двете възражения обаче се оказаха проблемни.Адвокатската кантора на транспортната фирма се отказа да представлява клиента си и той трябва да намери нов защитник до заседанието днес. Второто оспорване пък бе обявено на предишното съдебно заседание на 26 октомври, след изтичането на срока за подаване на възражения, и днес ще стане ясно решението по молбата на кредитора за влизане в започналата вече съдебна процедура.Независимо кога бъде произнесено съдебното решение за обявяване на компанията в ликвидация, то влиза в сила със задна дата, от 10 август, когато бе подаден искът от кипърската Служба за контрол на застрахователните компании.Едва след като то бъде обнародвано в Официалния вестник на Кипър, започва да тече първият срок по ликвидационната процедура - от засегнатите клиенти.", "date": "2018.11.02", "title": "Делото \"Олимпик\" продължава в Кипър"}
{"url": "https://news.bg/int-politics/prez-2019-g-shveytsariya-otvarya-trudoviya-si-pazar-za-rumantsite.html", "text": "От 2019 г. Швейцария ще премахне ограниченията на пазара на труда за румънци. Това разкри президентът Клаус Йоханис. Той направи съобщението след среща с президента на Швейцарската конфедерация Ален Берсе.Така Алпийската конфедерация ще отвори пазара си на труда за румънци от май 2019 г. Досега страната беше наложила ограничение за броя на румънските и българските работници.В Швейцария понастоящем живеят около 30 000 румънци. Те допринасят за развитието на швейцарската икономика и общество, припомни Клаус Йоханис.Румъния е получила от Швейцария над €150 млн. Средствата са инвестирани в проекти за инфраструктура, гранична сигурност и околна среда.", "date": "2018.11.02", "title": "През 2019 г. Швейцария отваря трудовия си пазар за румънците"}
{"url": "https://news.bg/weather/dazhd-i-magla.html", "text": "Днес над страната ще преобладава облачно, а в равнините и котловините и мъгливо време. На отделни места ще превали слаб дъжд. Временно подобрение на видимостта ще настъпва в следобедните часове. Ще духа слаб до умерен вятър от изток-североизток. Максимални температури - между 19° и 24°.Това съобщават от НИМХ.Над планините ще има значителна облачност, но без съществени валежи. Ще духа слаб до умерен югоизточен вятър. Максимална температура на височина 1200 метра около 19°, на 2000 метра - около 13°.Над Черноморието ще преобладава облачно и мъгливо време, като временно подобрение на видимостта ще настъпва в следобедните часове. Ще духа до умерен вятър от изток-североизток. Максимални температури на въздуха и морската вода - 17-18°.", "date": "2018.11.02", "title": "Дъжд и мъгла"}
{"url": "https://news.bg/regions/spirat-dvizhenieto-sofiya-pernik-prez-vladaya.html", "text": "От 9 до 22 ч. днес ще бъде спряно движението по пътя София - Перник, в отсечката от гара Владая до разклона за Горно Драгичево. Ще се пропускат само автомобилите със специален режим на движение.До този момент  се извършваха, без това да налага пълното спиране на трафика. Предстои полагането на последен асфалтов плат на пътните платна. Обходният маршрут е през АМ \"Люлин\".Като алтернативен обходен маршрут леките автомобили могат да ползват и третокласния път Суходол - Мало Бучино - Голямо Бучино - Перник, пишат от АПИ.", "date": "2018.11.02", "title": "Спират движението София - Перник през Владая"}
{"url": "https://news.bg/int-politics/prezidentat-na-armeniya-razpusna-parlamenta.html", "text": "Президентът на Армения Армен Саркисян подписа указа за разпускане на парламента.Така в страната следва да се проведат предсрочни парламентарни избори. До разпускане на народното събрание в страната се стигна след втори неуспешен опит за избиране на нов премиер.Министър-председателят Никол , след като през май пое властта в резултат на мирни демонстрации. Тогава десетки хиляди арменци излязоха на улицата в страната, за да протестират срещу управляващите. Пашинян ръководеше недоволните граждани.Той остана като временно изпълняващ длъжността премиер, до свикването на предсрочни избори.Пашинян и поддръжниците му искат в страната да се проведат извънредни избори, тъй като в сегашния парламент контрол има партията, която подкрепяше неговия предшественик и която блокира някои от инициативите му.", "date": "2018.11.02", "title": "Президентът на Армения разпусна парламента"}
{"url": "https://news.bg/regions/po-mrasen-vazduh-v-stolichnite-druzhba-hipodruma-i-pavlovo.html", "text": "Днес и утре, 2 и 3 ноември, се очакват по-високи нива на замърсяване с фини прахови частици (ФПЧ) в някои столични квартали. Става въпрос за кварталите \"Дружба\", \"Хиподрума\" и \"Павлово\", информираха от Столична община.Очакването замърсяване на въздуха е почти двойно над допустимите стойности.По думите на директора на дирекция \"Мониторинг и оценка на околната среда\" Валери Серафимов по-високите стойности на ФПЧ в атмосферния въздух се дължат на това, че през есенно-зимния период не е имало вятър, а сега падат мъгли и има температурна инверсия, започват да се използват и твърди горива за отопление.\"Има завишаване на фините прахови частици, но трябва да се отбележи, че през пролетта и лятото нямаше нито един ден със завишаване\", посочи Серафимов пред БНТ.", "date": "2018.11.02", "title": "По-мръсен въздух в столичните \"Дружба\", \"Хиподрума\" и \"Павлово\""}
{"url": "https://news.bg/politics/patriotite-sami-da-reshavat-problemite-si-otseche-bachvarova.html", "text": "\"ГЕРБ има достатъчно опит в управлението и отношенията с коалиционните си партньори. Такива партньорства никога не са лесни. Нека да гледаме проблемите с Валери Симеонов и Красимир Каракачанов като случаи и опит. Обединените патриоти сами могат да решат проблемите си.\" Това заяви пред Нова телевизия началникът на политическия кабинет на премиера Румяна Бъчварова.По думите ѝ правителството работи по програмата си, което се виждало в бюджета и резултатите за страната.Бъчварова посочи, че вътрешнополитическите проблеми, които силно вълнуват обществото, могат да намерят решение. Вече били предприети сериозни стъпки в посока подпомагане на хората с увреждания например.\"Персонализирането на проблемите може да е по-интересно за зрителите, но по-важна е тяхната същност\", заяви категорично началникът на кабинета на премира.Бъчварова коментира и  във Варна. Според нея през последните години отношенията между България и Израел само се надграждат по изключително добър начин. Страните имали и много общи перспективи.Акцент в бъдещите взаимоотношения между София и Тел Авив е сътрудничество в областта на дигитализацията, каза още Бъчварова.", "date": "2018.11.02", "title": "Патриотите сами да решават проблемите си, отсече Бъчварова"}
{"url": "https://news.bg/politics/katya-mateva-imala-dokazatelstva-sreshtu-karakachanov-za-shemi-v-dabch.html", "text": "\"Имам доказателства срещу Красимир Каракачанов за схеми в Държавната агенция за българите в чужбина.\" Това заяви пред bTV Катя Матева, бивш шеф на дирекция \"Българско гражданство\" в Министерство на правосъдието.Тя изтъкна, че вицепремиерът дори в публичното пространство е проявявал натиск върху Министерството на правосъдието.По думите ѝ е всеизвестен е фактът, че за плаща за българско гражданство.Припомняме, на 31 октомври, сряда, президентът Радев посочи, че в администрацията на президентството са получавани писма и сигнали за нередности в ДАБЧ. .\"Всички сигнали са предадени в прокуратурата, имал съм разговори с ДАНС, и с прокуратурата\", изтъкна тогава Радев.По-късно обаче заместникът на главния прокурор Иван Гешев коментира лаконично, че .Вчера, 1 ноември, стана ясно, че .Именно Катя Матева е изпращала многократни сигнали до различни институции, включително до министър-председателя и прокуратурата. Матева е изпратила писмо със сигнал за нередности в ДАБЧ до президента на 9 март 2017 година. От президентството са сезирали прокуратурата на 20 март 2017 година.В сигнала били изложени множество твърдения за закононарушения в МП и в ДАБЧ, свързани с процедурите по предоставяне на българско гражданство, както и за воденето на \"репресивна политика\" на служебен министър на правосъдието, както и на министъра по отношение на служителите в дирекция \"Българско гражданство\".На 5 юни 2017 година Матева подава нов сигнал за схемите в ДАБЧ и МП. Във втория сигнал имало конкретни оплаквания за упражняван натиск и осъществяване на незаконосъобразни действия спрямо Матева. Натискът бил осъществяван от заместник на министър-председателя (вицепремиер).ДАНС започнали проверка и по този сигнал. Заключенията от проверката - липса на данни за извършени престъпления.С постановление от 25 октомври 2017 г. прокуратурата е отказала образуване на наказателно производство.\"Моята цел е да се разкрие истината, но въпреки сигналите, които подавам някои хора продължават да се издигат, включително Красимир Каракачанов\", разясни Матева.Матева подчерта, че докато работила в дирекцията е получавала многократно сигнали за злоупотреби. Тя сподели, че дори на опашката хората си говорили кой какви пари давал за паспорт.Тя обясни, че е дисциплинарно уволнена през септември 2017 г. по неясни за нея причини. Матева допълни, че срещу нея няма обвинителен акт и не е потърсена нито от МВР, нито от прокуратурата. Събеседничката дори представи в ефир свидетелство от прокуратурата, че срещу нея не е образувано производство. \"Аз съм работила като чиновник, който спазва закона\", наблегна Матева.Тя е категорична, че като държавен служител не е спирала преписки, както твърди Красимир Каракачанов и не е водила антибългарска политика.Тя подчерта, че не е била определяща за българското гражданство, тъй като в съвета по гражданство е имало и други хора. Матева посочи още, че не членува в политическа партия и не ползва политическа протекция и допълни, че е постъпила в Министерството на правосъдието чрез конкурс през 2005 г. по времето на министър Георги Петканов, когато не е имало политически натиск.", "date": "2018.11.02", "title": "Катя Матева имала доказателства срещу Каракачанов за схеми в ДАБЧ"}
{"url": "https://news.bg/crime/kola-se-zabi-v-pavilion-na-stolichniya-bulevard-mariya-luiza.html", "text": "Лека кола излезе от пътя и се заби в павилион в центъра на София. Инцидентът е станал на бул. \"Мария Луиза\" срещу ЦУМ.Шофьорът е задържан.Електическият автомобил се движел от Ларгото към Централна гара. Преди да се удари в павилиона, навлязъл в насрещното, качил се на тротоара и счупил едно от паркинг колчетата.Всичко в павилиона е счупено. ", "date": "2018.11.02", "title": "Кола се заби в павилион на столичния булевард \"Мария Луиза\" "}
{"url": "https://news.bg/politics/deputatite-dnes-nyama-da-rabotyat.html", "text": "ДПС и БСП с бойкот на кворума.Три пъти мнозинството не можа да събере 121 законотворци.Трите проверки:Първият път - 110 депутатиВторият път - 114 депутатиТретият път - 115 депутатиЗатова днес парламентът няма да работи.\"Колеги, днес няма да се проведе пленарно заседание\", възмути се председателят на парламента Цвета Караянчева.По-късно депутатът от ГЕРБ Данаил Кирилов коментира, че партията ще направи оптимална организация за следващите заседания на НС, така че кворум да има.\"Няма да има хора, които да боледуват, няма да има хора, които да са командировани, категоричен бе Кирилов.Според него трябвало да се наложат санкции на БСП и ДПС.Следващото заседание е във вторник, когато ще се гледа на първо четене.Народните представители ще гледат и бюджетите на НЗОК и ДОО.", "date": "2018.11.02", "title": "Депутатите днес няма да работят"}
{"url": "https://news.bg/politics/gerb-obeshtavat-bez-bolni-i-komandirovani-deputati-za-sledvashtoto-zasedanie.html", "text": "ГЕРБ се готвят за оптимална организация и кворум за следващото заседание.Това стана ясно от коментара на Данаил Кирилов за .Няма да има хора, които да боледуват, няма да има хора, които да са командировани, категоричен бе Кирилов.Според него трябвало да се наложат санкции на БСП и ДПС.Попитан дали мнозинството е заложник на ДПС, Кирилов призна, че мнозинството се съобразява с поведението на движението.Иначе не се чувствали заложници. Политиката е отговорна дейност и би следвало да се упражнява добросъвестно и отговорно, изтъкна още депутатът от ГЕРБ.", "date": "2018.11.02", "title": "ГЕРБ обещават без болни и командировани депутати за следващото заседание"}
{"url": "https://news.bg/regions/alarmirat-za-opasna-sech-v-bivshiya-kamping-chernomorets.html", "text": "Алармират за опасна сеч, която заплашва да активира свлачище над плаж в Черноморец, съобщи Нова телевизия.Представител на наемателя заявява, че на 25 октомври са подадени сигнали към кмета на Черноморец и община Бургас за опасността от свлачище, но никой не е реагирал на сигналите.По информация на bTV идеята била да се изгради екоплаж, а сигналът бил препратен към община Созопол.Георги Георгиев от фирмата, купила земите над плажа, обяснява, че сечат от 20 дни и попитали в общината, но оттам заявили, че за почистване на храсти и паднали дървета не се изисква разрешение.\"Първият етап е да почистим района от храсти, паднали дървета и боклуци. Втората стъпка ще е проектиране на района\", допълни Георгиев.По думите му в района има високи подпочвени води, но няма опасност от свлачища.Кметът на Черноморец Добри Добрев подчертава, че свлачищният район е в южната част на къмпинга.", "date": "2018.11.02", "title": "Алармират за опасна сеч в бившия къмпинг \"Черноморец\" "}
{"url": "https://news.bg/politics/borisov-zakusva-s-netanyahu.html", "text": "Министър-председателят Бойко Борисов и израелският премиер Бенямин Нетаняху проведоха работна закуска в резиденция \"Евксиноград\", където по-късно днес ще започне Четиристранната среща на високо равнище между България, Гърция, Румъния и Сърбия, информират от пресслужбата на МС.В хода на закуската Борисов изрази увереност, че участието на Нетаняху във форума ще се отрази положително не само върху двустранното ни сътрудничество, но също така ще допринесе за развитието на отношенията на Израел с останалите участници в четиристранната среща, както и за развитие на отношенията между Израел и ЕС.Укрепване на регионалната сигурност и стабилност, постигане на свързаност и ускорено икономическо развитие, осигуряване на необходимите енергийни ресурси, привличане на повече директни чуждестранни инвестиции и чужди туристи - това са главните направления, по които съществува отлична възможност да се проведе задълбочен диалог, който да бъде в интерес на целите на многостранната среща, заяви Борисов.Той също така изрази удовлетворение, че приятелските отношения между България и Израел, които по думите му отдавна са придобили характер на стратегическо партньорство, продължават да се развиват възходящо.По-късно премиерът Бойко Борисов посрещна в резиденция \"Евксиноград\" министър-председателите на Гърция и Румъния - Алексис Ципрас и Виорика Дънчила, както и президентът на Сърбия Александър Вучич. Като домакин на събитието българският премиер благодари на колегите си за сериозния ангажимент към този превърнал се вече в традиционен формат.Нашите четири страни споделят общи отговорности за укрепването на сигурността, икономическото развитие и свързаността на региона, подчерта българският премиер пред колегите си преди началото на четиристранната среща. ", "date": "2018.11.02", "title": "Борисов закусва с Нетаняху"}
{"url": "https://news.bg/politics/nfsb-vidya-razruha-zad-provala-na-kvoruma.html", "text": "Целта на бойкотирането на кворума в парламента е разруха. Това видя народният избраник от \"Обединени патриоти\" Валентин Касабов в проваления кворум. Той е убеден, че отсъстващите днес депутати ще бъдат по местата си следващия път.На въпроса, че вчера ДПС са били в зала, когато се е гледал техен закон, Касабов каза, че те си следвали интереса.Това са правата и свободите през очите на Доган и сараите, изтъкна патриотът. ДПС и БСП не се интересували какво се случва в България. А за исканата оставка на вицепремиера Валери Симеонов, той каза, че можело да искат много неща. Те могат да искат и самоубийството на цялата група, иронизира Касабов.", "date": "2018.11.02", "title": "НФСБ видя разруха зад провала на кворума"}
{"url": "https://news.bg/politics/bsp-otseche-che-pravitelstvoto-e-za-nishto.html", "text": "Ако Валери Симеонов не подаде оставка, очевидно ще трябва да подаде оставка Бойко Борисов. Това заяви социалистът Румен Гечев. По думите му задължение на управляващите е да осигурят кворума,те обаче не идват на работа.Депутатите от БСП няма да влязат в зала, докато Валери Симеонов не подаде оставка. Ако той не подаде оставка, очевидно ще трябва да подаде оставка господин Борисов и цялото правителство, защото те не са за нищо, настоя Румен Гечев.Очевидно имат жестоки и непреодолими противоречия вътре в коалицията, за което ние предупреждаваме отдавна, припомни червеният депутат. Левите са против начина на приемане на бюджета.Мнозинството иска да претупа дебатите. Ние сме категорично против някои от промените, които искат да правят в бюджета и да товарят най-бедните слоеве с нови данъци, заяви Гечев.", "date": "2018.11.02", "title": "БСП отсече, че правителството е за нищо"}
{"url": "https://news.bg/press/posrednitsi-sabirat-danni-za-tol-taksite-prieha-zakona-peevski.html", "text": "Викторио пял \"Зайченцето бяло\" на Никол, преди да я простреля В четвъртък в 15 ч Викторио бе доведен в съда, за да му бъде определена мярка за неотклонение. Раната, получена при безуспешния му опит да се самоубие, бе покрита с марля.В продължение на около 20 минути Викторио обясняваше за взаимоотношенията си с Дарина и нейните родители, но твърдеше, че не помни нищо за убийството ѝ.Посредници събират данни за тол такситеДва вида посредници между пътната агенция и ползвателите на родните шосета се въвеждат с новата наредба, с която се определят правилата за функциониране на тол система. Единият вид доставчици само ще отчитат данните за изминатите километри от камионите и автобусите, а вторите ще събират и дължимите такси от своите клиенти и от своя страна ще се разплащат с пътната агенция. Ползвателите на пътната мрежа могат да предоставят данните за изминатите от тях километри директно на Агенция \"Пътна инфраструктура\" или чрез двата вида доставчици, става ясно от документа. Ако изберат първия вариант обаче ще трябва да заплатят аванс за ползването на пътната мрежа. Бордовите устройства ще могат да се регистрират в пунктовете на ведомството.Приеха закона ПеевскиСобствениците на медии и начинът, по който те се финансират, вече ще бъдат на светло. Това решиха депутатите, след като приеха окончателно Закона за депозиране на печатни и други произведения и оповестяването на разпространителите и доставчиците на медийни услуги, внесен от депутатите от ДПС Делян Пеевски, Хамид Хамид, Велислава Кръстева и Йордан Цонев. Дебатът в пленарната зала продължи малко над час, а основни критики към текстовете отправи депутатът от БСП Антон Кутев.Петър Харалампиев остава в ареста за постоянноПредседателят на ДАБЧ Петър Харалампиев, главният секретар Красимир Томов и Марко Стойов остават за постоянно в ареста, реши спецсъдът. Те бяха задържани по обвинения за корупция. Според прокуратурата вземали подкупи, за да издават удостоверения за български произход. Решението на спецсъда не е окончателно и може да бъде обжалвано.Прокурор Ангел Кънев заяви по време на заседанието днес, че членовете на групата ежедневно са извършвали документни престъпления и търговия с влияние. Групата действала от юли миналата година.България ще прави с Израел военни заводи за дроновеПремиерът на Израел Бенямин Нетаняху пристигна у нас по покана на българския си колега Бойко Борисов. В резиденция Евксиноград, край Варна, двамата обсъдиха широк кръг въпроси, свързани с двустранното сътрудничество в киберсигурността, военната промишленост, високите технологии и туризма, съобщава БНТ.Това е трета среща на двамата премиери в рамките на последните четири месеца - факт, който беше подчертан от Нетаняху като резултат от голямата интензивност в отношенията между двете страни. Израелският премиер благодари на българския си колега за отношенията и общите цели в борбата срещу антисемитизма. Нетаняху допълни още, че визията на България за Западните Балкани може да помогне на отношенията на Израел с държавите от този регион.След Банско: Нови писти и лифтове на Витоша по облекчен режимОтпадане на ограниченията за изграждане на писти, лифтове, водохващания и езера за изкуствен сняг на Витоша - това предлага работна група към Министерството на младежта и спорта, създадена със заповед на министър Красен Кралев през януари. Членовете на комисията са приключили работата си през юни с доклад, в който се предлагат изменения на все още действащия План за управление на Природен парк \"Витоша\". Проектът за промени предлага премахване на почти всички ограничения във всички зони на планината с изключение на резерватите. Изграждането на ски писти, лифтове, влекове и езера за изкуствен сняг ще е възможно в гори, върху пасища, каменни реки, торфища, влажни зони и др.Валери Симеонов предупреждавал шефа на ДАБЧ \"да си отваря очите\"Скандалното признание, че е предупреждавал шефа на ДАБЧ Петър Харалампиев \"да си отваря очите\" за нарушения в Агенцията за българите в чужбина, направи вчера Валери Симеонов. Вицепремиерът получил сигнала за злоупотреби миналото лято. Вместо веднага да го предаде на разследващите служби, той първо се е консултирал с Красимир Каракачанов. Едва след като получил съгласие от него, дал материалите на спецслужбите.\"От получаването на сигнала допреди 10 дни, без да съм му казвал, че съм получил такъв сигнал, съм провел многократни срещи и съм предупреждавал председателя на ДАБЧ, много да внимава и да не допускат такива злоупотреби, тъй като това е изключително позорно не за агенцията, а за България\", призна вицепремиерът.", "date": "2018.11.02", "title": "Посредници събират данни за тол таксите, Приеха закона Пеевски"}
{"url": "https://news.bg/int-politics/tramp-ima-kandidat-za-poslanik-na-sasht-v-oon.html", "text": "Президентът на САЩ Доналд Тръмп разкри, че Хедър Науърт може да заеме нов пост, предаде Ройтерс.Това е говорителката на Държавния департамент Хедър Науърт. Очаква се до дни тя да бъде номинирана за постоянен представител на САЩ в ООН.Постът е вакантен, след като на 9 октомври като представител на САЩ в световната организация.\"Хедър Науърт е превъзходна. Тя е с нас от дълго време. Освен това е дългогодишна наша поддръжничка\", обясни своето решение Тръмп.Той посочи, че окончателно решение ще бъде взето до седмица.", "date": "2018.11.02", "title": "Тръмп има кандидат за посланик на САЩ в ООН"}
{"url": "https://news.bg/disasters/6-2-po-rihter-lyulya-chili.html", "text": "Силен трус от 6,2 по Рихтер люля Чили, съобщи новинарския портал \"24 орас\".Епицентърът е бил в северните райони на латиноамериканската страна на дълбочина от 95 км., и на 89 км. североизточно от град Икике.Няма данни за пострадали или разрушения. Трусът е предизвикал паника сред жителите на Икике.Те дори са потърсили спасение на близкия плаж. Властите съобщават, че няма опасност от цунами.Чили се намира в силно сеизмичен район.", "date": "2018.11.02", "title": "6,2 по Рихтер люля Чили"}
{"url": "https://news.bg/int-politics/rast-na-osinovyavaniyata-v-gartsiya.html", "text": "През 2017 г. в Гърция са регистрирани 393 осиновявания. Това е ръст от 77,8% ръст спрямо 2016 г., когато осиновяванията са били 221. Това показват данните от гръцката статистическа агенция - ELSTAT.Най-голямо е увеличението в района на островите в Егейско море и Крит, където е отчетен ръст от 93,8% ръст.През 2017 г. бяха осиновени 198 момичета. Те са 11 повече от момчета.Това разбива един от митовете, че гърците предпочитат да осиновяват момчета пред момичета.", "date": "2018.11.02", "title": "Ръст на осиновяванията в Гърция"}
{"url": "https://news.bg/culture/nagradi-kristalna-lira-za-sofiyskata-filharmoniya.html", "text": "\"Кристална лира\" в категория \"Оркестрово изкуство\" получи Софийската филхармония в Деня на народните будители. Наградата е признание за изключително силния сезон 2017/2018 г, който предложи на публиката незабравими концерти със солисти като Сара Чанг, Патриция Копачинская, Максим Венгеров, Томас Хемпсън, Юрий Башмет.Това съобщиха от Софийската филхармония.В речта си, след като прие наградите, директорът на Софийската филхармония маестро Найден Тодоров каза:\"Това е изключителен подарък за 90-ия рожден ден на Софийската филхармония, която полага големи усилия да направи концертния живот на София още по-богат. Това, което мога да ви обещая е, че чудесата предстоят тепърва.\"Малко по-късно маестро Тодоров получи и специалната награда \"Кристална лира\" на \"Кантус Фирмус\" - признание за неговия творчески заряд и постижения като диригент. От сцената на Музикалния театър той благодари на творческия и административния екип на Филхармонията, които сбъдват и най-смелите мечти.", "date": "2018.11.02", "title": "Награди \"Кристална лира\" за Софийската филхармония"}
{"url": "https://news.bg/int-politics/tramp-amerikanskite-granichari-shte-strelyat.html", "text": "Американските войниците по границата с Мексико могат да открият огън по имигранти, ако последните ги провокират или хвърлят камъни по служителите на реда, съобщи АП.Агенцията се позова на изказване на президента на САЩ Доналд Тръмп в Белия дом.Той даде специална пресконференция в стаята на Рузвелт преди да замине на предизборен митинг в Мисури.\"Тези нелегални кервани няма да бъдат допуснати в САЩ. Те трябва да тръгнат обратно веднага. Някои хора го наричат инвазия и . Това са опасни хора. Много от тях са млади и силни мъже\", не пропусна да припомни Доналд Тръмп.Той вече разпореди на границата да , за да се спре инвазията на имигрантите.Държавният глава е  и да не допусне насочващите се към страната нелегални.Президентът на САЩ също така отбеляза, че обмисля да се промени Той се обоснова с практиката на богатите рускини да раждат в американски клиники.", "date": "2018.11.02", "title": "Тръмп: Американските граничари ще стрелят"}
{"url": "https://news.bg/regions/vav-vratsa-tarzhestveno-be-posreshtnata-chudotvorna-ikona-na-sveta-bogoroditsa.html", "text": "С тържествен камбанен звън в катедралния храм \"Св. апостоли\" във Враца тази вечер бе посрещната украинската чудотворна икона на света Богородица \"Скоропослушница\". За духовния празник в църквата се бяха събрали миряни и свещеници от епархията. Веднага след внасянето на иконата в храма започна вечерня, която бе предстоявана от Врачанския митрополит Григорий. Сред първите поклонили се пред светинята бе и кметът на града Калин Каменов.\"Днес е троен празник за нашия град. Сутринта отслужихме света литургия за празника на светите безсребърници и чудотворци Козма и Дамян. Прославихме и нашите духовни будители - всички тези, които със слово, с перо, с оръжие в ръка утвърждаваха нашия народ във вяра и в българско самосъзнание. И ето че в края на този ден имаме още една голяма духовна радост за нашия град. В катедралния храм посрещаме чудотворния образ на Божията майка \"Скоропослушница\" от украинския град Ананиев. Тази икона, която години наред е показала своята чудотворна сила. Хиляди хора, които са се докоснали до нея, са получили това, което са просели - и помощ, и решаване на проблеми, и изцеляване от тежки и неизцерими заболявания. Няма православен християнин, който да няма образа на Божията майка в дома си, където да отправя молитви и да проси от нея милост, помощ и застъпничество пред Бога. И ние се радваме, че нейния чудотворен образ е днес при нас! Наистина най-много чудотворни образи в света има на света Богородица. И всички докоснали се до тях усещат помощта на Пресвета Богородица. Усещат нейния мир, усещат нейната любов, усещат нейната майчинска загриженост. Затова и ние сега с радост се покланяме пред този чудотворен образ на Божията майка\" - каза в словото си след вечерното богослужение Врачанският митрополит Григорий.Чудотворната икона на света Богородица \"Скоропослушница\" ще остане за поклонение в храма \"Св. апостоли\" във Враца до понеделник - 5 ноември. Храмът ще е отворен във всички дни до неделя включително, докато има хора, които желаят да се поклонят на светинята. Утре там ще бъдат отслужени утреня и вечерня. В събота, когато е Архангелова задушница, в църквата ще се извърши света литургия за упокой на починалите. В неделя в храма \"Св. апостоли\" ще има архиерейска света литургия, която ще бъде оглавена от Врачанския митрополит Григорий.", "date": "2018.11.02", "title": "Във Враца тържествено бе посрещната чудотворна икона на света Богородица"}
{"url": "https://news.bg/disasters/sasht-ne-barzat-sas-sanktsiite-sreshtu-sauditska-arabiya.html", "text": "САЩ не бързат да, предаде Ройтерс.Агенцията се позовава на изказване на държавния секретар на САЩ Майк Помпео. Той посочи, че Белият дом се нуждае от допълнително време, за да получи по-ясна картина за убийството на саудитския журналист и дисидент Джамал Кашоги., след като посети саудитското консулство в Истанбул. Рияд първоначално отричаше, че е замесен, но , че журналистът е починал при инцидент в сградата на мисията, но и Междувременно се , че Джамал Кашоги е бил убит преднамерено, а . Все още тялото на Кашоги все още не е открито, след като останките му бяха търсени .Причината е, че журналистът е известен критик на престолонаследника Мохамед Бин Салман. Властите в Рияд твърдят, че принцът не е знаел за планираната операция, която доведе до уволнението на високопоставени служители в разузнаването.Майк Помпео все пак намекна, че САЩ обмисля да наложи персонални санкции на замесените в убийството на Джамал Кашоги, а не на Саудитска Арабия.Случаят с убийството на Кашоги разгневи международната общност. Бизнес лидери от западни страни , организирана в Саудитска Арабия, р. Германия, Франция, Турция и други страни, включително международни организации,  и поискаха поемане на отговорност. ", "date": "2018.11.02", "title": "САЩ не бързат със санкциите срещу Саудитска Арабия"}
{"url": "https://news.bg/disasters/v-tenesi-ekzekutiraha-zatvornik.html", "text": "В столицата на Тенеси, Нашвил 63-годишният Едмънд Загорски бе екзекутиран на електрическия стол, съобщи местният телевизионен канал WSMV.Самият Загорски избра този вид екзекуция, защото тя е по-малко болезнена от смъртоносна инжекция. Той бе осъден на смърт през 1984 г. за убийството на двама души.Изпълнение на смъртна присъда на електрически стол бе използвана в Съединените щати за първи път от пет години. Последният път, когато осъден беше екзекутиран на електрически стол, беше през 2013 г. в щата Вирджиния. Тя не се използва в Тенеси от 1960 година насам.Върховният съд на американския щат Вашингтон обяви смъртното наказание за забранено.", "date": "2018.11.02", "title": "В Тенеси екзекутираха затворник"}
{"url": "https://news.bg/world/yuzhna-koreya-shpionirala-kim-chen-un.html", "text": "Южна Корея шпионирала Ким Чен-ун. Сеул се интересувал от здравето на лидера на Северна Корея, съобщи ТАСС.Националната разузнавателна служба на Южна Корея демонстрира пред депутатите компютърна програма, която анализира здравословното състояние на Сеул смята, че лидерът на Северна Корея е \"относително здрав\", въпреки че е с наднормено тегло и наследствени рискове от развитие на хипертония и диабет.Разузнаването на Южна Корея решили да демонстрира програмата в отговор на критиките към опозицията, според която службите за сигурност са намалили бдителността в светлината на сближаването между Сеул и Пхенян, което започна през 2018 г.", "date": "2018.11.02", "title": "Южна Корея шпионирала Ким Чен-ун"}
{"url": "https://news.bg/crime/desislava-ivancheva-i-bilyana-petrova-ostavat-v-aresta-reshi-sadat.html", "text": "Специализираният апелативен съд на закрито заседание е решил, че отменя мярката на Спецнаказателния съд за пускането на  и нейната заместничка Биляна Петрова под домашен арест.Спецсъдът заседава по делото за вземане на подкуп срещу Десислава Иванчева и Биляна Петрова.За промяната съобщи във Фейсбук профила си самата Иванчева. Профилът й се управлява от бившия пиар на столичния район \"Младост\" Петър Кърджилов. Самото съобщение е на черен фон със следния надпис:Припомняме, третият обвиняем по делото - бившият кмет на район \"Младост\" Петър Дюлгеров излезе на свобода под домашен арест въпреки, че именно той е бил посредника с бизнесмена Александър Ваклин.Припомняме също, че  като независим кандидат през ноември 2016 година. Тогава тя спечели 59.82% от вота на гласоподавателите.На 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп, според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, а парите бяха броени пред тях.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата,  с натривките.Стана ясно и че Иванчева не е получила правото да извика адвокат в продължение на няколко часа.На 18 април шефът на Спецпрокуратурата . Тогава той заяви, че Десислава Иванчева е изнудвала \"в житейски смисъл\" и други хора. Тогава Гешев заяви също, че при ареста всички \"светнали като коледна елха\", визирайки натривките по ръцете на задържаните.Същият ден - 18 април се състоя и протест в защита на Иванчева. Пред сградата на Съдебната плата протестиращите заявиха, че , защото кметицата на столичния район \"Младост\" е избрана по легитимен начин от хората, а арестът ѝ бил политически.Междувременно стана ясно, че прокуратурата ще започне разследване за това . Малко по-късно обаче от пресцентъра на прокуратурата съобщиха, че  на действията на наблюдаващите прокурори и разследващите органи по досъдебното производство, по което обвиняема е кметицата.На 20 април  за кметицата. По време на съдебното заседание по разглеждането на мярката за неотклонение на Иванчева тя заяви, че не е взимала подкуп и не е пипала парите в колата. По думите ѝ .В крайна сметка съдът реши тримата задържани - Иванчева, заместничката ѝ Биляна Петрова и бившият кмет на района Петко Дюлгеров, .На 21 април председателят на Комисията за незаконно придобито имущество (КОНПИ) Пламен Георгиев заяви, че , както законът задължава.На 26 април Специализираният съд взе . Тогава съдът обърна внимание, че Иванчева системно е бавила преписки не само на Ваклин, но и на други инвеститори.На 27 април защитникът на Иванчева Марин Марковски заяви, че .На 23 май, сряда,  на столичния район \"Младост\", след като стана ясно, че от килията си в ареста Иванчева е издала заповед за уволнението на заместник-кмета на \"Младост\" Румен Русев, който е един от основните свидетели срещу нея. Иванчева също така подписала от ареста, че .На заседанието на Спецсъда . Решението беше обжалвано пред Апелативният специализиран съд.На заседанието на Апелативния специализиран съд на 31 май, четвъртък, магистратите, които трябваше да преценят дали Иванчева да бъде отстранена, , така че двете да се запознаят с материалите по делото, по което са подсъдими. Материалите били доста обемни, а чат от тях били и секретни.Кметицата също така поиска на нейно място в община \"Младост\" да се назначи досегашният ѝ пиар , който, по думите ѝ, ще продължи каузата \"Зелен Младост\".Междувременно обаче стана ясно, че след двучасов дебат  за изпълняващ длъжността районен кмет на \"Младост\".На 7 юни Специализираният апелативен съд  в район \"Младост\".На  болница.На Иванчева. Аргументите на защитата бяха здравословните проблеми на задържаната - със щитовидната жлеза и хипофизата, както и наличието на микроаденом.На 1 август Иванчева бе заведена в  и на краката. В информация, публикувана от Петър Кърджилов, се споменава, че Иванчева има тумор на хипофизата. Предишният ден и нейната бивша заместничка - Биляна Петрова, е посетила болнично заведение.На на Иванчева.На 13 септември уволнената районна кметица  дали е преместила строежите от междублоковите пространства в квартала.Малко по-късно, .След това - , но до реалното изпълнение на това решение не се стигна.На предишното заседание на Спецсъда по делото срещу Иванчева и Петрова  заяви, че преписки са бавени.", "date": "2018.11.02", "title": "Десислава Иванчева и Биляна Петрова остават в ареста, реши съдът"}
{"url": "https://news.bg/regions/polovin-burgas-ostana-bez-tok.html", "text": "Авария в подстанция \"Славейков\" на електроенергийния системен оператор остави без ток половин Бургас. По информация на БНР засегнати са бургаският комплекс \"Славейков\" и части от \"Възраждане, \"Лазур\", \"Изгрев\", \"Братя Миладинови\" и \"Зорница\" . Ръководитeлят на мрежови експлоатационен район Бургас към ЕСО Стоян Стоянов пояснява, че съоръжението е едно от най-старите в града и допълва, че е гръмнала една колона на прекъсвач 20 KV.Заради прекъсването на електрозахранването светофарите на ключови кръстовища в града не работят. Там на място има регулировчици. От електроразпределителното дружеството уверяват, че след отстраняване на повредата в подстанция \"Славейков\" ще започне поетапно възстановяване на захранването.", "date": "2018.11.02", "title": "Половин Бургас остана без ток"}
{"url": "https://news.bg/politics/gerb-napadnaha-nauchno-fantastichnite-alternativi-na-bsp.html", "text": "ГЕРБ ядосани, че заради кворума ще пострадат филмовите дейци.Евгени Будинов изтъкна, че днес е трябвало да се приеме Закона за българското кино. \"Хората от гилдията очакваха този закон да бъде приет днес\", подчерта депутатът.Искам да се обърна към хората, които работят в киното, следващият път, когато има избори, да внимават за кого гласуват, защото ние от ГЕРБ сме тук да защитим техните интереси, подчерта Будинов.Той е недоволен, че червените са стоели в кулоарите и са наблюдавали какво става в зала.Будинов иронизира алтернативния бюджет на левицата. Предложенията на БСП било в сферата на научната фантастика, по мнението му.", "date": "2018.11.02", "title": "ГЕРБ нападнаха научно-фантастичните алтернативи на БСП"}
{"url": "https://news.bg/politics/dps-vikat-karakachanov-i-simenov-da-osiguryat-kvorum.html", "text": "Красимир Каракачанов и Валери Симеонов като нови депутати ще осигурят кворума. Така Хамид Хамид от ДПС иронизира ситуацията с проваления кворум, намеквайки, че скоро двамата вицепремиери на Борисов ще сдадат постовете и ще станат редови законотворци.Министър-председателят да чуе призивите ни, заяви Хамид.Слушаме как правителството и мнозинството са стабилни, а когато сме в бюджетна процедура, нямаме кворум за работа, включи се и Халил Летифов.Според партията мнозинството трябвало да осигури кворум. Искаме да видим тази стабилност вътре в пленарна зала, каза той.Все още не е ясно дали ДПС ще се регистрира на извънредното заседание във вторник, когато трябва да се гледа бюджетът.", "date": "2018.11.02", "title": "ДПС \"викат\" Каракачанов и Сименов да осигурят кворум"}
{"url": "https://news.bg/health/nad-500-mln-lv-poveche-za-zdrave-v-proektobyudzhet-2019.html", "text": "Общите проекторазходи в сектор здравеопазване за 2019 г. са на стойност над 5 млрд. лева или 4.6% от БВП. Предвиденият ръст на средствата е 545 млн. лева, от които 53 млн. лева са от бюджета на Министерството на здравеопазването. Общите разходи на проектобюджета на Здравната каса от трансфери са на стойност над 4 млрд. и 350 милиона лева.Намерен е най-добрият баланс, който отговаря на параметрите на бюджета, които биха подобрили здравния статус на населението през следващата година, заяви зам.-министър Жени Начева.Предлагат се промени в редица закони с преходи и заключителни разпоредби на Касата. Те се предлагат, защото се налагат бързи реформи в сектор \"здравеопазване\".В проектобюджета на Здравното министерство е създаването на Комисията по надзор на медицинската дейност, която ще е второстепенен разпоредител към бюджета на Касата.Разширяват се контролните правомощия на Националната здравноосигурителна каса (НЗОК). Практиката в последните 10 години за разделяне на медицинския от финансовия контрол не даде добри резултати. Агенцията по трансплантации, в частта администриране и донорството, преминава към новата агенция. Това по никакъв начин няма да се отрази на политиката, увери Начева.Тя посочи, че по чисто финансовата част от Комисията за лечение в чужбина минава към Касата. Децата в бъдеще няма да бъдат лишени от правата си за лечение в чужбина, увери обаче зам.-министърът.Другата промяна, която се предлага от МЗ, е, че ще разчита на съсловните организации и на медицинските специалисти да се изработят нови медицински стандарти за всички специалности в обща структура, които да отговарят на съвременните медицински изисквания.\"Промените в здравеопазването са свързани с възможността най-после да се проследява ефективност и качеството от проведеното лечение на пациентите\", допълни зам.-министър Начева.По мнението на председателя на НЗОК Дечо Дечев с всички промени в сектор здравеопазване държавата вкарва регулация, която е полезна за всички.Д-р Дечев посочи, че НЗОК и МЗ трябва да имат обща визия, а именно настоящите промени в бюджета са подкрепени от НЗОК и МЗ.Предстоящите промени означават изразходването на средства, които събираме ние, да бъдат използвани по най-рационалния начин. Те трябва да бъдат използвани с най-висока ефективност, обясни Дечо Дечев.Според Дечев, като общество отделяме най-малък процент средства за получаване на медицинска помощ и е нормално, при положение, че се отделят 10 пъти по-малко пари от други държави, да има и по-ниско качество на медицински продукт.Шефът на Касата смята, че дори в този обем средства има достатъчно предпоставки да се подобри здравеопазването. \"Всичко е направено главно с цел действията за реформа в здравеопазването да започнат от 1 януари\".Най-проблемните сектори в лекарствената политика е, че НЗОК предложи нов модел на реимбурсиране на лекарствата. Направени са предложения за промени и в ефективността на контрола в здравеопазването. \"Контролът на Касата трябва да стане ефективен\", призова Дечев.", "date": "2018.11.02", "title": "Над 500 млн. лв. повече за здраве в проектобюджет 2019"}
{"url": "https://news.bg/crime/nameriha-mlada-frantsuzoyka-obesena-v-lovech.html", "text": "23-годишна французойка е открита обесена в Ловеч, съобщиха от БНР.Жената е намерена висяща на кабел в близост до сградата на областната администрация. Наблизо е намерен и мобилният й телефон.По първоначална информация чужденката пристигнала в града със свой приятел предния ден. До полунощ двамата били в местно заведение.Предстои да й бъде извършена аутопсия, която да установи кога и как е настъпила смъртта ѝ, както и дали има следи от насилие.Полицията работи и по двете възможни версии - самоубийство и убийство.Направен е оглед на мястото на инцидента. В момента се провеждат разпити.Извършва се проверка за наличие на записи от камери за видеонаблюдение в района.За случая е уведомено и Министерството на външните работи.", "date": "2018.11.02", "title": "Намериха млада французойка, обесена в Ловеч"}
{"url": "https://news.bg/int-politics/teheran-reshenieto-na-sasht-za-8-te-strani-pokazva-che-ne-mogat-bez-iranski-petrol.html", "text": "Иранският петролен зам.-министър Амир Хюсеин Заманиния коментира, че решението на САЩ да предоставят освобождаване от санкции при внос на ирански петрол в осем страни, след като мярката влезе в сила в неделя, доказва, че Вашингтон не може да изключи петролния износ на Техеран от пазара, съобщават ирански медии.Зам.-министърът отбелязва, че Иран не знае, кое решение е постоянно и кое е само временно.Страните, на които ще бъде позволено да купуват петрол от Техеран въпреки ембаргото, включват Китай, Япония, Индия и Южна Корея.Мерките на Вашингтон срещу Техеран ще започнат на 4 ноември и ще окажат значително влияние върху иранската икономика, което оказва негативно влияние върху износа на петрол в страната.Администрацията на Тръмп призова всички страни през юни да спрат изцяло да купуват петрол от Иран до ноември и ги заплаши с \"мощни санкции\", ако не се съобразят.", "date": "2018.11.02", "title": "Техеран: Решението на САЩ за 8-те страни показва, че не могат без ирански петрол "}
{"url": "https://news.bg/politics/gerb-s-nay-mnogo-evrodeputati-ako-izborite-za-ep-byaha-dnes.html", "text": "Българите гледат на изборите за Европейски парламент през призмата на вътрешнополитическите събития в държавата. Това показват резултатите от телефонно интервю, проведено от социологическата агенция \"Барометър България\" сред 848 пълнолетни български граждани в периода 30 октомври - 1 ноември 2018 г.\"Барометър България\": Със сигурност влияние върху намеренията на българските граждани да гласуват на изборите за евродепутати оказва и политиката на ЕС в посока на санкции към държави, които се противопоставят на твърде и либералната политика на Съюза по отношение на мигрантите и бежанците, тълкуват от агенцията.\"Ако изборите за евродепутати се провеждат днес, за коя политическа сила бихте гласували?\"Резултатите от проучването на агенцията потвърждават споменатото по-горе, а именно, че българите гледат на изборите на Европейски парламент, които ще се проведат през пролетта на 2019 година, през своята вътрешнополитическа призма.Ако изборите за европарламент се проведат днес, най-много гласове ще спечели управляващата партия ГЕРБ - 35.1%. Прави впечатление обаче, че подкрепата за ГЕРБ спада, макар и с малко - на същия въпрос през месец юли 35.3% от отговорилите са посочили, че биха подкрепили партията на Борисов.За БСП биха гласували 25.7% от гласоподавателите в страната. При червените спадът в подкрепата е значително по-голям - преди 3 месеца подкрепата за социалистите е била 28.9%.На трето място се позиционират патриотите със 17.2% от гласовете на българите. През юли подкрепата за ОП е била 17.8%.ДПС ще получат 12.1% от вота, ако изборите за евродепутати бяха днес. Спадът в подкрепата на движението е най-голям - 3.1% спрямо месец юли, когато 15.2% от гласоподавателите са заявили намерението си да гласуват за ДПС.За други политически партии и формации биха гласували 4,5%, а 5,4% не са решили за коя партия да гласуват.", "date": "2018.11.02", "title": "ГЕРБ с най-много евродепутати, ако изборите за ЕП бяха днес"}
{"url": "https://news.bg/crime/gladna-stachka-zapochvat-dvama-poddrazhnitsi-na-ivancheva-i-petrova.html", "text": "Гладна стачка започват двама от поддръжниците на бившия кмет на столичния район \"Младост\" Десислава Иванчева и нейната заместничка Биляна Петрова. Това стана ясно от пост в социалната мрежа Фейсбук на страницата на Десислава Иванчева.\"Двама граждани ще започнат гладна стачка на палатки пред Съдебната палата с цел да покажат на управляващите, че каквито и физически репресии да упражняват, винаги ще има силни и смели мъже и жени, които да устояват. Могат да те осакатят физически, но не могат да отнемат това, което е вътре в теб\", пише в поста.Гладната стачка ще бъде след планирания тази вечер протест в подкрепа на Иванчева и Петрова.Информацията за протеста идва малко след като бе дадена гласност на провелото се закрито заседание за обсъждане на мярката за неотклонение на Десислава Иванчева и нейната заместничка Биляна Петрова.Като аргументи за оставането на двете в ареста са изтъкнати свидетелски показания, че Иванчева не била загасила двигателя на служебния автомобил при задържането, а Петрова се съпротивлявала на конвоя.Апелативният спецсъд изтъкнал и проверката, направена от Иванчева доста преди ареста й в строеж в район \"Младост\".Припомняме,  компания \"Гаранти Коза\" вдигат шум след 22 часа, но нямат разрешение за това.Според показанията на предприемача Дерменджиев двете влизали в чужд имот за проверка. \"Касаело се за поведение на подсъдимите, демонстриращо поставяне над закона и безнаказаност\", се казва в поста във ФБ..Решението на съда е мотивирано на базата на свидетелски показания, без никакви налични доказателства, че Иванчева и Петрова са искали подкуп (от Александър Ваклин - б.р.).Поддръжниците на Иванчева смятат, че това определение на съда е постановено под политически натиск и цели упражняване на репресия върху двете обвиняеми. То не отговаря на фактическото положение по делото.Не отговарят на истината и констатациите, че правоохраняващите органи са реагирали адекватно и своевременно при всяка възникнала за подсъдимите нужда от прегледи и лечение, пишат поддръжниците на Иванчева и Петрова.Вчера, на 1 ноември, на Биляна Петрова й е станало много лошо и са извикали Бърза помощ. \"Охраняващите лица не са се съобразили със становището на лекарите, че са необходими рентген и други изследвания в болнично заведение. Отговорено е близките да й донесат сироп за кашлица или нещо подобно\", гласи информацията в социалната мрежа.Припомняме,  като независим кандидат през ноември 2016 година. Тогава тя спечели 59.82% от вота на гласоподавателите.На 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп, според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, а парите бяха броени пред тях.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата,  с натривките.Стана ясно и че Иванчева не е получила правото да извика адвокат в продължение на няколко часа.На 18 април шефът на Спецпрокуратурата . Тогава той заяви, че Десислава Иванчева е изнудвала \"в житейски смисъл\" и други хора. Тогава Гешев заяви също, че при ареста всички \"светнали като коледна елха\", визирайки натривките по ръцете на задържаните.Същият ден - 18 април се състоя и протест в защита на Иванчева. Пред сградата на Съдебната плата протестиращите заявиха, че , защото кметицата на столичния район \"Младост\" е избрана по легитимен начин от хората, а арестът ѝ бил политически.Междувременно стана ясно, че прокуратурата ще започне разследване за това . Малко по-късно обаче от пресцентъра на прокуратурата съобщиха, че  на действията на наблюдаващите прокурори и разследващите органи по досъдебното производство, по което обвиняема е кметицата.На 20 април  за кметицата. По време на съдебното заседание по разглеждането на мярката за неотклонение на Иванчева тя заяви, че не е взимала подкуп и не е пипала парите в колата. По думите ѝ .В крайна сметка съдът реши тримата задържани - Иванчева, заместничката ѝ Биляна Петрова и бившият кмет на района Петко Дюлгеров, .На 21 април председателят на Комисията за незаконно придобито имущество (КОНПИ) Пламен Георгиев заяви, че , както законът задължава.На 26 април Специализираният съд взе . Тогава съдът обърна внимание, че Иванчева системно е бавила преписки не само на Ваклин, но и на други инвеститори.На 27 април защитникът на Иванчева Марин Марковски заяви, че .На 23 май, сряда,  на столичния район \"Младост\", след като стана ясно, че от килията си в ареста Иванчева е издала заповед за уволнението на заместник-кмета на \"Младост\" Румен Русев, който е един от основните свидетели срещу нея. Иванчева също така подписала от ареста, че .На заседанието на Спецсъда . Решението беше обжалвано пред Апелативният специализиран съд.На заседанието на Апелативния специализиран съд на 31 май, четвъртък, магистратите, които трябваше да преценят дали Иванчева да бъде отстранена, , така че двете да се запознаят с материалите по делото, по което са подсъдими. Материалите били доста обемни, а чат от тях били и секретни.Кметицата също така поиска на нейно място в община \"Младост\" да се назначи досегашният ѝ пиар , който, по думите ѝ, ще продължи каузата \"Зелен Младост\".Междувременно обаче стана ясно, че след двучасов дебат  за изпълняващ длъжността районен кмет на \"Младост\".На 7 юни Специализираният апелативен съд  в район \"Младост\".На  болница.На Иванчева. Аргументите на защитата бяха здравословните проблеми на задържаната - със щитовидната жлеза и хипофизата, както и наличието на микроаденом.На 1 август Иванчева бе заведена в  и на краката. В информация, публикувана от Петър Кърджилов, се споменава, че Иванчева има тумор на хипофизата. Предишният ден и нейната бивша заместничка - Биляна Петрова, е посетила болнично заведение.На на Иванчева.На 13 септември уволнената районна кметица  дали е преместила строежите от междублоковите пространства в квартала.Малко по-късно, .След това - , но до реалното изпълнение на това решение не се стигна.На предишното заседание на Спецсъда по делото срещу Иванчева и Петрова  заяви, че преписки са бавени.На 2 ноември Иванчева и Петрова бяха оставени в ареста с решение на Апелативния спецсъд.", "date": "2018.11.02", "title": "Гладна стачка започват двама поддръжници на Иванчева и Петрова"}
{"url": "https://news.bg/int-politics/gartsiya-zalovi-kontrabandisti-podgotvyali-119-migranti-za-italiya.html", "text": "Гръцките власти са заловили членове на престъпна организация, която е превозвала нелегално имигранти от Гърция към Италия и са арестувани осем заподозрени, съобщава АП.Според бреговата охрана контрабандистите е трябвало да превозят 119 души с яхта, когато са арестувани в южната част на Пелопонес.Арестуваните са осигурили два автобуса, които да докарат мигрантите до западния плаж Курута. Конфискувани са пушка, яхтата и двата автобуса.Националността на мигрантите не се споменава, а арестуваните за контрабанда са описани като четирима гърци и четирима чужди граждани.Десетки хиляди мигранти живеят в Гърция и са възпрепятствани от поредица от затворени граници, да продължат пътуването си към по-заможни европейски държави.", "date": "2018.11.02", "title": "Гърция залови контрабандисти, подготвяли 119 мигранти за Италия"}
{"url": "https://news.bg/regions/stena-se-sruti-i-ubi-stroitel-v-provadiya.html", "text": "Стена се срути и уби строителен работник в Провадия. Инцидентът е станал днес следобед.При извършване на ремонтни дейности една от стените на строителния обект пада и затиска пострадалия работник. Мъжът загива на място.Двама от колегите му са успели да избягат и да се спасят.В момента се извършва оглед на местопроизшествието. Предстои да бъдат установени причините за тежката трудова злополука.По случая е образувано досъдебно производство.", "date": "2018.11.02", "title": "Стена се срути и уби строител в Провадия"}
{"url": "https://news.bg/regions/puskat-dopalnitelen-transport-za-zadushnitsa.html", "text": "Тази събота, 3 ноември, в София ще е осигурено допълнително транспортно обслужване по случай Задушница.Четири мотриси ще се движат по временна трамвайна линия с маршрут: ж.к. \"Борово\" - кв.\"Орландовци\"Трамвайни линии № 3, 4 ще работят с увеличен брой мотриси.Тролейбусна линия № 9 ще се обслужва от по-голям брой тролейбуси. Осигурени са 4 броя. тролейбуси - оперативен резерв.Разкрива се временна автобусна линия № 83А (за гробищен комплекс \"Бакърена фабрика\") с маршрут - от Зоопарка по маршрута на автобусна линия № 83 до бул. \"Ломско шосе\", наляво по бул. \"Ломско шосе\", наляво по ул. \"Бели Дунав\" и по ул. \"Хан Кубрат\" по маршрута двупосочно.Разкрива се временна автобусна линия № 108А (за гробищен комплекс \"Бакърена фабрика\") с маршрут - от ж.к. \"Люлин - 5\" по стария маршрут на автобусна линия № 108 (в посока ул. \"Бели Дунав\" - от бул. \"Сливница\" по ул. \"Адам Мицкевич\") до ул. \"Бели Дунав\", надясно по ул. \"Хан Кубрат\", наляво по ул. \"Христо Силянов\", наляво по бул.\"Ломско шосе\", наляво по ул. \"Бели Дунав\" и по ул. \"Хан Кубрат\" по маршрута двупосочно.Разкриват се временни автобусни линии за обслужване на гробищните комплекси \"Централни гробища\" и \"Малашевски гробища\" със следните маршрути:Автобусна линия № 309 ще работи по разписание с повече коли.Автобусни линии № 260 и № 86 също ще се обслужват от по-голям брой коли.Дежурните служители от \"Пътна полиция\" при СДВР ще насочват автомобилите на гражданите за паркиране около гробищните комплекси, както следва:", "date": "2018.11.02", "title": "Пускат допълнителен транспорт за Задушница"}
{"url": "https://news.bg/politics/vlastta-rabotela-balgariya-da-zapazi-vodeshtata-si-rolya-na-gazovata-karta-na-evropa.html", "text": "Един от водещите приоритети на правителството в областта на енергетиката е развитие на газопреносната инфраструктура на България. Целта ни е да запазим водещата роля на страната в областта на транспортирането и да развием търговията с природен газ.Това каза енергийният министър Теменужка Петкова по време на посещение в турския град Чорлу. По покана на \"Газпром\" Петкова и сръбският ѝ колега Александър Антич са се запознали с дейностите, осъществявани от кораба \"Пионерски дух\" по полагане на тръбите на газопровода \"Турски поток\", съобщават от Министерството на енергетиката.\"За да запазим стратегическата роля на България на газовата карта на Европа, последователно се изпълняват дейности по реализацията на концепцията за изграждане на газоразпределителния център \"Балкан\" на българска територия.Разглеждаме руския природен газ като един от източниците за захранване на хъба, включително и през инфраструктурата на \"Турски поток\", казала Петкова.Според данните от проведеното предпроектно проучване за хъб \"Балкан\", като предпочитан маршрут за реализацията на хъба се очертава \"Балкан 1\", който предвижда нов входен капацитет от Турция. Инфраструктурата на газовия хъб ще свърже пазарите на природен газ на България, Гърция, Румъния, Унгария, Сърбия, Хърватия, Словения, Австрия, Германия, Италия, Украйна, Молдова и други.Като основни източници за хъба се разглеждали руски природен газ, местен добив от България и Румъния, природен газ от Южния газов коридор (ТАП и ТАНАП).Съществуващите и изграждащите се терминали за втечнен природен газ в Гърция и Турция биха могли да осигурят количества природен газ от САЩ, Катар, Алжир, Египет и други.", "date": "2018.11.02", "title": "Властта работела България да запази водещата си роля на газовата карта на Европа"}
{"url": "https://news.bg/regions/lekari-izrodiha-bebe-pri-polevi-usloviya.html", "text": "Лекари в Пещера изродиха бебе при полеви условия, съобщиха от БНР.Родилката е от с.Нова Махала над Батак. Тя започнала да ражда късно вечерта в кола на път към Пазарджик. Близките на жената се свързали с акушер-гинеколога доктор Елисавета Генчева. Тя ги посъветвала да спрат в Пещера, откъдето щял да ги вземе специализиран автомобил от Пазарджик.По това време на денонощието обаче болницата в Пещера е затворена и работи само спешен кабинет, който не разполага с необходимото оборудване.Въпреки полевите условия доктор Папазова и сестрите Семерджиева и Костова успели да изродят бебето, което се оказало момченце.Медицинският екип от Пазарджик пристигнал в момент, когато новороденото и майка му трябвало да се обслужат с необходимия инструментариум и апаратура.Д-р Елисавета Генчева определя извършеното като истински героизъм.Майката и бебето са в добро състояние. Към момента са настанени в болница в Пазарджик.", "date": "2018.11.02", "title": "Лекари изродиха бебе при полеви условия"}
{"url": "https://news.bg/int-politics/iran-zove-evropa-da-deystvat-zaedno-sreshtu-sasht.html", "text": "Президенът на Иран Хасан Рохани призова Европа да се присъедини към Техеран в обща \"борба срещу унилатерализма на САЩ\", съобщават иранските държавни медии.Рохани посочил, че външната политика на Вашингтон \"се очерта като нов сложен\" проблем през последните две години, тъй като подходът на американския президент Доналд Тръмп към търговията и международните отношения се превърна в унижение на международната общност, включително на съюзниците на Тръмп.Рохани също така припомнил, че ядреното споразумение от 2015 г. има широка подкрепа в Организацията на обединените нации, въпреки че Вашингтон избира \"напълно да пренебрегва международните си задължения и да се откаже\" от споразумението.Ядреното споразумение между Иран и световните сили беше подписано и от три европейски страни: Великобритания, Франция и Германия.Нов кръг от санкции на САЩ срещу режима в Техеран ще влязат в сила на 5 ноември. Наказателните мерки имат за цел напълно да спрат износа на петрол от страна на Иран.", "date": "2018.11.02", "title": "Иран зове Европа да действат заедно срещу САЩ"}
{"url": "https://news.bg/int-politics/makedonskoto-pravitelstvo-prie-popravkite-v-konstitutsiyata.html", "text": "Правителството на Зоран Заев прие днес поправки в конституцията, с които направи още една стъпка към утвърждаване на споразумението с Гърция, предаде БНР.Поправките са съгласувани с исканията на осем депутати от опозиционната ВМРО-ДПМНЕ, от които зависи осигуряването на необходимото квалифицирано мнозинство при гласуването в парламента.Промените в конституцията гарантират, че страната с новото название \"Република Северна Македония\", ще зачита териториалната цялост на другите страни и ще защитава македонското население, което живее в чужбина, без намеса във вътрешните работи на други държави.Очаква се македонският парламент да гласува текстовете на 1 декември.Припомняме, приемането на конституционните промени е от решаващо значение за интегрирането на Македония в ЕС и НАТО.", "date": "2018.11.02", "title": " Македонското правителство прие поправките в конституцията"}
{"url": "https://news.bg/politics/atlanticheskiyat-savet-byudzhetat-za-otbrana-mozhe-da-ne-izpalni-iziskvaniyata-na-nato-zaradi-ruskite-samoleti.html", "text": "Заложените в държавния бюджет 2019 г. 1.58% за отбрана може да се окажат завишени, а реалното изпълнение на предвидените 27% за капиталови разходи (от общия обем на средствата за отбрана) може да не отговори на изискванията на НАТО заради наливането на средства в старите руски самолети, предупреждават от Атлантическия съвет на България.С  Проектозаконът в момента е внесен Народното събрание за разглеждане по комисии и предстои гласуване, напомнят от АСБ.Публикуваме анализ на експерти от съвета, основан на числата, заложени в проектобюджета за отбраната за 2019 г:", "date": "2018.11.02", "title": "Атлантическият съвет: Бюджетът за отбрана може да не изпълни изискванията на НАТО заради руските самолети"}
{"url": "https://news.bg/int-politics/putin-pohvali-ruskite-shpioni-i-poiska-vrashtane-na-nazvanieto-gru.html", "text": "Президентът на Русия Владимир Путин заяви, че руското военно разузнаване се отличава с \"висок професионализъм\" и \"уникални способности за провеждане на спецоперации\". Той предложи да бъде възстановено старото му наименование ГРУ - Главно разузнавателно управление, в реч по случай неговата 100-годишнина, предадоха информационните агенции.В международен контекст абревиатурата ГРУ стана често употребявана след отравянето на Сергей и Юлия Скрипал, и още няколко британски граждани в Солсбъри, както и след официалните обвинения към руските спецслужби за кибератаки срещу Организацията за забрана на химическите оръжия, Световната антидопингова агенция, разследващия екип по казуса със сваления малайзийски боинг над Донбас, напомня Би Би Си. Русия отрича да има вина по което и да е от отправените обвинения.Тази линия на поведение беше продължена и след провала на двамата отровители на Скрипал, чиято самоличност беше разкрита -  и .През 2010 г. ГРУ беше преименувано на Главно управление на генералния щаб на въоръжените сили на Русия.По думите на руския държавен глава, възможностите на управлението трябва да бъдат развивани и подобрявани.Путин, който е бивш служител на разузнаването, често предприема подобни публични изяви в подкрепа на руските шпиони, напомня агенция \"Ройтерс\".ГРУ има 118 години предистория по времето на царска Русия. Вженното разузнаване е създадено през 1810 г. по инициатива на тогавашния военен министър Барклай де Толи.На 5 ноември 1918 г. Лев Троцки утвърждава със секретна заповед структурата, в която е включена военната агентура. С цел конспирация през първите две години от съществуването си тя се нарича Регистрационно управление.По времето на Съветския съюз, за разлика от КГБ, самото съществуване на ГУР е тайна. ", "date": "2018.11.02", "title": "Путин похвали руските шпиони и поиска връщане на названието ГРУ"}
{"url": "https://news.bg/int-politics/fukuyama-sled-putin-v-rusiya-shte-ima-haotichna-borba-za-vlast.html", "text": "Великите лидери създават институции, които не зависят от \"правилния цар\" - Путин не успя да го направи, коментира професорът от Станфордския университет Франсис Фукуяма в интервю за грузинската телевизия STV.\"Великите лидери създават институции, които не зависят от правилния цар, седящ на трона. Той не направи това. След като си отиде, ще има хаотично борба за власт, чиито резултати трудно може да се предскажат.\" - посочва Фукуяма.На въпрос дали си представя, че някога в Русия ще има истинска демокрация, той отговаря, че при сегашния режим това е невъзможно, но младото поколение би могло да води битка за това.\"Смятам, че в Русия има много млади хора, които не искат да живеят в такава страна, в каквато живеят сега. Те ще имат възможност да изразят мнението си, дори ако то политически бъде отхвърляно. Смятам, че ще има сериозна борба. Сега автократичната система е вкоренена много дълбоко, но не мисля, че е невъзможно за новите поколения да изберат различен път.\" - смята професорът от Станфорд.Той допълва, че изходът е в смяна на режима, а Путин не е вечен.", "date": "2018.11.02", "title": "Фукуяма: След Путин в Русия ще има хаотична борба за власт"}
