{"url": "https://news.bg/int-politics/ruskoto-posolstvo-bez-chervenata-armiya-balgarite-nyamashe-da-spasyat-evreite-si.html", "text": "Според позиция, публикувана във Фейсбук страницата на руското посолство у нас, без победите на Червената армия при Сталинград и Курск българските власти нямало да защитят евреите. на научния директор на Руското военно-историческо общество Михаил Мягков се казва, че \"тъмна страница в българската история\" е депортирането през 1943 г. на 10 хиляди евреи \"от гръцка Тракия и югославска Македония\", които по думите му са били \"окупирани от български войски\".Според него, същата участ е очаквала и евреите, живеещи в България.\"Благодарение на гражданската съпротива срещу тези планове, позицията на Българската православна църква и самия цар Борис депортацията е предотвратена. Но кой е бил главният аргумент българските власти да заемат такава линия на поведение? Главното е била променената обстановка по фронтовете на войната, победите на Червената армия при Сталинград и Курск, жертвите на съветския народ за освобождаването на неговата страна и страните от Европа.Напомняме на сегашното българско МВнР, че през 1941-1945 г. целият свободолюбив свят следеше със затаен дъх как се развиват събитията на съветско-германския фронт. Ако я нямаше Червената армия германците щяха да унищожат не 6 милиона евреи, а много повече. Само в Европа те набелязаха за ликвидация 11 милиона евреи. Около 500 хиляди евреи се сражаваха в редовете на Червената армия, давайки непосредствен принос за разгромяването на нацизма, а заедно с това и на човеконенавистната идеология на антисемитизма. Ако я нямаше Червената армия, всичко би се развило по съвсем друг сценарий - смъртта на евреите то Тракия и Македония е потвърждение на това. Нацистите просто биха \"дочакали\" българското ръководство, биха го принудили да участва в холокоста вече на българска територия.\" - твърди Мягков.В изявлението си той подкрепя позицията на руското външно министерство и заявява, че българите са задължени на съветските войници.\"Така че, нашето МВнР е напълно право, посочвайки, че именно \"благодарение на нашите воини е предотвратена депортацията на евреите от България\". А оскверняването на паметниците на съветските воини - това е директно престъпление от юридическа гледна точка и от гледна точка на съда на историята. Сегашното поколение българи живее в свободна страна благодарение на обикновените съветски войници, които впрочем винаги са се отнасяли към България като към братска страна. Да се забрави това значи да не се уважава собствената история.\" - се казва още в писмото, публикувано на руски език, без превод на български.В коментарите под изявлението на Магков, владеещи руски език българи напомнят, че юридически навлизането на съветските войски в България през 1944 г. е окупация.По-рано от посолството публикуваха  (също на руски език), в което първото изречение е посветено на приноса на българския народ за спасяването на евреите в България: \"Признаваме неоспоримия героичен принос на българския народ, включително на представителите на интелигенцията и Православната църква, в борбата с нацизма, включително спасяването на живеещите в страната евреи от лагерите на смъртта.\"В останалата част от текста се отправят упреци за \"актовете на вандализъм\" срещу паметника на съветската армия в София и се настоява извършителите да бъдат привлечени под отговорност.", "date": "2017.11.04", "title": "Руското посолство: Без Червената армия българите нямаше да спасят евреите си"}
{"url": "https://news.bg/politics/prezidentat-radev-pochete-pametta-na-zaginalite-voini.html", "text": "Президентът Румен Радев, вицепремиерът и министър на отбраната Красимир Каракачанов, началникът на отбраната ген. Андрей Боцев, депутати, военнослужещи и военни ветерани присъстваха по случай Архангелова задушница на заупокойната молитва за всички загинали български воини във Военния мавзолей-костница на Централните софийски гробища.Панихидата отслужи Тивериополски епископ Тихон. Той се обърна към събралите се с думите: \"Бог да благослови и дава сили на всички и на армията в тези тежки времена.\"Епископ Тихон призова да сме достойни наследници на корените на нашия народ.\"Духът на нашия воин е нещо, което едва ли има в този свят\", заключи той.Присъстващите почетоха на колене паметта на героите.Поднесени бяха венци и цветя от името на президента, премиера, министъра на отбраната, председателя на Народното събрание, парламентарни групи, МВР, видовете въоръжени сили, посолства, военни аташета.", "date": "2017.11.04", "title": "Президентът Радев почете паметта на загиналите воини"}
{"url": "https://news.bg/politics/horata-i-upravlyavashtite-zhiveyat-v-dve-razlichni-darzhavi-kritikuva-ninova.html", "text": "Председателят на БСП Корнелия Нинова коментира на среща с поддръжници на партията в Разград, че \"живеем в две различни държави: в тази на управляващите, в която по думите им има спокойствие; в истинската - всеки месец хората са на улицата и протестират\".\"Според ГЕРБ те дават път на младите и можещите. Но в деня на будителите младите учени излязоха на протест за унизителните условия, в които работят. В паралелната държава на Борисов има сигурност, в истинската всеки месец полицаи, пожарникари са на протест, а пилоти отказват да летят\", каза още Нинова.По думите ѝ, в държавата на правителството пенсиите растат, а в истинската пенсионерите излязоха по площадите с мъката, че няма как да живеят с двеста лева.\"За ГЕРБ здравеопазването е приоритет, а в истинския живот болници фалират и лекарите са на улицата, защото не искат да бъдат пребивани, докато спасяват човешки живот. ГЕРБ всеки ден ни убеждават, че има икономически растеж, излишъци, стабилност и просперитет. Вие в област Разград усетихте ли ги - имате ли сигурност, по-лесно ли си плащате сметките? Ако ми кажете да, живеем по-добре, веднага си оттеглям думите, но ако кажете не, нека се хванем заедно и променим това\", призова лидерът на БСП.По думите ѝ, паралелната държава седи сита в кабинетите, а реалната е тук - по площадите, на протестите, в домовете на хората.\"Вие сте силата, защото сте истински. Освободете се отстраха и апатията си. Не е вярно, че нищо не може да се промени. Може. Просто го поискайте\", призова още Нинова.", "date": "2017.11.04", "title": "Хората и управляващите живеят в две различни държави, критикува Нинова"}
{"url": "https://news.bg/culture/dvoyna-nosht-na-teatrite-ochakva-balgarskite-zriteli-v-13-grada.html", "text": "Нощта на театрите ще бъде в две поредни вечери, стана ясно от културните програми в София, Варна, Благоевград и други областни центрове на страната. Над 200 събития в 13 града включва петата Нощ на театрите в България. За пръв път културната нощ е двойна - в събота срещу неделя и неделя срещу понеделник.Спектакли, изложби, театрални пътешествия зад кулисите, дискусии и прожекции са включени в двете културни вечери. Над 1500 творци от различни сценични стилове ще представят своите продукции в повече от 80 локации - театрални зали, галерии, кина и клубове.Ще има прояви, продуцирани специално за събитието. Посланици на петата Нощ на театрите са актьорите Владимир Пенев, Юлиан Вергов, Владимир Карамазов, Деян Донков, Дарин Ангелов, Силвия Петкова, Теодора Духовникова. Всички те са \"двойни\" в специалната фотосесия \"Нощни персонажи\", заснета от Диляна Флорентин. Снимките са в Народния театър, Националната библиотека и Пловдивския театър.Във Варна зрителите ще могат да се снимат с представители на други епохи и снимките, с най-много харесвания ще бъдат наградени с два билета за театър.В Бургас учениците от Национално училище за музикално и сценично изкуство \"проф. Панчо Владигеров\" ще представят \"Театър без думи\".В Пловдив тази вечер зрителите могат да видят пиесата \"Великденско вино\" на Константин Отново и отново българинът ще се изправя пред криволиците на националната си съвест и ще се пита мъчително кое предателство е по-голямо - към личността на Васил Левски или към неговите идеи.", "date": "2017.11.04", "title": "Двойна нощ на театрите очаква българските зрители в 13 града"}
{"url": "https://news.bg/int-politics/premierat-na-livan-neochakvano-hvarli-ostavka-strahuva-se-za-zhivota-si.html", "text": "33-ият премиер на Ливан обяви неочаквано, че подава оставка.В обръщение, излъчвано по телевизията, Саад Харири изтъкна, че се страхува, че има заговор за убийството му.По думите му, атмосферата в страната напомня тази преди убийството на баща му, бившия премиер на Ливан Рафик Харири, който беше убит през 2005 г.Харири също така разкритикува остро Иран и финансираната от него ливанска радикална групировка \"Хизбула\", шиитска милиция, действаща в Ливан, за намеса в работите на арабските страни.Той добави, че ръцете на Техеран в региона ще бъдат отрязани.Оставката идва след скорошно посещение на Харири в Саудитска Арабия, където той се е срещнал с престонаследника Мохамед бин Салман и други високопоставени фигури. Той изкара пълен мандат като премиер в периода между 2009 и 2011 г., който беше белязан от напрежение с \"Хизбула\". През 2016 г. той беше назначен за премиер за втори път от президента Мишел Аун, който е съюзник на \"Хизбула\". ", "date": "2017.11.04", "title": "Премиерът на Ливан неочаквано хвърли оставка, страхува се за живота си"}
{"url": "https://news.bg/int-politics/vestnik-dzhumhuriet-e-poslednata-opozitsionna-mediya-v-turtsiya.html", "text": "Вестник \"Джумхуриет\" е последната опозиционна медия в Турция. Това е най-старият вестник, създаден още с раждането на светската турска държава, заявява Гюнтер Валраф - журналист и поет, цитиран от БНР.Журналистите на \"Джумхуриет\" са последната крепост на свободната журналистика, които се отнасят критично към това, което се случва в Турция, каза Валраф.\"Изданието на практика е във фалит заради силния икономически натиск срещу него. И въпреки това колегите продължават да работят. Това е достойно поведение и аз им се възхищавам!\", заяви Валраф по отношение на настроението в Истанбул, което, по думите му, е потискащо.Тази седмица в Турция беше поредното заседание на турския съд по делото срещу 17 сътрудници на опозиционния вестник \"Джумхуриет\". Те са обвинени в членство и подкрепа на въоръжена терористична организация, без да членуват в нея.Съдебният процес започна през юли, година след неуспешния опит за преврат в южната ни съседка (в нощта на 15 срещу 16 юли 2016 г.).Припомняме, на 5 март 2016 г. с водни оръдия и сълзотворен газ турската полиция нахлу в редакцията на опозиционния тогава вестник \"Заман\". З, като излязлото сутринта издание не бе печатано в сградата на \"Заман\". Журналисти, писатели, интелектуалци, бизнесмени, представители на обществени организации са заставяни . \"Журналистите в момента по-често ходят в съда, отколкото в редакциите си. Значителна част от тях, които бяха задържани, в момента се намират в затвора\", пишеше в статия на .Година и половина по-късно ситуацията не е много по-различна. Тази седмица - началото на ноември 2017-та, започна процесът срещу турската писателка и бивш член на Консултативния съвет на вестник \"Йозгюр Гюндем\" Аслъ Ердоган. Тя също е обвинена в терористична пропаганда и членство в терористична организация. Вестникът е закрит със съдебно решение през миналия август заради разпространяване на пропаганда в полза на Кюрдската работническа партия (ПКК), обобщава БНР.Съдебното преследване на интелектуалци в Турция се следи с голям интерес в Евросъюза, но особено в Германия, защото в турски затвори все още се , попаднали там по сходни обвинения, като колегите им от \"Джумхуриет\" и писателката Аслъ Ердоган.Политическите процеси в Истанбул имат и свой известен наблюдател - Гюнтер Валраф - журналист и поет, който преди години проникна \"под прикритие\" в трудовото всекидневие на няколко германски промишлени гиганта.Тогава неговата цел е да се убеди сам какво се крие зад официалните изрази като \"икономическото чудо на Западна Германия\", но и сам да заживее живота на турските гастарбайтери в Германия. Най-известната му книга \"На дъното\" е посветена на този личен опит. Тя е написана преди повече от 30 години. Валраф се чувства част от общността на живеещите в Германия турски граждани и за това заминава за Истанбул да наблюдава процесите срещу колегите си журналисти.\"Хората са несигурни в бъдещето и президентът Ердоган на практика е постигнал целта си\", смята той. Единият от задържаните в Турция германски журналисти с обвинение за терористична пропаганда е кореспондентът на вестник \"Ди Велт\" в Турция Дениз Юджел, който произхожда от семейство на турски гастарбайтери. Юджел предава от Истанбул по време на опита за преврат.През октомври от турския арест изненадващо бе освободен германският правозащитник Петер Щойднер. Някои коментари в Германия твърдят, че това очевидно се дължи на сделка между Берлин и Анкара.Освобождаването на Щойднер съвпада с коалиционните преговори в Германия, където темата за членството на Турция в ЕС се оказа една от ключовите теми при обсъждането на външната политика.Журналистът и писател Гюнтер Валраф смята, че тези дипломатически разговори са доста сложни за Германия. \"Според мен, Германия в момента се намира в особената ситуация да преговаря с похитител на заложници. Нека не забравяме споразумението между ЕС и Турция за бежанците. Когато преговаряш с похитител, искаш да поддържаш интереса му, да не допускаш прекъсване на разговора. Защото искаш да постигнеш целта си\", допълни Валраф.", "date": "2017.11.04", "title": "Вестник \"Джумхуриет\" е последната опозиционна медия в Турция"}
{"url": "https://news.bg/int-politics/kndr-se-repchi-na-sveta-ne-mechtayte-da-razgovaryate-s-nas-za-yadreno-razorazhavane.html", "text": "Северна Корея отхвърли всякаква възможност за преговори и заплаши да увеличи ядрения си арсенал, отправяйки ново предупреждение към американския президент Доналд Тръмп, който се отправя на посещение в Азия, съобщава \"Франс прес\".\"САЩ трябва да отхвърлят абсурдната идея, че Северна Корея ще отстъпи пред натиска на международните санкции и ще се откаже от ядрените си оръжия\", се изтъква в изявление на официалната новинарска агенция на изолираната комунистическа държава, която била навлязла в \"последния етап от ядреното възпиране\".В изявлението се подчертава още, че \"по-добре не мечтайте повече да разговаряте с нас за ядрено разоръжаване\".\"Нашият безценен ядрен меч за самоотбрана ще става все по-остър, докато враждебната политика на САЩ, насочена срещу Северна Корея, не бъде ликвидирана веднъж завинаги\", изтъква още официозната медия.Тръмп се очаква да пристигне във вторник в Южна Корея, като Сеул е много разтревожен посещението му да не влоши положението, ако държавният глава на САЩ не смекчи войнствената си риторика спрямо Пхенян. ", "date": "2017.11.04", "title": "КНДР се репчи на света: Не мечтайте да разговаряте с нас за ядрено разоръжаване"}
{"url": "https://news.bg/disasters/norvezhki-spasiteli-izvadiha-ot-okeana-ruskiya-vertolet-mi-8.html", "text": "Норвежките спасители извадиха от дъното на Северния ледовит океан корпуса на руския вертолет Ми-8. Той потъна след катастрофа край бреговете на Спицберген, съобщи ТАСС, позовавайки се на ръководителя на оперативната група EMERCOM за \"Спицберген\" Евгений Сайдов.\"В събота през нощта бе изваден фюзелажа на руския вертолет от дъното на океана. В него нямаше тела на пътници и членове на екипажа\", заяви Саидов, отбелязвайки, че корпусът и част от опашката са докарани на борда на спасителния кораб.По думите на Саидов, работата по изваждане на вертолета започна в петък вечерта. \"Операцията се усложни заради слабата видимост и суровите арктически условия\", заяви той.Черната кутия за речта, извадена от дъното, ще бъде изпратена в Москва за разшифроване. Параметричния рекордер все още не е открит. Търсенето продължава.Група спасители от Министерството на извънредните ситуации на Русия отново тръгнаха към зоната за издирване на екипажа на вертолета, за да изследват крайбрежието. Както предаде кореспондентът на ТАСС от мястото на събитието, в събота сутринте няколко групи спасители отново полетяха с вертолет към района на издирване на бреговата линия.За последните 5 дни спасителите обследваха над 200 км брегова линия, но нито членовете на екипажа, нито свързани с катастрофата предмети бяха намерени. През светлата част на деня от руското Министерство на извънредните ситуации и представители на полицията на Норвегия с доброволци от Червения кръст продължават обследването на брега.В района на катастрофата на вертолета Ми-8 има силно течение и всички усилия са съсредоточени за издирване на седмината пътници и членове на екипажа, които не са открити до момента.\"Състоянието на извадения корпус на хеликоптера е задоволително. Няма сериозни повреди, които биха могли да пречат на разчитането на записа от черната кутия. Изваденият вертолет се разглежда от експерти\", съобщиха от министерството на извънредните ситуации (на Русия - б.р.). По-рано бе разширена зоната на издирване на крайбрежието.", "date": "2017.11.04", "title": "Норвежки спасители извадиха от океана руския вертолет Ми-8"}
{"url": "https://news.bg/regions/zasazhdat-700-kiparisa-na-am-trakiya.html", "text": "Засаждат 700 кипариса на участък от 350 м от автомагистрала \"Тракия\" между Бургас и Карнобат, съобщиха от регионалното министерство.Причината е, че всяка зима при силни снеговалежи отсечката често става непроходима. Очаква се дърветата да спират снегонавяването върху платното и да пазят трасето от натрупване на преспи.За разрешаване на проблема през зимата около дръвчетата допълнително се поставят бали слама за уплътнение. Очаква се до средата на ноември засаждането на кипариси да приключи, поясниха от ведомството за регионално развитие и благоустройство.", "date": "2017.11.04", "title": "Засаждат 700 кипариса на АМ \"Тракия\""}
{"url": "https://news.bg/int-politics/podchinenata-na-tramp-administratsiya-choveshkata-deynost-e-glaven-dvigatel-na-klimatichnite-promeni.html", "text": "Администрацията на американския президент Доналд Тръмп публикува потресаващ научен доклад, в който човешката дейност е определена за основния двигател на глобалното затопляне, заключение, което е в противоречие с решенията на Белия дом да изтегли САЩ от ключовото световно Парижко споразумение за климата, да защити изкопаемите горива и да ревизира политиките за климата, предприети от бившия президент Барак Обама, пише \"Вашингтон поуст\".За изненада на някои учени, Белият дом не се опита да предотврати публикуването на правителствения доклад, озаглавен \"Национална оценка на климата\". Докладът потвърждава, че климатичните промени са задвижвани почти изцяло от човешката дейност, предупреждава за потенциалното покачване на морското равнище с около 2 метра и половина до 2100 г. и подробно описва щетите, причинени от климатичните промени в САЩ, които вече се случват в резултат на повишението на световната температура.\"Изключително вероятно е човешкото въздействие да е доминиращата причина за наблюдаваното затопляне от средата на XX в. насам\", се изтъква в документа, като се допълва: \"За затоплянето през последното столетие не е налице убедително алтернативно обяснение, подкрепено от степента на наблюдаваните доказателства.\"Публикуването на доклада подчертава степента, до която американските учени, работещи в различни федерални агенции, продължават да работят по темата, дори и след като висши представители на администрацията се опитват да минимизират или да пренебрегнат техните констатации. Федералните учени продължават да публикуват статии и доклади за климатичните промени, дори след като висши политици са променяли формулировките им или са пречили на държавни служители да говорят за техните заключения на публични форуми.Белият дом се опита да омаловажи значението на проучването и неговите констатации.\"Климатът се промени и винаги се е променял. Както се посочва в Специалния доклад за климата, големината на бъдещото изменение на климата зависи значително от \"оставащата несигурност в чувствителността на климата на Земята към парниковите емисии\", изтъкна говорител на Белия дом в изявление, като допълни: \"В САЩ въглеродните емисии, свързани с енергията, намаляват, като се очаква да се запазят на постоянно равнище до 2040 г. и също така ще продължат да намалят като дял от световните емисии.\"По думите на говорителя на Белия дом, администрацията на Тръмп подкрепяла строгия научен анализ и дебат.", "date": "2017.11.04", "title": "Подчинената на Тръмп администрация: Човешката дейност е главен двигател на климатичните промени"}
{"url": "https://news.bg/politics/koalitsiya-s-bsp-i-s-dps-ne-e-obsazhdana-kategorichen-borisov.html", "text": "В ГЕРБ никога не са се водили разговори за коалиция с БСП, нито с ДПС. Това заяви премиерът Бойко Борисов по време на регионалната политическа академия на МГЕРБ, която се провежда в хасковските Минерални бани.Борисов заяви, че за да спрат спекулациите, на предстоящия конгрес на партията на 26-ти ноември, ще бъде решено да не се прави такава коалиция, докато той председател на партията.Според него, изявленията, за евентуална коалиция между ГЕРБ и БСП е разчистване на сметките между членовете на левицата като се обвинявали, че една част от тях били за коалиция с ГЕРБ. \"Ние не искаме такъв съюз. Вътрешната опозиция в БСП да си намери друго обяснение с кого е\", заяви Борисов.Припомняме, след скандала ЦУМ-гейт стана ясно, че бизнесменът и политик от БСП Георги Гергов е имал намерение за подобно обединение.Предложението от Борисов към лидера на БСП Корнелия Нинова да стане председател на парламента след последните парламентарни избори е било в името на стабилността на държавата и предстоящото председателство на Съвета на ЕС.Възможността Деница Златева да запази поста си от служебното правителство също целяла стабилност на държавата. \"Не сме искали никой да купуваме. Стана като приказката: \"Ти мен за каква ме мислиш и ако ме мислиш за такава колко даваш?\", заяви Борисов, цитиран от своя пресцентър.Припомняме, преди дни чрез социалната мрежа фейсбук прессекретарят на премиера Севделина Арнаудова публикува реторично запитване към Деница Златева колко пъти е посещавала партийната централа на ГЕРБ зад гърба на своя политически лидер.Премиерът Борисов изтъкна, че е необходимо да покажем на Европа какви усилия полага България за Западните Балкани. Той открои важността на изграждането на инфраструктура между София, Скопие, Солун и Белград.Борисов се обяви категорично против езика на омразата, който започва да се възвръща между Обединени патриоти и ДПС. Той призова патриотите да си мерят приказките и заяви, че ДПС също трябва да проявяват максимална толерантност. \"Винаги сме били за разбирателство, полагаме усилия различните етноси в България да живеят възможно най-добре и в разбирателство. Недопустимо е да се говори кой кого щял да стъпче. Може и с тези изказвания да се втвърдява електората и да се постига временен успех, но на Балканите по-страшно от това няма. Такава експлозия може да се получи, не забравяйте, че само преди 30 г. беше Възродителният процес\", каза Борисов.Според него членството на България в НАТО предотвратило избухването на страшна гражданска война като в Косово, ако не е било НАТО. \"Имаме толкова български мюсюлмани, няма разлика помежду ни, но някой иска да я прокара изкуствено. Трябва да четем историята и да бъдем внимателни с нея, защото се повтаря понякога и то в по-лош вариант\", заяви председателят на ГЕРБ пред младежите.Бойко Борисов бе категоричен, че ГЕРБ и държавата са в отлична кондиция. \"Имаме 4% ръст на икономиката, дадохме 700 млн. повече за заплати, 1 млрд. за рехабилитация на училища, детски градини, ВиК, 165 млн. лева за армия и полиция. 120 млн. лева номинал за научни изследвания. Инвестираме в образование\", каза министър-председателят.Според него проектобюджетът за 2018 година, одобрен от правителството, е добър. В алтернативния бюджет на БСП има повече разходи, но без приходи. \"С такава политика ще се счупи държавата. Ще се вдигнат дефицитите, докато свърши резерва\", заяви Борисов.Премиерът очаква ръстът в икономиката догодина да достигне 5-6 %. Той даде пример с инвестицията в АЕЦ \"Белене\" и договора, който все още не може да бъде развален, но продължава да определя цената на тока.\"Тези, които продадоха ЕРП-тата някога, по-добре да ги бяха продали целите. Не се радвам на тези инвестиции никой не е доволен от тях. Водим арбитражи и дела с ЕРП-тата и може и да ни осъдят накрая. Защо се е стигнало дотам, защо са ги приватизирали? Трябва да помислим трябва ли да има давност на приватизацията\", коментира Борисов. Според него, по времето на приватизацията на държавни активи са погубени и откраднати милиарди.Запитан от представител на ръководството на местната структура на ГЕРБ за кмета на Хасково Добри Беливанов и загубеното доверие към него от страна на партията, Борисов отговори, че не се меси в избора на кметове и общински съветници. Те се посочват пряко от структурите на ГЕРБ по места.Председателят на партията подчерта, че преди изборите за кмет областният координатор Делян Добрев и председателят на Националния предизборен щаб Цветан Цветанов са гарантирали, че кандидатурата на Беливанов за кмет е широко подкрепяна от структурите в Хасково.\"Ясно е, че Добри Беливанов премина в друг отбор, но всеки трябва да си носи отговорността за решенията. Делян Добрев е сред най-умните хора в партията, въпреки това аз приех оставката му, защото трябва да се научи да носи отговорност. Но партията се съпротиви, Делян е много обичан в ГЕРБ\", каза Борисов.Той обясни, че за развитие на региона са вложени 140 млн. (лева - б.р.). Според Борисов, решението на депутатите от ГЕРБ да не приемат оставката на Делян Добрев показва, че БСП е единствената еднолично лидерска партия.При откриването на регионалната политическа академия на Младежката организация на ГЕРБ в хасковските Минерални бани зам.-председателят на партията Цветан Цветанов обяви, че конформизмът и фалшивите новини са част от инструментариума на БСП и ДПС.\"Само фактът, че от  показва, че тази партия иска да заличи следите от миналото, а ние искаме точно обратното. Ние искаме младите хора да знаят какво се е случило преди, за да могат да вземат важните решения за бъдещето\", заяви Цветанов.Според него, Европа иска да работи със системни партии \"като нашата, а не с популистки формации като БСП\".\"Радвам се, че сте избрали именно в тази община да се проведе днешната среща, защото тук съотношението мюсюлмани/християни е 60:40. А фактът, че днес ние сме именно тук, показва нашето отношение към етносите в България и същността на политиката ни по отношение на етническите групи в България\", допълни председателят на ПГ ГЕРБ Цветан Цветанов.Той бе лектор по темата \"Политика на реалните решения. Държавническо мислене вместо компроматна война\". Според него от БСП са подготвяли фалшиви новини още през 2015-2016 година. Това била причината на преден план да се изведат негативни теми за България като мигрантския проблем, бунтът на бежанците в Харманли, всяване на страхове сред хората.Двудневният форум е под надслов \"Десет години България в Европейския съюз - реални политики за страната и противодействие на спекулата\". Той се организира от МГЕРБ с подкрепата на фондация \"Конрад Аденауер\".Освен Цветан Цветанов. Гост-лектори на академията са ръководителят на бюрото на фондация \"Конрад Аденауер\" в България Торстен Гайслер, председателят на МГЕРБ и зам.-министър на външните работи Георг Георгиев, евродепутатите от ГЕРБ/ЕНП Ева Майдел и Андрей Новаков, министърът на регионалното развитие Николай Нанков, зам.-председателят на 44-то Народно събрание Цвета Караянчева и областният координатор на ГЕРБ-Хасково и народен представител Делян Добрев. В дискусиите ще участват още депутатите от ГЕРБ-Хасково Евгения Ангелова и д-р Георги Станков, областният управител на Хасково Станислав Дечев и областният координатор на МГЕРБ-Хасково Румен Стоянов.", "date": "2017.11.04", "title": "Коалиция с БСП и с ДПС не е обсъждана, категоричен Борисов"}
{"url": "https://news.bg/politics/karakachanov-otgovori-na-rusiya-istoricheskite-spekulatsii-s-temata-sa-neseriozni.html", "text": "\"Да се правят исторически спекулации с подобна тема, някак си не е сериозно. Истината е, че спасението на българските евреи е дело на българския народ, защото със своята вродена толерантност, българите винаги са били толерантни към другите.\".Това заяви вицепремиерът и министър на отбраната Красимир Каракачанов след военния ритуал в памет на загиналите във войните за освобождение и обединение на страната ни войници от Първи Софийски и Шести Търновски пехотен полк на Първа софийска дивизия.Припомняме, неговото изказване е провокирано от изявлението от четвъртък на говорителя на руското външно министерство Мария Захарова по повод вандализма към съветските паметници на територията на България.  Захарова заяви: \"по време на Втората световна война  успяха да предотвратят депортирането на евреите от България и по този начин да спасят около 50 хил. души от сигурна смърт\".Каракачанов припомни, че антисемитизмът в България никога не е имал проявления, за разлика от други държави.\"Българският народ трябва да се гордее с този хуманен акт, с който нищо общо няма никоя друга държава\", добави Каракачанов.Вицепремиерът не пожела на такъв ден да коментира изказванията на ДПС относно намеренията им за отстраняване на националистите от властта и заяви: \"Да бяха дошли тук, да сложат и те едно цвете пред онези български войници, които са загинали за България, бих го приел за по-нормално. Днес не ми се коментира за тях.\"", "date": "2017.11.04", "title": "Каракачанов отговори на Русия: Историческите спекулации с темата са несериозни"}
{"url": "https://news.bg/politics/s-voenna-tseremoniya-i-panihida-oznamenuvaha-vrashtaneto-na-lava-pred-ndk.html", "text": "На Архангелова задушница се проведе военен церемониал и панихида пред скулптурната фигура на Лъва от Мемориала на загиналите войници от Първи и Шести пехотен полк на Първа софийска дивизия.Вицепремиерът и министър на отбраната Красимир Каракачанов прие почетния караул в чест на загиналите войници от т.нар. \"желязна\" дивизия. На церемонията присъстваха кметът на София Йорданка Фандъкова, военнослужещи, депутати, граждани и гости на столицата.Заупокойната панихидата отслужи епископ Тихон, който заяви, че за него е чест след толкова дълго време да прочете молитва за загиналите от тази казарма.Заместник-кметът на столицата Тодор Чобанов в словото си заяви, че с поставянето на Лъва на неговото място, е възстановена една историческа неправда. Паметникът на софийските полкове припомня как преди век дедите ни са воювали за правото да бъдем свободни, подчерта той.\"Днес е исторически ден, защото се слага началото на възстановяване на един прекрасен паметник, който по абсолютно идеологически причини беше махнат\", заяви военният министър Красимир Каракачанов.Той припомни как в историята ни след 1944 г. Първата световна война е наричана империалистическа и е отричана, а истината е, че през Балканската война и през Първата световна война Българската армия е воювала за обединението на българския народ и освобождението на другите български земи, останали под чужда власт в Македония и Тракия. \"Тази несправедливост днес е премахната\", добави той.С поставянето на лъва се слага началото на възстановяване на целия паметник.Венци и цвята бяха поднесени от името на военния министър , кмета на София, БЧК, НИМ, Комисията по отбрана, организацията на евреите в България \"Шалом\", Съюза на военнопострадалите и военноинвалидите.", "date": "2017.11.04", "title": "С военна церемония и панихида ознаменуваха връщането на Лъва пред НДК"}
{"url": "https://news.bg/regions/otpuskat-4-3-mln-leva-ot-fonda-za-bedstviyata-na-burgas.html", "text": "За възстановяване на щетите от наводнението в общините Бургас и Камено са необходими 4 милиона и 300 хиляди лева. Парите ще бъдат отпуснати от фонда \"Бедствия и аварии\". Това обяви в Бургас премиерът Бойко Борисов след извънредно заседание на кризисния щаб, цитиран от БНР.Премиерът отбеляза, че ще бъдат осигурени и почти 1, 200 млн. лева за обходен път, който да намали трафика през бургаският комплекс \"Меден рудник\", откъдето се преминава за наводнените селища. Той обеща да бъде възстановена инфраструктурата в засегнатите райони.Припомняме, Бойко Борисов и регионалният министър Николай Нанков провериха строително-монтажните работи на разширенето на пътя Бургас - Слънчев бряг. Те разгледаха строителството на обхода на Ахелой, както и укрепителните дейности край пристанището в бургаския квартал \"Сарафово\".", "date": "2017.11.04", "title": "Отпускат 4,3 млн. лева от Фонда за бедствията на Бургас"}
{"url": "https://news.bg/world/ruski-bombardirovachi-udariha-voenni-skladove-na-islyamska-darzhava-v-siriya.html", "text": "Бомбардировачи Ту-22МЗ удариха обекти на \"Ислямска държава\" в Сирия, съобщиха от руското военно министерство.Бомбардировачите излетяха от територията на Русия и прелитайки над Ирак и Иран, бомбардираха района на град Абу-Кемал в провинция Дейр ез Зор.\"Целта бяха складове с оръжие и боеприпаси на терористите, а така също и командни пунктове на формированията на \"Ислямска държава\". Данните на обективния контрол потвърждават поражението на всички определени обекти\", съобщиха от ведомството.Над сирийската територия самолетите на далекобойната авиация бяха съпровождани от изтребители Су-30СМ от летище Хмеймим. След бомбардировката руските самолети са се върнали на мястото на постоянната си дислокация.", "date": "2017.11.04", "title": "Руски бомбардировачи удариха военни складове на \"Ислямска държава\" в Сирия"}
{"url": "https://news.bg/health/voenni-lekari-obyasniha-nay-vazhnite-deystviya-pri-parva-meditsinska-pomosht.html", "text": "Оказване на първа медицинска помощ на пострадал бе темата на лекция-дискусия във ВМА с представители на най-голямата мотоорганизация в България \"Sofia Riders\", съобщиха от Военномедицинска академия.Партньорството между ВМА и рокерите започна преди месеци, когато бе проведена съвместна кампания за насърчаване на донорството в България. Съвместните им инициативи ще продължат и занапред.По време на курса д-р Емил Кържин, който е част от екипа на реанимацията на болницата, показа нагледно на любителите на високите скорости какви са основните стъпки за оказване на първа помощ.\"Като военен хирург ще ви кажа едно нещо, което бих искал наистина да запомните - най-честата предотвратима смърт на бойното поле и на пътя - това е спирането на външното кървене\", коментира полк. проф. д-р Венцислав Мутафчийски, който е временен началник на Военномедицинска академия.\"Налагането на турникета, външното притискане, вдигането на крайника са изключително важни. Това спасява живот. Само за демонстрация - през бедрената артерия, която е почти колкото пръста ми, за 1 минута може да се загубят около 2 литра и половина кръв, а за 2 минути - има тотална кръвозагуба със смърт. Това кървене се спира с просто притискане\", обясни проф. Мутафчийски.Много често вие сте първи на мястото на инцидента и вие не само с ентусизма, но и със знания, можете да бъдете изключително полезни. Освен за златния час, за който сте чували, най-важни си остават платинените 10 минути след травмата, в които вие ще бъдете там. И вашата помощ може да бъде абсолютно безценна\", допълни военният лекар.", "date": "2017.11.04", "title": "Военни лекари обясниха най-важните действия при първа медицинска помощ"}
{"url": "https://news.bg/int-politics/da-se-gotvyat-li-na-ostrova-za-nay-loshoto.html", "text": "350 милиона британски паунда, около 400 милиона евро - толкова можела да си спестява на седмица Великобритания, твърдяха защитниците на Брекзита, за да накарат хората да повярват в предимствата на раздялата с Брюксел. Вместо да се дават за вноски в ЕС, въпросните пари можели да се харчат за здравеопазване, гласеше аргументът им. Но колкото повече се протакат преговорите между Лондон и Брюксел, толкова повече се топят обещанията на противниците на ЕС - и то вече само 17 месеца преди желаното излизане от ЕС през март 2019 година.Националната статистическа служба представи оценки, според които нетните вноски на британците в ЕС през миналата година са възлизали на 9,4 милиарда паунда (11 млрд. евро). Това са 180 милиона паунда (205 млн. евро) седмично, т.е. половината от сумата, за която говореха защитниците на Брекзита преди референдума. \"Далеч от истината\" е била въпросната цифра, казаха с половин уста от статистическата служба.Ще бъдат закривани работни местаДалеч по-мрачни са оценките на британската емисионна банка. Тя очаква, че в периода след излизането от ЕС в сферата на финансите ще бъдат закрити 75 000 работни места. Това е твърде реална перспектива, особено ако не бъде постигнато специално споразумение с ЕС за финансовите услуги, заяви зам.-директорът на Централната банка Сам Уудс пред комисия в парламента. Сега в сектора на финансовите и застрахователни услуги работят общо около 1,1 милиона души.Някои компании вече изтеглят персонала си от Великобритания. Само че парите, които се стичаха досега към острова, все по-често поемат по други пътища. Това сочи изследване на Pricewaterhouse Coopers (PwC), според което след референдума за Брекзит Германия се е превърнала в най-важно средище на инвестиции в недвижими имоти, т.е. изтласкала е британците от първото им място в този бранш. За 1 година обемът на инвестициите в Германия е нараснал от 54 на 68 млрд. евро, като в същото време инвестициите във Великобритания са спаднали от 66 на 64 милиарда евро. Онова, което дълго време беше немислимо, може да се превърне в реалност: Лондон да стане единствената европейска столица, в която цените на наемите падат., сочи още изследването. Инвестиционни банки, като \"Голдмън Сакс\" и \"Джей Пи Морган\" разширяват присъствието си в германската финансова столица.Готови за най-лошото?Въз основа на тези данни и тенденции, натискът върху британското правителство нараства от ден на ден. Че британците няма да се разделят \"по английски\", беше ясно от самото начало. Но че ЕС ще се покаже толкова труден на отстъпки изненада явно и песимистите на острова.Още преди месец министър-председателката Тереза Мей подготви обществеността за най-лошото: правителството било подготвено и за случай на хаотично излизане от ЕС, увери тя и допълни, че министерствата имали планове как да действат .Сега и британският министър за Брекзита Дейвид Дейвис повтаря същото: било \"много, много невероятно\" двете страни да не постигнат формално споразумение за търговските отношения след излизането от ЕС. Но каквото и да се случело, Великобритания щяла на всяка цена да постигне \"базисна сделка\" със Съюза, ако трябва и \"без онези части, които наистина желаем\", казва Дейвис. Подобно базисно споразумение може да се постигне например в сектора на въздухоплаването, така че и след Брекзита между Великобритания и ЕС да могат да продължат да летят самолети.Понякога драматизмът на една ситуация си проличава по това, че изрично се споменава онова, което се разбира от само себе си. Седмица и половина измина след като  - тъй като засега не вижда достатъчен напредък в преговорния процес. Но до декември не остава много време. А от Лондон не пристигат никакви обнадеждаващи знаци.", "date": "2017.11.04", "title": "Да се готвят ли на Острова за най-лошото?"}
{"url": "https://news.bg/world/tramp-zapochna-obikolkata-si-na-aziya.html", "text": "Президентът на САЩ Доналд Тръмп започна обиколката си на Азия. Той пристигна в базата Пърл Харбър-Хикам от Вашингтон, съобщи АП.Оттам Тръмп ще отлети за Япония, която е първата му спирка в 11-дневната му обиколка на Азия.В Хаваите Тръмп ще разговаря с представители на Тихоокеанското командване на САЩ. Той ще се срещне и с губернаторите на Аляска, Хаваите и Тихоокеанските територии на САЩ.", "date": "2017.11.04", "title": "Тръмп започна обиколката си на Азия"}
{"url": "https://news.bg/world/polsha-legalizira-marihuanata.html", "text": "Полша легализира марихуаната. Дрогата ще се използва за медицински цели, предаде АП.Освен това всяка пратка марихуаната ще трябва да бъде легализираната в Службата за регистрация на лекарствени продукти.Един грам медицинска марихуана ще струва около 15 евро, а месечният курс на лечение близо 480 евро.През последните месеци редица страни се опитват да легализират дрогата.", "date": "2017.11.04", "title": "Полша легализира марихуаната"}
{"url": "https://news.bg/world/razsekretiha-novi-dokumenti-za-kenedi.html", "text": "Националният архив на САЩ публикува още 676 документа за убийството на 35-ия президент Джон Ф. Кенеди. Това се посочва в посланието на организацията.Отбелязва се, че голяма част около 553 документа е подготвена от ЦРУ, други 48 от Пентагона и 18 от Министерството на правосъдието.За Националния архив на Съединените щати това е третата публикация на документи. Почти 3 хиляди бяха обявени на 27 октомври.По-рано беше съобщено, че ФБР одобри публикуването на всички материали за убийството на Кенеди.", "date": "2017.11.04", "title": "Разсекретиха нови документи за Кенеди"}
{"url": "https://news.bg/world/5600-koli-kupuva-politsiyata-na-rumaniya.html", "text": "Главният полицейски инспекторат на Румъния (IGPR) стартира процедура за закупуване на 5600 автомобила, съобщи ръководителят на IGPR Богдан Депсеску.Около 5,500 коли ще бъдат за патрулиране, докато 100 ще бъдат за оперативната работа, добави той. Придобиването ще замени 30% от автомобилния парк на румънската полиция, който е на повече от 10 години, уточнява Profit.ro.Местната полиция е придобила над 200 коли от невъзстановими средства през тази година и е в процес на закупуване на още 300 автомобила. IGPR също така закупи 500 бронирани и бойни костюми тази година и иска да купи още 1000 жилетки до края на годината.", "date": "2017.11.04", "title": "5600 коли купува полицията на Румъния"}
{"url": "https://news.bg/world/koruptsionen-skandal-se-razvihrya-okolo-aleksandar-vuchich.html", "text": "Корупционен скандал се развихря около президента на Сърбия Александър Вучич, пишат местните медии.Неговата партия е използвала около 7000 дарители, за да заобиколи строгите правила за финансиране на предизборната кампания.Проблемът е, че голяма част от тях са били на социални помощи. Това не им е попречило да дарят на управляващата Сръбска прогресивна партия една и съща сума от 40 000 динара (около 320 евро) по време на президентската си кампания през 2017 г.Вувич също така заяви, че неговата Сръбска прогресивна партия има най-чистите финанси и не дължи нищо на никого.Наказанието варира от три месеца до три години затвор.", "date": "2017.11.04", "title": "Корупционен скандал се развихря около Александър Вучич"}
{"url": "https://news.bg/world/zatyagat-obracha-okolo-harvi-uaynstiyn.html", "text": "Проблемите около Харви Уайнстийн стават все по-големи. Творецът е заплашен от шумен процес, съобщи АП.Агенцията се позовава на говорителя на полицията Робърт Бойс.Силите на реда в Ню Йорк съобщиха, че събира доказателства за евентуален арест на холивудския продуцент Харви Уайнстийн, след като прецени, че жалбата на актриса срещу него за изнасилване е заслужаваща внимание.Над 20 жени обвиниха влиятелния холивудски продуцент в различни форми на тормоз, продължили през последните 3 десетилетия. Оказа се, че те са били и публична тайна в средите на Холивуд.Харви Уайнстийн има самостоятелно 6 оскара, а чрез едноименната си компания - близо 80.", "date": "2017.11.04", "title": "Затягат обръча около Харви Уайнстийн"}
{"url": "https://news.bg/world/sad-konfiskuva-imoti-na-voenniya-ministar-tsohadzopulos.html", "text": "Петчленният касационен съд е взел решение за конфискация на всички имоти и банкови сметки на бившия министър на отбраната Акис Цохадзопулос и на 12 други участници в оръжейния скандал.Това съобщи в. \"Български новини\".Съдът нареди и обезщетение в размер на 1 570 000 евро в полза на държавата, като лъвският дял от него (€1 милион) е поискан от Цохатцопулос.Имотът на Акис Цохадзопулос бе блокиран, а три имота на дъщеря му Арети Цохатзопулу бяха освободени заедно с сметки на обща стойност 15 000 евро и ценности като бижута със сантиментална стойност. Домът на съпругата на бившия министър, Вики Стамати, в Халандри също е освободен. Също така три имота и поземлен имот бяха освободени за Гюндрунд Молденауер (бивша съпруга на Цохадзопулос), тъй като тя е върнала 1,263,000 евро на държавата.Стамати, чрез своя адвокат, обяви, че ще поиска развод. Тя също ще се върне в затвора, заедно с Цохатцопулос, Арети, за да излежат остатъка от присъдите си.", "date": "2017.11.04", "title": "Съд конфискува имоти на военния министър Цохадзопулос"}
{"url": "https://news.bg/world/sandzhak-iska-avtonomiya-ot-sarbiya.html", "text": "Нова опасност за териториалната цялост се надига в Сърбия.Председателят на Бошнячкия национален съвет Сулейман Углянин поиска от официалните власти и ЕС да бъдат насрочени избори за формирането на териториална мюсюлманска автономия Санджак. Белград и Брюксел трябва съвместно да утвърдят датата на провеждане на избори за органи на властта.Мюсюлманският Санджак ще се простира в югозападната част на страната, съобщи ТАСС.Идеята за автономия на областта се появява регулярно през последните десетилетия.Бивша Югославия се разпадна през 90-те години на миналия ХХ в. след кървави войни. Първа се отдели Словения, последваха я Македония, Хърватия и Босна и Херцеговина. Малко по-дълго остана да съществува държавата Сърбия и Черна гора - до 2006 г., когато Черна гора обяви независимост.", "date": "2017.11.04", "title": "Санджак иска автономия от Сърбия"}
{"url": "https://news.bg/regions/arhangelova-zadushnitsa-e-2.html", "text": "Днес е църковният празник Архангелова задушница, който се отбелязва винаги в съботата преди Архангеловден - на 8 ноември.На този ден се отдава почит към паметта на мъртвите, както и вечна признателност на загиналите в редовете на Българската армия.Архангеловата задушница, която предхожда големия празник на Свети Архангел Михаил, намира своето основание в християнската догматика за възкресението на мъртвите. Оттам идва и почитта към починалите, която ние като християни отдаваме при всеки помен и на задушниците през годината.На Архангелова задушница, както на всеки друг помен, се раздават сладкиши, бонбони, плодове, варено пилешко месо, вино. Освен на близките, се раздава и на хората около съседните гробове, дори да са непознати. Значението на Задушница е голямо.Това не е само ден, в който близките и роднините на покойника се събират край гроба му, за да \"ядат и пият\". Поменът, който се прави, е и възпоменание на живите за починалия, че не е забравен. Според богослови това е връзката между земната и небесната Църква.", "date": "2017.11.04", "title": "Архангелова задушница e"}
{"url": "https://news.bg/world/rekordno-obezshtetenie-za-blasnata-na-peshehodna-pateka-zhena.html", "text": "Съдът в Илфов определи рекордната компенсация в размер на €1,5 млн. за Юлия Ганеа, която преди две години беше блъсната от кола на пешеходна пътека, съобщават румънските медии.Жената, която е била осем месеца бременна по време на инцидента, е загубила бебето си и оттогава е в нервно-вегетативно състояние.Обезщетението трябва да бъде изплатено от застрахователното дружество, където водачът е имал задължителна застраховка. Решението на съда обаче не е окончателно и може да бъде обжалвано.Инцидентът се е случил на 18 май 2015 г. в района на Брашов.Виновният шофьор е бил държавен служител. Той е бил пиян, когато е седнал зад волана. Пред съда той заяви, че е изпуснал телефона си и се е навел да го потърси в колата си и не видял жената, която пресичала на пътека.Обезщетението за Юлия Ганеа е най-голямото за жертва на пътнотранспортно произшествие в Румъния. През 2006 г. тя губи ръката си при катастрофа. Тогава тя получи обезщетение в размер на 1 милион евро.", "date": "2017.11.04", "title": "Рекордно обезщетение за блъсната на пешеходна пътека жена"}
{"url": "https://news.bg/world/indiya-i-sasht-zaedno-pravyat-samoletonosach.html", "text": "Индия и Съединените щати възнамеряват да засилят сътрудничеството, свързано с технологиите за изграждане и експлоатация на самолетоносачи, съобщи АП.Американската делегация, която е била в Индия от 29 октомври до 3 ноември, е посетила Гуа, Мумбай и Ню Делхи. Американската делегация се е оглавявала от контраадмирал Брайън Антонио.САЩ и Индия са обсъдили въпроси, свързани с технологиите на превозвачите на самолети, като например оптимизация на дизайна, философия на конструкцията на корабите, процедура за изпитване и други теми.", "date": "2017.11.04", "title": "Индия и САЩ заедно правят самолетоносач"}
{"url": "https://news.bg/politics/atakite-sreshtu-premiera-minavali-prez-sartseto-na-sestra-mu.html", "text": "Проф. Николай Петров си подаде оставката, защото е човек на честта. Убедена съм, че ще си защити името, но не от позицията на министър, а на лекар, професионалист и човек.Това заяви сестрата на премиера д-р Красимира Иванова, която е неонатолог, по Нова телевизия.\"Смятам, че проф. Петров започна големи реформи, които досега не са правени. Предполагам, че е знаел в какво стъпва\", допълни още тя.Според нея атаката е заради това, че най-вероятно се нарушават големи интереси.Тя определи сектора на здравеопазването като едно изключително чувствително място, защото се касае за здравето на хората. Министерство на здравеопазването управлява третия по бюджет сектор и там се получава конфликт, в коя посока биха тръгнали тези пари.Тя предположи, че има много интереси, но уточни, че не познава ситуацията.Д-р Иванова беше категорична, че никога не си е позволявала да каже на премиера каквото и да било за някой от здравните министри.\"Случвало се е два-три пъти да го попитам нещо от любопитство. Каза ми: \"да ти кажа не ти трябва да знаеш\", разкри тя от кухнята.Тя допълни, че Борисов държи семейството си настрани от политиката.С премиера си говорели за внуците.\"Атаките срещу премиера минават през сърцето ми\", заяви д-р Иванова по повод появяващите се материали срещу Борисов.Тя сподели, че в отделението, в което работи, не се гледа на нея като на сестрата на Бойко Борисов.", "date": "2017.11.04", "title": "Атаките срещу премиера минавали през сърцето на сестра му"}
{"url": "https://news.bg/crime/mvr-preduprezhdava-za-nova-shema-na-alo-izmamnitsite.html", "text": "Най-актуалната схема на телефонна измама е съдействие на полицията, при извършване на акция за телефонни измами. Готовността на гражданите да съдействат на полицията ги прави лесна жертва.Тази схема е преплетена със заплахи. Това стана ясно от думите на Златка Падинкова, която е началник сектор \"Измами\" в МВР в ефира на Нова телевизия.\"Попадили сме на случай, при който в продължение на пет дни възрастна жена дава пари на телефонни измамници. Казали са ѝ, че се провежда акция на полицията\", добави още Падинкова.Тя сподели, че телефонните измамници трудно се разкриват. Разкриваемостта от началото на годината е около 133 от 687 случая. Информация за осъдените не постъпва в МВР, но се разкриват т. нар. \"въртачи\".Падинкова припомни, че след 2013 г. МВР стартира информационна кампания с призив да се сигнализира за всяка измама. От началото на годината досега са постъпили над 18 000 сигнала на тел 112.Според МВР всичко се корени в психологията на българина. Повечето хора искат да съдействат на свои близки. Използва се и страхът на хората.Наказанията, които законът предвижда, са достатъчни, но измамниците често използват споразумението, за да намалят присъдата си или да не лежат в затвора.", "date": "2017.11.04", "title": "МВР предупреждава за нова схема на ало-измамниците"}
{"url": "https://news.bg/int-politics/zapadnoevropeyskite-strani-litsemernichat-po-problema-s-bezhantsite-obyavi-ungariya.html", "text": "Министърът на външните работи на Унгария Петер Сиярто обяви, че западноевропейските държави и Европейската комисия се държат лицемерно по проблема с приемането на бежанци.Той коментира пред БНР, че западноевропейските страни и Брюксел изнудват държавите, които гласно заявяват, че квотната система за разпределение на бежанци в страните членки на Европейския съюз не работи.Реално обаче повечето страни членки не са изпълнили ангажиментите си, смята Сиярто.\"В момента има много силна правна битка. Европейската комисия полага усилия, за да притисне страните, които откровено са против квотната система, да я изпълнят. Това обаче е лицемерие. Изпълнението на квотната система - общо за всички страни, е под 25%. Ако има наказателна процедура срещу нас, какъвто очевидно е случаят, трябва да има срещу всички, които не са си изпълнили задължението\", подчерта първият дипломат на Унгария.", "date": "2017.11.04", "title": "Западноевропейските страни лицемерничат по проблема с бежанците, обяви Унгария"}
{"url": "https://news.bg/int-politics/tereza-mey-vavezhda-novi-pravila-za-povedenie-na-podopechnite-si-v-partiyata-i-parlamenta.html", "text": "Британският премиер Тереза Мей въвежда нов етичен кодекс за всички депутати и представители на Консервативната партия, на която тя е лидер.Това поредната мярка на фона на множащите се твърдения за случаи на непристойно поведение, включително тормоз и сексуален тормоз, в британския парламент, отбелязва \"Ройтерс\".В етичния кодекс са описани стандарти, които се очаква да се спазват от представителите на Консервативната партия на избираеми и други длъжности, процедури при нарушаването им и дефиниции на партията за дискриминация, тормоз и сексуален тормоз.В писмо до председателя на Камарата на общините (долната камара на британския парламент) Тереза Мей настоява, че парламентът също следва да поеме повече отговорности за защита на служителите си.В понеделник Мей ще се срещне с лидерите на другите партии, за да обсъдят отделно предложение за надпартиен подход при твърдения за подобни случаи в парламента.", "date": "2017.11.04", "title": "Тереза Мей въвежда нови правила за поведение на подопечните си в партията и парламента"}
{"url": "https://news.bg/crime/edin-zaginal-i-edin-v-kritichno-sastoyanie-sled-chelna-katastrofa-kray-shumen.html", "text": "32-годишен мъж е загинал при тежка катастрофа на пътя край Шумен, съобщават от МВР.Малко след 23 часа снощи е получен сигнал, че на пътя Шумен-Велики Преслав, на Белия баир малко след шуменския кв. \"Дивдядово\", е станала катастрофа.Шофьор на \"Фолксваген Пасат\" с шуменска регистрация се движил в посока към Велики Преслав, като е навлязъл в лентата за насрещно движение и се ударил челно в идващия насреща автомобил \"Опел Корса\" с варненска регистрация.След удара 32-годишният водач на \"Опел\"-а от с. Кочово е загинал на място. В болницата в Шумен е откаран водачът на \"Фолксваген\"-а. 18-годишният младеж от село Хан Крум е настанен за лечение в реанимация с мозъчен кръвоизлив и опасност за живота. ", "date": "2017.11.04", "title": "Един загинал и един в критично състояние след челна катастрофа край Шумен"}
{"url": "https://news.bg/regions/tezhka-katastrofa-kray-yambol-1.html", "text": "Тежка катастрофа е станала малко след 20 часа на Околовръстния път на Ямбол, научи БНТ. В катастрофата са пострадали трима души, като единият от тях е откаран в Ямболската болница.По непотвърдена информация минути след катастрофата кортежът на премиера Бойко Борисов е минал край мястото на инцидента, спрял е и е подал сигнал до Спешна помощ, а премиерът лично е оказал първа помощ на пострадалите с лекар от Правителствена болница.", "date": "2017.11.04", "title": "Тежка катастрофа край Ямбол"}
{"url": "https://news.bg/press/100-000-balgari-napirat-za-us-pasporti-dps-bi-podkrepilo-vot-na-nedoverie.html", "text": "Шизофреникът, който тормози Мис България, се върна на държавна служба за две седмициОпасният шизофреник Александър Атанасов е бил възстановен на работа в министерството на земеделието (МЗХГ), показа проверка на \"24 часа\". Това се е случило през август, след като е спечелил дело във Върховния административен съд срещу заповед за съкращаването му 2 г. по-рано.43-годишният мъж нашумя точно преди 1 г., след като нападна семейството на Мис България за 1999 г. Елена Ангелова, която днес е адвокат.ДПС би подкрепило вот на недовериеЦентралният съвет на Движението за права и свободи задължава всички структури на партията да водят политика за демонтаж на коалицията с националистически партии. Това заяви председателят на ДПС Мустафа Карадайъ на брифинг по време на годишното заседание на Централния съвет на партията. За осъществяване на тази цел те се задължават да използват всички позволени демократични, политически и парламентарни средства, включително вотове на недоверие към правителството.100 000 българи напират за US паспортиНад 100 000 българи кандидатстват ежегодно подавайки си документите за участие в томболата за спечелване на зелена карта за САЩ, която на практика дава възможност за придобиване на американски паспорт впоследствие, пише в. \"Монитор\".Същевременно бройката на спечелилите в лотарията в последните години е едва 1000-2000, т.е. едва един-двама от всеки сто мераклии се поздравяват с успех.Автобусна фирма осъди АПИ заради греда убиец на пътяИнцидентът през февруари в тунел \"Ечемишка\", при който загина жена, след като част от осветлението се откърти и се стовари върху автомобила, управляван от брат й, не е бил изолиран случай. Само седмици по-късно подобен инцидент се е случил преди тунел по пътя Асеновград - Бачково - с откъснала се желязна греда. За късмет този път пътниците са се отървали невредими. За втория случай не бе съобщено официално, а се разбра едва вчера от съдебно решение.Георги Костов е злоупотребявал с властЗлоупотреба с власт на бившия главен секретар на МВР Георги Костов констатира Върховният административен съд в свое определение от 31 октомври 2017 г. Според ВАС той е упражнил недопустим натиск за отстраняването на хора от ръководни постове в МВР. Той е целял неправомерни последици при използване на служебното си положение спрямо подчинените си служители, пише в определението.ДПС ще \"демонтира\" националистите от власттаНатискът на ДПС за отстраняване от властта на \"Обединените патриоти\", който от движението оказват на ГЕРБ още от началото на сформирането на управляващата коалиция, но през последния месец прерастна в атака, беше официализиран от Централния съвет - най-висшия партиен орган след конгреса.", "date": "2017.11.04", "title": "100 000 българи напират за US паспорти, ДПС би подкрепило вот на недоверие"}
{"url": "https://news.bg/world/v-meksiko-otkriha-zalezhi-na-neft.html", "text": "Мексиканският президент Енрике Пеня Нието каза, че нефтената и газовата компания \"Пемекс\" е открила голямо петролно находище в провинция Веракруз, съобщава в. \"Ел Паис\".\"Производството на нефт скоро ще започне. Ние се надяваме, че ще бъде с ниска цена. Първоначалният обем на резервите се оценява на над 1,5 милиарда барела \", каза той.Той добави, че полето е разположено до съществуващата инфраструктура, което ще намали разходите.", "date": "2017.11.04", "title": "В Мексико откриха залежи на нефт"}
{"url": "https://news.bg/economics/20-pati-namaleli-chuzhdite-investitsii-u-nas-za-poslednite-10-godini.html", "text": "През последните 10 години преките чуждестранни инвестиции в България са намалели 20 пъти. Това обяви бившият зам.-министър на туризма Бранимир Ботев пред БиТиВи.\"България се срина ужасно, инвестицията е нещо, което трябва да привлечеш, да го ухажваш, проактивната политика липсва\", допълни още Ботев.По думите му, управляващите през годините са превърнали голяма част от предоставянето на административни услуги в монополни права на държавата и частните монополи.Една от причините за намаляването на инвестициите у нас е тъкмо затруднената административна среда. \"Административният произвол създава корупционна среда и спъва реалните възможности да осъществите своите идеи\", коментира Ботев.\"27 години след прехода се сещаме да правим административна реформа. Не знам какво точно правим в момента, но експертизата често отсъства в администрацията. По брой на хора в администрацията, ние сме на второ място в Европа след Франция\", пояснява Ботев.Георги Малчев, преподавател и предприемач, който е избрал да остане и да се развива у нас, коментира заедно с Ботев последния доклад на Световната банка за бизнес климата у нас, според който страната ни се е сринала с 11 позиции тази година.\"Тази година Индия се гордее, че за първи път е в топ 100. Въпросът е да приемеш правилата на играта - ако този доклад е важен за теб, отчиташ тези неща. Има конкретни критерии, които е безумие, че не се управляват\", пояснява Малчев.Според него все повече и повече млади хора у нас избират да останат и да се развиват в България.\"България е супер яка, хората искат да се развиват. От хора като нас и вас, медиите, зависи да ги увлечем и да им средата, в която да се развият\", каза още той.", "date": "2017.11.04", "title": "20 пъти намалели чуждите инвестиции у нас за последните 10 години"}
{"url": "https://news.bg/int-economics/stroitelstvoto-na-morskiya-uchastak-na-turski-potok-navliza-v-turskoto-cherno-more.html", "text": "Руският газов гигант \"Газпром\" е завършил изграждането на морския участък от газопровода \"Турски поток\" на територията на Русия, като строителството вече навлиза в изключителната икономическа зона на Турция, съобщиха от компанията South Stream Transport B. V (дъщерна компания на \"Газпром\", която строи \"Турски поток\").Общо \"Газпром\" вече били построили по двете линии на \"Турски поток\" 448 км. Строителството се извършвало по график - за по-малко от 6 месеца е била завършена почти една четвърт от морския участък на газопровода.Сега корабът Pioneering Spirit ще продължи да полага тръбите до участъка на крайбрежния кръстопът в Турция. И двете тръби на газопровода ще излязат на сушата близо до село Къйкьой.Корабът Pioneering Spirit на компанията Allseas полага средно около 4 км тръби на ден. На 1 ноември са били построени 5,15 км, което било рекорд за един ден.Дълбочината на Черно море на границата на изключителните икономически зони на Русия и Турция е 2171 м - това е един от най-дълбоките участъци на \"Турски поток\".\"Газпром\" започна строителството на газопровода през май. Изграждането на едната линия с капацитет 15,75 млрд. куб. м се очаква да бъде завършено през март догодина, като тя е предназначена да доставя газ на Турция. Втората линия е със същия капацитет, като газът по нея ще е за страните от Южна и Югоизточна Европа. Тя трябва да бъде завършена през 2019 г.", "date": "2017.11.04", "title": "Строителството на морския участък на \"Турски поток\" навлиза в турското Черно море"}
{"url": "https://news.bg/regions/likvidirat-desetki-hilyadi-ptitsi-v-yambolsko-zaradi-ptichi-grip.html", "text": "Десетки хиляди птици ще бъдат ликвидирани в две големи птицеферми в община Стралджа заради заболяване от птичи грип, съобщава БНР.В двукилометровата зона около огнищата ще бъдат изследвани всички птици.По непотвърдена информация, ще бъдат унищожени над 70 хиляди птици във ферми в селата Зимница и Чарда.От Дирекцията по безопасност на храните в Ямбол са предприели всички действия по унищожаването, вече са определени и местата, където ще бъдат загробени заразените птици.В момента няма сигнали за засегнати домашни птици, но от Областната епизоотична комисия предупредиха, че рискът от разпространение на заболяването е много голям.В сливенското село Глушник, където беше открито първото огнище на птичи грип, унищожават птиците от вчера. Въпреки карантината обаче в селото се влиза и излиза безпрепятствено. В понеделник Областната епизоотична комисия ще реши какви мерки да бъдат предприети.", "date": "2017.11.04", "title": "Ликвидират десетки хиляди птици в Ямболско заради птичи грип "}
{"url": "https://news.bg/politics/borisov-obvini-bsp-dps-i-volya-v-natsionalna-bezotgovornost-zaradi-vota-na-nedoverie.html", "text": "Премиерът Бойко Борисов коментира, че \"периодът явно не е подбран случайно\" относно започващите през следващата седмица консултации между БСП, ДПС и \"Воля\" за първия вот на недоверие срещу правителството му.\"Вотът на недоверие е право на всяка една опозиция, но защо избират такъв момент? Ако сме национално отговорни, би трябвало да не го правят сега. Вот на недоверие се прави, за да мине, а не да правиш само парадиране, че правиш вот на недоверие. Ако допуснем, че целта им е да мине, това означава да се озовем без парламент по време на председателството на ЕС\", посочи премиерът, цитиран от Нова телевизия. \"В България имаме 2 хубави поговорки: \"Крадецът казва \"Дръжте крадеца\" и \"В ада на българския казан не е нужно да се слагат пазачи\". Ние можем спокойно да се дърпаме сами надолу и 6 месеца, докато сме във фокуса на Европа, да се изговорят всички глупости, които на някого му дойдат на акъла\", коментира още Борисов.\"Ние мислим да предложим да отпадне давността за приватизация и да се върнем в целия криминален преход на приватизация\", каза още той.\"Може би давността за приватизация трябва да върви заедно с този вот на недоверие, защото над 30 милиарда са открадни по време на приватизацията в България и няма наказани\", коментира премиерът.", "date": "2017.11.04", "title": "Борисов обвини БСП, ДПС и \"Воля\" в национална безотговорност заради вота на недоверие"}
{"url": "https://news.bg/politics/radev-vizhda-nepoznavane-na-istoriyata-ili-provokatsiya-v-pozitsiyata-na-rusiya.html", "text": "Или е дълбоко непознаване на историята, или е опит за провокация. Не мога да гадая, но мисля, че България имаше адекватна реакция.Така президентът Румен Радев коментира думите на говорителя на руското външно министерство Мария Захарова, че червената армия е спасила българските евреи.За вота на недоверие, президентът беше категоричен, че трябва да се питат партиите, защото това е техен инструмент.Президентът заяви, че армията се мотивира с много неща, най-вече с отношение и поясни, че очаква държавническо отношение към проблемите на хората в нея и тяхната подготовка.Румен Радев присъства на панихидата по случай Архангелова задушница във Военния мавзолей-костница на загиналите български воини на територията на софийските централни гробища.", "date": "2017.11.04", "title": "Радев вижда непознаване на историята или провокация в позицията на Русия "}
{"url": "https://news.bg/world/sauditskite-voenni-svaliha-yemenska-raketa-kray-riyad.html", "text": "Противовъздушната отбрана на Саудитска Арабия прихвана балистична ракета край североизточните покрайнини на Рияд, предаде Би би Си. Тя е била изстреляна от територията на Йемен.Според телевизионния канал \"Ал Арабия\", йеменските бунтовници хуси са се опитали да поразят с ракетата международното летище на саудитската столица. То е разположено на 35 километра северно от града.Съобщава се, че няма пострадали хора.Работата на летището продължава в обичайния си режим и самолетите кацат и излитат по разписание.Според информация на саудитските въоръжени сили, през тази година военните нееднократно са сваляли ракети, изстреляни от йеменските бунтовници хуси.Никога досега обаче ракети на бунтовниците не са достигали така близо до голямо населено място.Саудитска Арабия се противопоставя с оръжие на бунтовниците, напомня Би Би Си.", "date": "2017.11.04", "title": "Саудитските военни  свалиха йеменска ракета край Рияд"}
{"url": "https://news.bg/int-politics/navalni-vnese-isk-sreshtu-putin.html", "text": "Опозиционерът Алексей Навални внесе иск срещу руския президент Владимир Путин в Тверския районен съд в Москва, предаде Дойче веле.В документа се настоява да бъдат \"обявени за незаконни действия и бездействия\" на Путин, съобщи пресаташето на съда Анастасия Дзюрко.Искът е свързан с непрекъснатите пречки от страна на властите при опитите на опозиционера да провежда срещи с избиратели, което според екипа му се извършва по разпореждане на руския президент.Юристът на основания от Навални Фонд за борба с корупцията - Иван Жданов, поясни, че става дума за поредицата от откази да бъдат дадени разрешения за такива срещи.Засега не е ясно дали съдът ще образува дело по подадения иск.По-рано Навални съобщи, че заради обструкциите на властите следващите срещи с избиратели ще бъдат организирани на места, които принадлежат или са наети от частни лица.\"Търсим честни и решителни хора в регионите\", които не биха се уплашили, обяви Навални.Той напомни за инцидент с предприемач от Иркутск, който е предоставил място за провеждане на митинг за 4 ноември, а след това на вратата на офиса му неизвестни лица са окачили свинска глава.", "date": "2017.11.04", "title": "Навални внесе иск срещу Путин"}
{"url": "https://news.bg/int-economics/s-p-i-fitch-prognozirat-defolt-na-ventsuela.html", "text": "Рейтинговата агенция Standard& Poor's (S&P) понижи дългосрочния кредитен рейтинг на Венецуела от ССС до СС, в очакване на вероятен дефолт, предаде Дойче веле. Друга рейтингова агенция - Fitch, излезе с аналогично решение, понижавайки рейтинга на латиноамериканската страна от СС на С, също с прогноза за висок риск от дефолт.В петък, 3 ноември, венецуелските власти поканиха чуждестранните кредитори на среща в Каракас на 13 ноември, за да преговарят с тях за преструктуриране на външния дълг. Размерът му е около 155 милиарда долара.Президентът на Венецуела Николас Мадуро заяви, че ще върне дълга на държавната петролно-газова компания PDVSA, в размер на 1.2 милиарда долара.Предстоят и други многомилионни плащания по външния дълг, с падеж до края на 2017 г., а през 2018 г. сумите са милиардни, посочват от Fitch.Междувременно от Международния валутен фонд отправиха предупреждение към Каракас заради това, че не са предоставени очакваните от МВФ данни за икономиката на страната.Според информация на агенция \"Ройтерс\", от организацията са дали на Венецуела 6-месечен срок да попълни липсващата информация.", "date": "2017.11.04", "title": "S&P и Fitch прогнозират дефолт на Венцуела"}
{"url": "https://news.bg/int-politics/chovek-ot-shtaba-na-tramp-prizna-che-se-e-sreshtal-s-ruski-vitsepremier.html", "text": "Бившият съветник на Доналд Тръмп по външната политика Къртър Пейдж призна, че е контактувал с руския вицепремиер Аркадий Дворкович, предаде Би Би Си.Според информация на \"New York Times\", Пейдж е заявил пред комисията по разузнаването към Камарата на представителите в американския конгрес, че се е срещал с Дворкович на конференция в Руското училище по икономика през юли 2016 г.Форумът се е провел по случай дипломирането на поредния випуск на училището, разположено в Сколково, Москва.Думите на бившия съветник потвърждават изнесената по-рано информация от телевизия CNN за контакта му с руския вицепремиер.Пейдж твърди, че разговорът му с Дворкович не е бил \"нищо повече от размяна на приветствия между участници в публично събитие\".В предишни свои показания той твърдеше, че в Москва е общувал само с учени и \"някои бизнесмени\", които познавал повече от 10 години.Визитата му в Москва през миналата година привлече вниманието на американските политически среди, тъй като той произнесе пред конференцията реч, съзвучна с много от тезите на руските президент Владимир Путин за световната политика.Тогава той заяви, че САЩ и другите западни страни са \"понижили потенциала на прогреса\" в отношенията си с Русия и ги упрекна в лицемерна подкрепа за демократизацията, борбата с неравенството и корупцията, както и в \"смяна на режими\".На заседанието на комисията в Камарата на представителите в четвъртък е бил прочетен имейл от Пейдж до старши съветника на Тръмп Джеф Сешънс (сега министър на правосъдието), в което той споделя своите впечатленията от срещите си в Москва. Съдържанието на имейла не е огласено.Скоро след посещението си в Русия Пейдж напусна предизборния щаб на Тръмп. През декември 2016 г., вече със статут на частно лице, той отново посети руската столица - по думите му, за да се срещне с лидери на деловите и интелектуалните среди.Когато контактите му привлякоха вниманието на американските медии, пресаташето на Кремъл Дмитрий Песков отрече руските власти да са контактували с Пейдж и заяви, че са научили името му от медиите.На изслушването пред комисията, на Пейдж са задавани въпроси и за четиридневното му пътуване до Будапеща през септември миналата година, но които той е отговорил, че бил там като турист и не се е срещал с нито един руснак.Припомняме, на 31 октомври спецпрокурорът Робърт Мълър, разследващ руската намеса в американските президентски избори, съобщи за друг член на щаба на Тръмп - Джордж Пападопулос, че се е срещал с неофициални представители на Москва във връзка с компромат срещу Хилари Клинтън.46-годишният Картър Пейдж беше част от предизборния щаб на Доналд Тръмп от март до август 2016 година. Той е завършил военноморската академия на САЩ в Анаполис и е служил 5 години във флота.След уволняването си от армията е работил в московския офис на Merrill Lynch между 2004 и 2007 г. След това е основал собствена инвестиционна компания - Global Energy Capital. Негов делови партньор е заместник-шефът на финансовия отдел на \"Газпром\" Сергей Яценко.През 2013 г. Пейдж е разпитван от ФБР за срещата се с руски гражданин, изобличен като офицер от руското разузнаване, но той се е оправдал, че е смятал руснака за бизнесмен.", "date": "2017.11.04", "title": "Човек от щаба на Тръмп призна, че се е срещал с руски вицепремиер"}
