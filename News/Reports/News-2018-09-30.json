{"url": "https://news.bg/world/trami-vze-novi-raneni-v-yaponiya.html", "text": "При преминаването на тайфуна \"Трами\" през Япония, 102 души бяха ранени, а още един беше убит. Това съобщават от телевизионния канал NHK.Други двама души липсват. В префектура Тотори свлачище е станало на пътя. Загинал е човек, който по това време бил в колата.\"Трами\" се приближи до японския остров Окинава на 28 септември. Поради опасността от природно бедствие бяха отнети повече от 530 полета.", "date": "2018.09.30", "title": "\"Трами\" взе нови ранени в Япония"}
{"url": "https://news.bg/int-politics/zaev-prizova-makedontsite-da-glasuvat-za-evropeysko-badeshte-na-natsiyata.html", "text": "Македонският премиер, Зоран Заев гласува в решаващия референдум на страната, дали да приеме сделката, с която да се прекрати спорът с Гърция, като се промени името на страната в Северна Македония, съобщава \"Катимерини\".След своя вот в родния си град Струмица, Заев призова сънародниците си да излязат и да гласуват. Той коментира, че е уверен в силната избирателна активност, която ще докаже, че гражданите подкрепят присъединяването към НАТО и евентуално към Европейския съюз.Заев обясни, че гражданите \"решават съдбата на нашата страна. Каня всички да излязат и да направят това сериозно решение за бъдещето на нашата страна, за бъдещите поколения.\"Споразумението обаче е изправено пред сериозна опозиция от двете страни на границата, а критици призоват хората да бойкотират референдума. Поддръжниците на промяната на името, включително премиерът Заев, твърдят, че това е цена, която си струва да се плати за влизане в ЕС и НАТО.По данни на държавна избирателна комисия, 11 907 местни и 493 чуждестранни наблюдатели са акредитирани за наблюдение на днешния референдум.Избирателната активност в първите четири часа е 8.12%. Тя е била най-висока в Демир Хисар 4.12%, а най-ниска в община Конец - 0.73%.\"Досега са подадени три жалби и всички са отхвърлени като неоснователни\", коментира говорителят комисията Люпка Гугучевска. ", "date": "2018.09.30", "title": "Заев призова македонците да гласуват за европейско бъдеще на нацията "}
{"url": "https://news.bg/crime/arestuvaha-trima-mazhe-za-telefonni-izmami-v-shumen.html", "text": "Арестуваха трима мъже за телефонни измами в Шумен, съобщиха от МВР. Мъжете са имали различни роли в схемата за измами. Те са взимали парите от потърпевшите и ги пренасяли до различни места в Русе и в Румъния.От началото на септември в МВР пристигали множество сигнали за опити и за извършени измами в Шумен. Полицаите открили 33-годишен мъж и още двама, които вземали хвърлени пари и ценности. Най-често парите били хвърляни през прозорци и тераси или оставени на определени места в града.При един от случаите 86-годишна шуменка бяла заблудена около 12:15 часа на 27 септември да постави всичките си пари и ценности в найлонова торбичка и да ги хвърли през терасата от шестия етаж на блока. Жената сложила в торбичка сумата от 5000 лева, три златни парички, три златни пръстена, златни обеци, портмоне с личната й карта, и ги хвърлила. Тя мислела, че помага на полицията, защото била и заплашвана, и убеждавана, че се провежда полицейска акция за задържане на измамници.По-късно същия ден при проверка на таксиметров шофьор в село Струйно са открити и иззети над 4000 лв. и златни накити, румънска валута, винетни стикери за Румъния. В жилището, обитавано от 33-годишния шофьор са намерени още 1000 лв. и златна паричка.Пред криминалистите обяснил, че 600 лева от сумата били за възнаграждението му от последната измама в Шумен. 200 лева предоставил на друг участник, като \"заплатата\" му оставил в тайник в покрайнините на града.Личната карта и портмонето на жертвата той изхвърлил в контейнер за смет близо до жилището, което обитава. След претърсване портмонето на жената и натрошената на парчета лична карта са намерени.Мъжът участвал в девет телефонни измами от началото на септември, а при последните пет случая в доставянето на парите, изхвърлени от жертвите, е участвал и 30-годишен шуменец.Между 15 до 27 септември той взел пари и ценности от реализирани 5 измами. Установено било, че предаването на парите ставало през различни тайници в покрайнините на Шумен.При други четири измами, реализирани през септември 33-годишният действал с друг съучастник. Изяснена е самоличността му - негов връстник, също от областния град.Пренасянето на парите от жертвите към измамниците извършвал таксиметровият шофьор. Оставял ги на различни места - указателни табели, отбивки и крайпътни съоръжения на територията на област Русе и в Румъния.Тримата са задържани до 72 часа с прокурорско постановление. Образувани са досъдебни производства за извършени престъпления по чл. 209 от НК.По време на разследването станало ясно, че таксиметровия шофьор е участвал в над 10 престъпления - разнасял пари и ценности от тайници с различни автомобили до определени места в област Русе и в Румъния. Той е контролирал и вземането на парите и ценностите.В Шумен от юни до септември са регистрирани 23 телефонни измами. Щетите от тях са на стойност над 150 000 лева. Отнети са 104 000 лева, 720 британски лири, 4000 щатски долари, над 570 гр. златни накити и малко сребърни.Само през месец септември са отнети близо 47 000 лева, над 10 грама златни накити. Разкрити са 20 от регистрираните през периода измами, като по останалите има насоки за установяване на евентуалния извършител.От началото на годината до момента на територията на ОДМВР- Шумен са регистрирани 39 телефонни измами. Разкрити са 28, по останалите случаи се работи активно.", "date": "2018.09.30", "title": "Арестуваха трима мъже за телефонни измами в Шумен"}
{"url": "https://news.bg/politics/s-5-usloviya-dsb-privetstvat-priziva-na-prezidenta-za-edinenie.html", "text": "\"Демократи за Силна България\", приветстват призива на президента Румен Радев за национално единение и преодоляване на раните, които политическото насилие в миналото нанася на обществото ни.Те се надяват се, че \"този призив няма да бъде поредното кухо популистко изявление на тема \"национално единство\", а началото на истински процес на помирение\".Според тях, същинското помирение с миналото преминава през три задължителни етапа, \"признаване на факта на политическото насилие, неговото безусловно осъждане, в това число осигуряване на възможност за наказателно преследване на извършителите на престъпления, покаяние и прошка от страна на жертвите и техните наследници\".ДСБ считат, че президентът, който по Конституция олицетворява единството на българската нация, може да бъде институцията, която да даде началото на тези процеси.ДСБ призовават, за да не останат думите на президента за единение без реални последици, да предприеме следните действия:\"Демократи за Силна България\" вярват, че ако Радев прояви силата и куража да тръгнете по този труден път към истинско единение и помирение, ще има подкрепата на всички български демократи.", "date": "2018.09.30", "title": "С 5 условия ДСБ приветстват призива на президента за единение"}
{"url": "https://news.bg/int-politics/v-afganistan-likvidiraha-edin-ot-komandirite-na-dvizhenie-taliban.html", "text": "В Афганистан ликвидираха един от командирите на движение \"Талибан\", съобщи РИА Новости.Това стана в афганистанската провинция Парван, предаде агенция Пажвак, позовавайки се на представителя на местната власт Сия Герд Ноор Ака Сейма (Noor Aqa Same).Според агенцията, няколко десетки бунтовници нападнаха граничен пост в нощта на петък срещу събота - 28 срещу 29 септември. Силоваците отговориха на атаката на бунтовниците, в резултат на което командир на движението \"Талибан\" от района Саланг Кари Манаф е убит заедно с двама бунтовника. Други петима са ранени.В Афганистан се противопоставят правителствените сили и бунтовниците от радикалното движение \"Талибан\", което по-рано овладя значителна територия в селските райони на страната и започна офанзива към големите градове.На територията на страната се усилва влиянието на терористичната групировка \"Ислямска държава\". Националните сили за сигурност и безопасност на Афганистан водят по всички страни съвместна операция за борба с тероризма.", "date": "2018.09.30", "title": "В Афганистан ликвидираха един от командирите на движение \"Талибан\""}
{"url": "https://news.bg/disasters/trima-dushi-sa-izcheznali-sled-kato-tsiklonat-zorba-vrahletya-gartsiya.html", "text": "Трима души са изчезнали в Гърция, след като циклонът \"Зорба\" връхлетя с ветрове, проливен дъжд и наводнения в няколко части на страната, съобщава \"Ройтерс\".В събота започна рядко срещана тропическа буря, която засегна най-вече райони на остров Евия, източно от континенталната част на Гърция и южния полуостров Пелопонес.Към момента има информация за изчезнала двойка на средна възраст и млад мъж, чиято кола е намерена изоставена в района на Евия. Службата за гражданска защита коментира, че е започнала спасителни операции до град Мантуди.Корабите са задържани в основните пристанища на Гърция и трафикът е прекъснат в много други райони в страната, тъй като пътищата са наводнени поради силния дъжд. Вятърът причини прекъсвания на електрозахранването и събори дървета в цялата страна.Пожарникарите досега са получили повече от 1300 обаждания за помощ, за спасяване и евакуиране на хора в автомобили и наводнени домове. Улици са превърнати в реки в по-голямата част на Коринт в Пелопонес, а огромни вълни сринаха бреговете на крайбрежни градове в региона.\"Пелопонес се държи, въпреки този екстремен климатичен феномен\", коментира областният управител Петрос Татулис, добавяйки, че домове и инфраструктура са пострадали.Температурите се понижиха неочаквано с 10 градуса тази седмица, скоростта на вятъра надхвърли 100 километра в час в няколко района.Службата за гражданска защита предупреди, че северната и централна Гърция могат да бъдат засегнати днес и призова гражданите да предприемат мерки за самозащита.Властите също така са загрижени, че тропическата буря може да причини свлачища и наводнения в райони около Атина, които скоро бяха засегнати от пожари и наводнения.", "date": "2018.09.30", "title": "Трима души са изчезнали, след като циклонът \"Зорба\" връхлетя Гърция"}
{"url": "https://news.bg/int-politics/bivsh-ministar-za-brekzit-otseni-na-80-90-shansa-da-se-stigne-do-sdelka-s-es.html", "text": "Правителството на Тереза Мей има 80-90% вероятност да сключи сделка с Брюксел по условията за \"развода\" между Великобритания и ЕС. Тази оценка представи в неделя в интервю по телевизия \"Скай нюз\" бившият министър за Брекзит Дейвид Дейвис.\"Смятам, че ще има сделка. Вероятността за нея оценявам на 80-90%\", заяви политикът, участвал в работата на откритата в неделя в Бирмингам ежегодна конференция на управляващата Консервативна партия.Заедно с това, по мнението на Дейвис, резултатът от сделката ще се отличава от тази, за която сега настояват от кабинета на министрите и ще напомня на споразумение за свободна търговия с ЕС, което не съответства с очакванията на избирателите.Бившият министър, който напусна поста си през юли заради несъгласие с правителствените планове на Брекзит, представени в извънградската премиерска резиденция Чекерс, изрази увереност в това, че следването на този план ще струва на консерваторите гласовете на следващите избори в парламента на страната. Той също заяви, че не очаква провеждане на извънредни избори, чиято инициатива може да дойде от противниците на Мей в редовете на торите, да поставят на гласуване въпроса за доверието към премиера. При това самият Дейвис призна, че в този случай ще подкрепи премиера.От своя страна Тереза Мей в интервю на програмата \"Шоуто Ендрю Мара\" на BBC призова всички членове на Консервативната партия да работят за достигане на най-добрия от възможните варианти на Брекзит за Обединеното Кралство.Тя добави и това че както преди \"иска да постигне сделка с Евросъюза, за да избегне сценария като независим хаотичен Брекзит\".Официалните преговори между Лондон и Брюксел по условията на които Великобритания излиза от ЕС започнаха на 19 юни 2017 г. в белгийската столица.Година преди това на референдум по въпроса във Великобритания с резултати 51,9% против 48,1% спечелиха противниците на евроинтеграцията. Ако страната може да достигне финална сделка, то тя трябва да бъде одобрена от Европарламента и Уестминстър.Формално Брекзит ще стане на 29 март 2019 г. (британско време в полунощ на 29 срещу 30 март средноевропейско време), след като, според плана трябва да настъпи прехоен период, който да продължи до края на 2020 г.На 21 септември в резултат на срещата на върха на ЕС в Залцбург премиерът на Великобритания Тереза Мей констатира, че дискусиите, планирани да приключат през ноември, са застинали. Ако ЕС отказва да приеме британското предложение, как тогава Лондон да приеме вариантите, предложени от Брюксел.", "date": "2018.09.30", "title": "Бивш министър за Брекзит оцени на 80-90% шанса да се стигне до сделка с ЕС"}
{"url": "https://news.bg/world/petima-sa-se-udavili-kray-odrin.html", "text": "Най-малко петима са се удавили в Егейско море край турската област Одрин, съобщават CNN-Turk и БНР.Това е станало при потъване на лодка, на която имало 10 души. Те са плавали в опит да се прехвърлят нелегално в Гърция.Телата на петимата са открити от екипи на турската брегова охрана.Лодката е потънала край град Енез, близо до границата с Гърция. Спасени са трима. Издирват се още двама души.", "date": "2018.09.30", "title": "Петима са се удавили край Одрин"}
{"url": "https://news.bg/world/nad-100-zatvornika-v-indoneziya-sa-izbyagali-sled-zemetresenieto.html", "text": "Над 100 души осъдени са избягали от затвора в провинция Централна Сулавеси в Индонезия след отказа на началника на затвора да им разреши да помагат на пострадалите при земетресението роднини. Това съобщи вестник Jakarta Post, цитиран от РИА Новости.Според индонезииското издание, 342 затворници са запалили затвора след отказа да търсят свои роднини, оцелели под разрушенията след земетресението.Според началника на затвора 100 полицая от региона вече са изпратени да регулират инцидента.", "date": "2018.09.30", "title": "Над 100 затворника в Индонезия са избягали след земетресението"}
{"url": "https://news.bg/world/kim-chen-un-podari-na-mun-chzhe-in-dve-lovni-kucheta.html", "text": "Председателят на Държавния съвет на КНДР Ким Чен Ун подари на президента на Южна Корея Мун Чже Ин две ловни кучета порода пхунсан по повод проведената междукорейска среща на върха. Тя беше от 18 до 20 септември в Пхенян. Информацията бе съобщена от агенция Yonhap, която се позова на администрацията на южнокорейския лидер и цитирана от ТАСС.По данни на агенцията кучетата, преминали необходимия санитарен контрол, в четвъртък са предадени на Южна Корея на граничния пункт Пханмунджом и са доставени в президентския дворец. Мъжкото е получило името Сонгканг. То е родено през ноември 2017 г. Женското ловно куче се казва Коми и е родена през март 2018 г.Агенцията отбелязва, че Мун Чже Ин вече има куче от породата пхунсан (породата е била въведена в КНДР). След междукорейската среща на върха през 2000 г КНДР също подари на Южна Корея две кучета от тази порода, които бяха в зоопарка до смъртта си през 2013 г.От 18 до 20 септември в КНДР се проведе петата в историята и трета през годината междукорейска среща на върха. Първите две срещи бяха в Пхенян през 2000 и 2007 г.Междувременно стана ясно, че министърът на външните работи на Южна Корея Кан Гьон Хва напусна Ню Йорк, където участва в мероприятията на 73-та сесия на Генералната асамблея на ООН без да се срещне с колегата си от КНДР Ли Йон Хо, съобщи агенция Yonhap, цитирана от ТАСС.Според агенцията външният министър на КНДР е отклонил предложението на Кан Гьон Хва да се срещнат по време на Генералната асамблея, което тя направи по време на междукорейската среща на върха.", "date": "2018.09.30", "title": "Ким Чен Ун подари на Мун Чже Ин две ловни кучета"}
{"url": "https://news.bg/int-politics/mazh-napadna-politsai-na-referenduma-v-makedoniya.html", "text": "Македонец оскърбил избирателите, а след това нападнал полицаи в избирателна секция в Скопие на референдум за преименуване на страната по договора с Гърция за членство в НАТО и ЕС. Регистрирани са още шест инцидента, съобщиха от Министерството на вътрешните работи на републиката.\"В избирателна секция в училище \"Лазо Ангеловски\" в Скопие 22-годишен гражданин наруши обществения ред - обиди гражданите и нападна полицаи. Той беше задържан и отведен в отделението на полицията на летището\", заяви Тони Ангеловски, говорител на Министерството на вътрешните работи на Република Македония.Другите шест инцидента, регистрирани до сега, са в Колония, Гостивар, Струга, и Щип. Те са задържани при незаконно снимане на бюлетината за гласуване. В градовете Кочани и гостиван са регистрирани случаи на обида на избирателите.По информация на Държавната избирателна комисия до 15:00 часа в референдума са участвали 22,56% от гласоподавателите.По данни на държавна избирателна комисия, 11 907 местни и 493 чуждестранни наблюдатели са акредитирани за наблюдение на днешния референдум.1 806 336 граждани на Македония имат право на глас в утрешния референдум относно , пише македонският вестник Нова Македония.Първите данни се очакват вечерта в неделя. Официални данни ще бъдат предоставени до 24 часа след края на допитването, а окончателните - в 15-дневен срок.", "date": "2018.09.30", "title": "Мъж нападна полицаи на референдума в Македония"}
{"url": "https://news.bg/politics/delyan-dobrev-balgariya-pregovarya-s-gazprom-za-tsenata-na-gaza.html", "text": "България води преговори с \"Газпром\" за цените на газа, който се доставя за страната ни. Това обяви председателят на енергийната комисия в парламента и бивш енергиен министър Делян Добрев пред БНР.\"Тази седмица шефът на \"Булгаргаз\" бе на такива преговори в Русия, т.е. преговорите са започнали на техническо равнище\", каза Добрев.Той не очаква да има резултати на техническо ниво, защото трябва да се включи министърът на енергетиката и той да води разговора за промяна в договора.Относно оспорваната от АБВ идея за обединение на АЕЦ \"Козлодуй\" и \"Мини Марица-изток\" Делян Добрев смята, че подобно решение ще има съществени ползи. Той очаква и значителни намаления на разходите.\"Хипотетично от едно такова обединение може да има съществени ползи, защото ще се намалят разходите, бордовете. Погледнато от експертна гледна точка едно такова обединение може да даде възможност на АЕЦ \"Козлодуй\" и \"Мини Марица-изток\" да предлагат много по-гъвкави продукти. Ако тези две централи търгуват своята електроенергия заедно, те ще могат да постигнат много по-добри резултати, а и могат да се постигнат значителни намаления на разходите\", смята Добрев.Относно обвинението на БСП, че от петък, 28 септември има промяна в политическата ситуация в парламента след като ДПС осигурява кворум за заседанията, Добрев заяви, че това не е логически вярно. Според Левицата срещу кворума ДПС получили отпадане на предложенията за промени в Закона за устройство на територията. Според Добрев депутатите от ДПС са видели, че ще има заседание, тъй като депутатите от ГЕРБ, Обединени патриоти и \"Воля\" са осигурили кворум.\"Тези опити да се каже, че работата на парламента зависи от регистрацията на ДПС просто са несериозни\", каза Добрев.От ГЕРБ не се притесняват от предстоящия вот на недоверие в сферата на здравеопазването: \"Аз мисля, че за първи път има идеи, които се обсъждат за здравна реформа. Тези идеи са до голяма степен разработени, съгласувани и вероятно това дава основание на опозицията за този вот на недоверие, но по-добре да има реформи и вот на недоверие, отколкото да няма реформи\", каза Добрев.В коментар за промените на Закона за енергетиката бившият министър заяви, че ако от КЕВР не са съгласни с някоя сделка, тя няма как да стане, независимо от реда, в който се произнася държавният регулатор. \"Единствено уточнихме в текста моментът, в който КЕВР трябва да се произнесе\", обясни Добрев.Очаква се от \"Обединени патриоти\" или БСП да разработят и внесат критериите, по които КЕВР трябва да се води, за да одобри или не одобри дадена сделка. \"Ние не работим в тази посока, защото това не беше наша инициатива още в самото начало, но в противен случай този текст без критерии дава възможност на регулатора сам да ги определи, което не съм сигурен дали е най-добрият вариант\", каза Добрев.Припомняме, два бяха основните проекти за промени в Закона за енергетиката. Промените бяха предложени от ГЕРБ и от ОП.", "date": "2018.09.30", "title": "Делян Добрев: България преговаря с \"Газпром\" за цената на газа"}
{"url": "https://news.bg/politics/bzns-radev-spasyava-bsp-ot-raztseplenie-a-ninova-ot-izgonvane.html", "text": "\"С призива си за единение, Радев прави опит да спаси единствено БСП от разцепление и другарката Нинова от изгонване\". Така започва декларация от партия БЗНС, изпратена до редакционната ни поща по повод словото на президента Румен Радев на 28 септември по повод Владайското въстание.\"Как ще единява нацията с бивши ДС агенти, работейки срещу националната памет на българите\", питат от партията на бившия военен министър Николай Ненчев.Те определят речта на президента по повод Войнишкото въстание като рекламен ход, който скрепява единството в партията, от която е издигнат за президент.Според декларацията на земеделската партия на вчерашния форум на БСП Нинова е спасила лидерството си въпреки разлепените листовки за нейната оставка.\"Стратегията в ляво, дирижирана от Кремъл, включва нов проект около Румен Радев, който да партнира в бъдеще на БСП, с цел овладяване на властта в държавата. Така начертаният път не включва разкол в редиците на БСП и Радев се погрижи да го потуши\", пишат земеделците.Според БЗНС президентът се подготвя да оглави политическо движение през октомври.\"По уж спонтанния призив на бивши агенти от ДС за единение е поредната му злоупотреба с дадената му публична власт. Президентът не е избран за да обслужва партията, която го е издигнала, а още по-малко личните си политически амбиции\", пишат от партията на Ненчев.\"БЗНС припомня на Радев, че българската нация носи демократично самосъзнание и чувство за национален суверенитет. Ние не се кланяме пред Кремъл и пазим свободата и независимостта на държавата си\", пишат от БЗНС.От партията припомнят отсъствието на държавния глава по време на отдаването на почит към жертвите на комунизма - на 1 февруари.Припомняме, миналата година той написа закъснял пост във Фейсбук, тази година също отсъстваше от официалните възпоменания.Днес на България е нужно национално единство, а не единение на Радев с БСП в политически проект с компрометирани фигури от силовите структури на комунистическия режим, завършва декларацията на БЗНС.Малко по-рано от ДСБ излязоха с декларация, че приемат призива на президента Румен Радев за единение на нацията, но поставиха пет условия.", "date": "2018.09.30", "title": "БЗНС: Радев спасява БСП от разцепление, а Нинова - от изгонване"}
{"url": "https://news.bg/disasters/yuzhna-koreya-podpomaga-indoneziya-s-usd1-mln.html", "text": "Южна Корея ще помогне на Индонезия с хуманитарна помощ за $1 млн. Над 800 души загинаха, след като архипелагът беше ударен от мощно земетресение и последвало цунами, уточнява АП.Агенцията цитира официална информация от правителството на Южна Корея.Сеул се надява с отпусната хуманитарна помощ властите на Индонезия ще успеят да помогнат на пострадалите и да започнат възстановителни работи.Президентът на Индонезия Джоко Уододо посети пострадалите региони.", "date": "2018.09.30", "title": "Южна Корея подпомага Индонезия с $1 млн."}
{"url": "https://news.bg/int-politics/albanskite-obshtini-v-makedoniya-sa-nay-aktivni-v-referenduma.html", "text": "Албанските общини в Македония са най-активните на референдума в Македония, съобщават местните медии.От Централната избирателна комисия обявиха, че към 18.30 часа местно време избирателната активност е била около 35%.Най-голяма е била тя в община Сарай - 54,21%, а най-ниска е била в Ново село - 13,18%.В Македония 1 806 336 души имаха право на глас. Бяха отворени 3 748 изборни бюра.Други 2 694 македонци от чужбина можеха да гласуват в 33 дипломатически мисии.", "date": "2018.09.30", "title": "Албанските общини в Македония са най-активни в референдума"}
{"url": "https://news.bg/int-politics/zoran-zaev-ako-opozitsiyata-ne-prieme-referenduma-izbori.html", "text": "Очаквам от представителите на опозиционната ВМРО - ДПМНЕ да приемат резултатите от днешния референдум и да дадат подкрепата си за желанието на гражданите за членство в Европа.Ако това не стане съм готов да свикам предсрочни избори. Това заяви премиерът на Македония Зоран Заев на пресконференция след приключване на референдума.Той заяви, че очаква гласувалите с огромно мнозинство да подкрепят европейската перспектива. Ако ВМРО - ДПМНЕ не подкрепят волята на народа в парламента, аз ще отида на избори, заяви Зоран Заев. \"Днес отбелязахме успех за демокрацията, успех за европейска Македония\", отбеляза премиерът.Той посочи, че гласуването е успех за родината му и македонците.Гласовете на избирателите проправиха нашия път и нашето светло бъдеще към НАТО и ЕС. Гражданите доказаха своята демократична зрялост. Решението не беше лесно, но трябваше да бъде взето. Въпреки бойкота, който ВМРО-ДПМНЕ обяви, гражданите излязоха и гласуваха на референдума, гласът им и гласът на всеки гражданин са тухла в бъдещето на нашата Македония. Това заяви Зоран Заев. Той благодари на всички, които са участвали в допитването.Аз съм готов да водя Македония напред към нейното членство в ЕС, завърши Зоран Заев. ", "date": "2018.09.30", "title": "Зоран Заев: Ако опозицията не приеме референдума - избори"}
{"url": "https://news.bg/world/miliardna-globa-nadvisva-nad-feysbuk.html", "text": "\"Фейсбук\" е заплашен от милиардна глоба, съобщи в. \"Дейли мейл\".Глобата може да е в размер на 1,25 млрд. британски лири. Тя ще бъде наложена заради хакерската атака, която удари близо 50 млн. потребители на \"Фейсбук\". От тях 2,5 млн. българи също бяха засегнати.От \"Фейсбук\" обявиха едва на третия ден от хакерската атака, че потребителите са били засегнати.В момента все още не е известно колко сериозно е било хакерското проникване.", "date": "2018.09.30", "title": "Милиардна глоба надвисва над \"Фейсбук\""}
{"url": "https://news.bg/disasters/bezhanets-pochina-pri-sbivane-v-gartsiya.html", "text": "Бежанец почина при сбиване между сирийци и афганистанци, предаде ЕРТ.Инцидентът е станал в лагер за мигранти, намиращ се до Атина.Починалият е сириец на 31 години. Други осем души са ранени и приети в болница.Боевете в бежанските лагери за често явление в Гърция.", "date": "2018.09.30", "title": "Бежанец почина при сбиване в Гърция"}
{"url": "https://news.bg/world/rusiya-i-sarbiya-pravyat-savmestno-uchenie.html", "text": "Авиациите на Русия и Сърбия ще проведат съвместно учение. То ще премине под името \"БАРС - 2018 г.\". Това съобщиха от руското министерство на отбраната.Военното учение ще се проведе между 1 и 5 октомври на територията на Сърбия.Военните маневри стават на фона на обтегнатите отношения между Белград и Прищина.Учението е ясен сигнал, че Русия няма да позволи да бъде изолирана от Балканите, коментират военни експерти.", "date": "2018.09.30", "title": "Русия и Сърбия правят съвместно учение"}
{"url": "https://news.bg/int-politics/makedoniya-glasuva-na-referendum.html", "text": "Малко над 1,8 милиона гласоподаватели в Македония са призовани днес да решат бъдещето на страната.Изборните бюра в страната ще са отворени от 7 часа и ще бъдат затворени в 19 часа. Гражданите на Македония трябва да отговорят на въпроса: \"Подкрепяте ли членство в НАТО и ЕС чрез приемането на споразумение между Македония и Гърция?\".Премиерът Зоран Заев водеше активна кампания за подкрепа на референдума. Председателят на македонския парламент Талат Джафери също подкрепи допитването. \"Смелостта да бъде направен компромис е границата, която разделя политиците на такива, които още живеят с митове и легенди, и на такива, които се борят за европейската кауза\", посочи Талат Джафери.Опозицията в лицето на партията ВМРО-ДПМНЕ и лидера ѝ Християн Мицкоски не спести критиките си по отношение на договора с Гърция. Макар според тях той да предава националните интереси, от партията се въздържаха от директен призив за бойкот на референдума и призоваха гражданите да решат сами как да гласуват.Президентът Георге Иванов съобщи, че няма да участва във вота.В навечерието на вота Скопие се превърна в световен политически център. В Македония пристигнаха Ангела Меркел, Йенс Столтенберг, Себастиян Курц, Йоханес Хан, Джеймс Матис и много други, а самият Заев бе приет в Белия дом от вицепрезидента Майкъл Пенс.Всички те открито призоваха гражданите да подкрепят Договора от Преспа, а германският канцлер Ангела Меркел благодари за куража и визията на България в тези исторически събития.Рекорден брой местни и чуждестранни наблюдатели ще присъстват в избирателните секции днес. Официалната цифра на акредитираните местни наблюдатели е 11 907, на чуждестранните наблюдатели е 493, а международните организации изпращат 194 преводачи. Най-много наблюдатели е акредитирало Сдружението за граждански политики и инициативи – 5 574.Освен от вътрешни, референдумът ще бъде следен и от чуждестранни журналисти. Референдумът в неделя ще наблюдават 197 члена на мисията на ОССЕ / СДИЧП, а с тях ще присъстват и 129 преводачи.", "date": "2018.09.30", "title": "Македония гласува на референдум"}
{"url": "https://news.bg/press/po-mlad-avatar-mozhe-da-oglavi-generalskiya-proekt-mvr-kupuva-oshte-56-novi-kameri.html", "text": "По-млад аватар може да оглави генералския проектОпитът с партията на Георги Първанов не е много оптимистичен и затова се върви към друга схема - създаване на формация, оглавена от човек, който много прилича на самия Радев, но без никакво пряко участие на самия президент. Достатъчно било да се усеща, че е нещо, което Радев одобрява и е против Бойко Борисов.Много е рано сега да се говори за нова партия около президента, той дори не е преполовил мандата си, коментират все пак опитни политически наблюдатели. Много митове около неродената му партия обаче вече обикалят.Първият е, че в дъното на организацията е бившият зам.-шеф на червената група Жельо Бойчев и това е една от причините той да напусне БСП. Да, ама не! Първо, защото той все още не е напуснал парламента. И второ, защото дори да го направи, вече заяви, че ще продължи да работи за партията си.БСП ще иска вот на недоверие за здравеопазванетоНационалният съвет на БСП реши ПГ на \"БСП за България\" да внесе вот на недоверие срещу правителството за здравеопазването, съобщиха от партията. Това решение бе взето заради влошаващото се състояние на здравеопазването и намерението на управляващите да правят реформи, които ще натоварят допълнително финансово всеки български гражданин, а качеството на здравните услуги няма да се подобри.МВР купува още 56 нови камери за контрол на движението по пътищатаMВР ще купи над 50 нови камери за контрол на движението по пътищата. Това беше обявено в Габрово при откриването на националното състезание \"Полицай на годината\", на което присъства вътрешният министър Младен Маринов.В Габрово министър Маринов откри националното състезание \"Пътен полицай на годината\", което се провежда за 26-и път. За превенция на ПТП-та ще бъдат доставени нови 56 камери като процедурата за закупуването им вече е стартирала.Руснаци инвестирали над 3 млрд. лв. в недвижими имоти в България Инвестициите на Русия в недвижими имоти в България са над 3 млрд. долара. Това каза в предаването \"Седмицата\" по Дарик радио руския посланик Анатолий Макаров. Той заяви, че руските инвестиции в жилища в България заемат най-голям дял от пазара с 53 на сто.Посланикът каза още, че Русия не вижда заплаха в лицето на България. Макаров не може да си обясни защо някои българи се чувстват заплашени от страната му заради руските имоти тук. По думите му този страх бил измислен от някого и той сигурно е \"зад океана\".Според руския посланик властите във Великобритания са измислили случая \"Скрипал\", за да отклонят вниманието на обществото от трудностите около Брекзит. Русия предложи съвместно разследване на нападението срещу Сергей Скрипал и дъщеря му Юлия на 4 март 2018г. в английския град Солсбъри, но ни беше отказано, допълни Макаров. \"Как ние ги обиждаме, не мога да разбера\", коментира още руският посланик. Той попита и защо точно във Великобритания се е случило, а не във Франция например, намеквайки отново за измислен сценарий, който цели да разсее темата с проблемите при излизането на страната от ЕС.", "date": "2018.09.30", "title": "По-млад аватар може да оглави генералския проект, МВР купува още 56 нови камери"}
{"url": "https://news.bg/world/kaliforniya-zatyaga-kontrola-nad-orazhiyata.html", "text": "Губернаторът на Калифорния Джери Браун подписа няколко законопроекта за засилване на контрола над оръжията, съобщи Ройтерс.Една от мерките повишава минималната възраст за закупуване на пушки и пушки от 18 до 21.Новите закони идват седем месеца, след като стрелец откри огън с полуавтоматична пушка в гимназията, убивайки 14 ученици и трима възрастни.Калифорния вече има някои от най-строгите закони за притежание на оръжие в САЩ.Губернаторът Джери Браун също така подписа законодателство, което забранява притежанието на огнестрелно оръжие за лица, осъдени за тежки случаи на домашно насилие, заедно с хора, които са хоспитализирани за проблеми с психичното здраве повече от веднъж в една година.Федералното законодателство вече забранява на хората под 21-годишна възраст да купуват пистолет от лицензиран търговец на огнестрелни оръжия.Полицията също така получава повече права да отнема оръжията от хора, които биха представлявали заплаха за обществото.Новите рестриктивни мерки обаче срещнаха съпротивата на оръжейните търговци. Те вече заведоха иск срещу инициативата на губернатора.", "date": "2018.09.30", "title": "Калифорния затяга контрола над оръжията"}
{"url": "https://news.bg/disasters/dvama-politsai-byaha-ubiti-v-misisipi.html", "text": "Двама полицаи бяха убити при престрелка в Мисисипи, съобщава Ройтерс.Инцидентът е станал в градчето Брукхевън. Полицаите Зак Мок, на 31-години, и Джеймс Уайт, на 35 години, са се отзовали на сигнал.За нещастие при пристигането им пред къщата на заподозрения Маркиз Арон Флоуърс се завързала престрелка.Ранените полицаи са били веднага транспортирани до болница в Брукхевън, където бяха обявени за мъртви.Нападателят Маркиз Арон Флоуърс също приет в болницата ранен. Полицията води разследване за причините, довели до убийството на двамата полицаи.Губернаторът на Мисисипи Фил Браян призова жителите на щата да се молят за семействата на загиналите полицаи.", "date": "2018.09.30", "title": "Двама полицаи бяха убити в Мисисипи"}
{"url": "https://news.bg/world/rumaniya-naliva-eur45-mln-za-internet-v-uchilishtata.html", "text": "Правителството на Румъния одобри проект за 210 млн. леи (€45 млн.) за изграждането на интегрирана платформа за безжичен интернет в 4500 училища.Това съобщават местни медии.Финансирането идва от Европейската комисия и държавния бюджет. Проектът е с продължителност от три години.Една от целите му е да насърчи учителите и учениците да използват интернет в обучението.", "date": "2018.09.30", "title": "Румъния налива €45 млн. за интернет в училищата"}
{"url": "https://news.bg/disasters/desetki-raneni-pri-preminavaneto-na-tayfun-prez-yaponiya.html", "text": "Най-малко 47 души бяха ранени в Япония при преминаването на тайфуна \"Трами\", съобщава NHK.Над 450 000 жилища са останали без ток. Властите отбелязват, че бурята днес се очаква да удари основните части на Япония.Лошото време отмени 386 полета, които свързват Окинава с други райони на страната.Само преди три седмици тайфунът \"Джеби\" взе 6 жертви в Япония, наложи  и парализира части от страната за няколко дни. След \"Джеби\" Северна Япония беше ударена и , при което загинаха десетки.", "date": "2018.09.30", "title": "Десетки ранени при преминаването на тайфун през Япония"}
{"url": "https://news.bg/weather/zhalt-kod-za-dazhd-i-vyatar-v-11-oblasti.html", "text": "Жълт код за дъжд и вятър е обявен за 11 области, съобщават от НИМХ.Под влияние на преминаващ южно от България средиземноморски циклон, днес ще преобладава облачно време. В югоизточната половина от страната ще има валежи от дъжд, значителни в централните и източните части на Южна България.Ще духа слаб до умерен, в Източна България - временно силен вятър от изток-североизток. Максималните температури ще са от 16° - 18° на места в Северна България до 10° - 12° в южните райони от страната.В планините няма да е подходящо за туризъм. Ще бъде облачно, дъждовно и ветровито. Значителни ще са валежите в Родопите, Странджа и Сакар. Ще духа силен и бурен вятър от източната четвърт. Максималната температура на височина 1200 метра ще е около 11°, на 2000 метра - около 5°.По Черноморието ще бъде предимно облачно, ветровито и с валежи от дъжд, значителни - по южното крайбрежие.", "date": "2018.09.30", "title": "Жълт код за дъжд и вятър в 11 области"}
{"url": "https://news.bg/interviews/pred-fizikata-na-tagata-predpochitam-himiyata-na-shegata.html", "text": "Не за първи път участвате в Празници на изкуствата Аполония. Какви чувства породи у Вас тазгодишното 34-то издание на Фестивала?Представял съм две книги на Празници на изкуствата Аполония. На първите Аполонии бях повече зрител. Тогава, в средата на 80-те, аз си мислех, че Созопол е най-прекрасното място на света. То и светът бе затворен за нас и можехме да идваме само на нашето море. Даже не на цялото, Синеморец също бе затворен, както и Резово - там бе гранична зона и се ходеше с открит лист. Ние, тайфа приятели, опъвахме палатки около Каваците - на Смокиня, на Веселие. Там се чувствахме свободни, в онова време на несвобода - описал съм това настроение в разказите си от сборника \"Стари хипари\", да не се повтарям сега. Тогава ми се искаше тук да живея постоянно - на палатка по пътя между Созопол и Каваците.За съжаление, моят Созопол днес го няма, но имам едно нещо, което правя задължително, когато отида там - слагам едно цвете на паметника на Георги Минчев. Знаете ли го? В парка, над Градския плаж - към морето. Не е помпозен, а прост паметник - една китара с мотото: \"Блажени години, когато рокендролът беше млад\". Малко от днешната созополска публика го знае, а Георги Минчев наистина заслужава паметник - с една песен той направи за Созопол толкова много...Публиката на Аполония по-различна ли е от читателите, с които се срещате на останалите Ви представяния?Да, много по-различна - по-информирана, по-четяща, пък и по-професионална. Сред читателите има и писатели, а това ме изпълва с известно неудобство - като да продаваш на краставичар краставици. Но пък сред публиката на Аполония имам много познати и съмишленици. В публиката на Аполония са хората, приятели на Георги Минчев, които издигнаха неговия паметник... А останалите в заличката на Старото училище са почитателите, които, точно като мен, слагат всеки път по едно \"цвете за Гошо\".Близка ми е тази публика - и като възраст, и като настроение. Пред такива хора няма нужда от много думи или човек да продава фасони, ние се усещаме един-друг, държим се естествено... Имал съм само две литературни срещи през годините в Старото училище и двете ми донесоха емоционално доволство. И някаква увереност, че има смисъл да пиша - това за един писател е много важно. Защото напоследък често /като по-млад по-рядко/ се питам: има ли смисъл ?... И сам не съм наясно с отговора.Последната ви творба е озаглавена \"Оксиморон /Нечовешки роман/\". Защо \"нечовешки\"? И защо в скоби, уточняващо като второ заглавие?Героят на романа по професия е езиковед - та от неговата сфера е и заглавието. Поех известен риск с това заглавие - оказа се, че малко хора го разбират. Току ме срещне някой и каже: издал си нова книга, ама какво беше: оксижен ли, октопод ли? А оксиморонът като стилистична фигура се учи в пети клас, има го в изпита след седми - за гимназиите. Но както казваше един панчаревски шоп: \"Вие, учените, сте много прости!\" - ето ви един шопски оксиморон.А уточнението \"нечовешки роман\" се отнася за героя ми - той не е човек, а нещо друго - То. Станал е такъв, заради компромисите, които прави... Най-общо казано, романът е за компромисите. Те ни превръщат от хора в някакви други същества. Ама да не уточнявам повече, че ще издам номера. \"Книгите трябва да говорят за писателя - казваше Радой Ралин. - А не писателя за книгите си\". От него съм го чул и гледам да го спазвам - почне ли един писател много да говори за книгата си, отива в рекламния жанр. По-лошо - в саморекламния...Оксиморон ли е българската ни действителност?Ако приемем, че оксиморонът е вид парадокс, животът е пълен с парадокси. Има ги навсякъде, стига човек да ги вижда. Фейлетонистът, /какъвто съм аз вече четирийсет години/, има способността да улавя парадоксите - неговите рецептори са настроени на такава вълна. Фейлетонистът вижда неща, които другите хора отминават, чува думи или изрази, които другите не чуват, усеща нюанси, които за другите не са интересни... Мога да давам много примери - като почна от политиката, мина през икономиката или културата и стигна до името на едно столично училище... Всички мислят, че най-големите днешни несъответствия са точно в политиката и политиците са виновни за всичките ни беди. Но аз не мисля така - дяволът често се крие в детайлите, затова да обръщаме внимание на дребните неща. Макар че името на едно училище не е дребно нещо, а е съществено за учениците, които учат там... Говоря за 31-во СУЧЕМ \"Иван Вазов\". Как ви звучи: СУЧЕМ Иван Вазов? Какви деца учат там - някакви сукалчета, които бозаят от Народния поет? Или тарикатчета, които въртят-сучат нещо около Иван Вазов? Не е това... СУЧЕМ означава Средно Училище за Чужди Езици и Мениджмънт, но вижте какво се е получило в комбинация с името на Дядо Вазов. Писал съм го това много пъти в \"Стършел\" и други вестници и, ако директорът на това училище си беше на мястото, надписът на фасадата нямаше да си е още на мястото. Дори предлагах на директора да му измисля име на училището - пак да е за чужди езици и мениджмънт, пак да е Иван Вазов, но не в такава комбинация. Досега никой не ми се е обадил... Друга недомислица: театралните награди \"Аскеер\" - съществуват вече толкова години. Какво значи \"аскер\" - турски войник. Вие представяте ли си театрални награди в Полша с име \"Руски солдат\"? А в Чехия - \"Варшавски договор\"? Или в Москва театър МХАТ учредява награда \"ВерМХАТ\" /майтап с немския Вермахт/. Разбирам шегата, която вероятно се е видяла смешна на актьорите, измислили \"Аскеера\" - пародийка на американските \"Оскар\"-и. Но на мен не ми е смешно, а тъпо. В народната памет аскерът е свързан с убийства, палежи, насилия... Защо да кръщаваме театрални награди на турски войници? Казвам го това, не от позицията на \"патрЕот\" - от Сидеровски или Валерисимеоновски вид - пази, Боже! Казвам го като човек на думите, който се възмущава от една очевидна глупост. Но съм забелязал, че колкото е по-голяма една глупост, тя трае повече години... И все повече хора й ръкопляскат - в публиката на \"Аскеер\"-ите обикновено седят политици, писатели, културни дейци и ръкопляскат... Сякаш имат банани в ушите и не чуват на какво ръкопляскат. Щом театралите от Театъра на армията толкова искат да величаят пагона и военщината, нека да си кръстят наградата \"Войскар\" - пак има намигване с \"Оскар\"-а. Ама задаваме ли си и друг въпрос: в кои страни още има такъв оксиморон - Театър на армията? Може би само в Русия и в Северна Корея...Ето такива оксиморони, понякога дребнички, друг път едри, ме дразнят и аз скачам срещу тях като един книжен тигър и ги хапя със сатиричните си зъбки. А пък оксимороните дори не ме забелязват - те продължават да си живеят живота. Когато бях по-млад, мислех, че с писане може да се оправи светът, днес съм сигурен - не може! Но пък фейлетонистът трябва да се опита, иначе да не е ставал фейлетонист, а домоуправител.Ако нашето настояще е оксиморон, животът ни преди 1989 година, за който често пишете, какъв троп е?Запомнил съм го като словесни инверсии - преливане от пусто в празно. Социализмът много обичаше празните думи. Може ли днес човек да повтори поне едно изречение от многобройните речи на Тодор Живков - този не много образован човек имаше събрани съчинения в 25 тома. Като студент по журналистика ме караха да зубря речи от конгреси и пленуми... Да обяснявам някакви такива обърнати/объркани словесни конструкции - \"Учение и труд, труд и учение\", \"Дръзновение и жизнерадост, жизнерадост и дръзновение\"... Или още по-абсурдното: \"Икономиката - икономична, дело на всеки\"... Моят приятел, музикантът Васко Кръпката, събира стари табелки с лозунги от онова време и като му ходя на гости в Драгалевци се кикотим на тия глупости от миналото... Сега е смешно, но тогава - никак. Да си даваме сметка за това - колко хора са платили с живота си, смачкани от оная система. И да не се повтаря никога - даже и като фарс!Наложил сте се като писател хуморист. Не е ли трудно в днешния ден да се открие смешното?На мен не ми е трудно - може би е професионална деформация, но всекидневната усмивка ме държи бодър и весел. Просто съм такъв човек - пред физиката на тъгата, предпочитам химията на шегата. А пред Борхес, предпочитам Хашек, пред Ортега-и-Гасет - Илф и Петров. Може би в очите на сериозните хора изглеждам лекомислен, но това е положението, Минке - не мисля да се променям. Нито да ставам сериозен - политик или бизнесмен. Или пък мастит автор- класик.Макар и заредени с много хумор, във Вашите произведения се прокрадва тъга. Не й позволявате да вземе превес - може би е съзнателен избор като душеспасителна реакция?Май още Аристофан го е казал, че пише смешно, защото му е тъжно. И при мен има нещо такова, без да съм грък, още по-малко Аристофан. Виж, гръцкото узо с маслини никак не ми е чуждо...Нечовешко усилие ли е да бъдеш писател днес, у нас, в България?Ами, много е човешко... И си има име: суета. От пуста суета кой ли не се опитва да става писател - пенсионери дават пенсиите си, за да издадат книги, безработни, вместо да си търсят работа, сядат да пишат романи, като мислят, че ще повторят успеха на авторката на Хари Потър. Пишат манекенки, пишат моделки, пишат домакини-лелки... Вижда им се много лесна работа, лесни пари, лесна слава. И светлина на прожектори - интервюта в телевизионни студия, срещи с читатели, награди...Расъл съм в писателско семейство по независещи от мен причини. И от малък наблюдавам какво е писателския труд - самотна борба с листа. Не чакаш муза или вдъхновение - музата я ти кацне, я не. Има само съмнения, колебания, несигурност в крайния резултат. И нито ден без ред, няма събота, няма неделя... А големите хонорари, наградите и пълните салони са пълни миражи...От живота си сред пишещи разбрах едно: суетата е най-големият враг на писателя. Затова се отнасям сериозно към писането, но не се взимам на сериозно като писател. Дори предпочитам да ме наричат фейлетонист. Това не е самоподценяване - напротив, надценявам се. Даже твърде нескромно. Да не забравяме, че и Алеко беше фейлетонист, а написа най-важната книга за българите, по-актуална днес, отколкото навремето...", "date": "2018.09.30", "title": "Пред физиката на тъгата, предпочитам химията на шегата"}
{"url": "https://news.bg/health/lekari-iskat-visok-byudzhet-za-psihichno-zdrave.html", "text": "Психично болните не са престъпници. Това заяви доктор Цветеслава Гълъбова пред Нова тв в коментар за грижата за хората с психиатрични проблеми във връзка със зачестилите инциденти с хора с психични разстройства.Липсва държавната грижа за тях, изтъкна тя. Те не са хора, които генерират проблеми, а са хора, които имат страшно много проблеми, поясни психиатърът. Липсва психосоциалната грижа за психично болните, според Гълъбова. Между 250-300 са трайно настанените в психиатриите у нас. Системата на психично здраве е тежко недофинансирана, по думите й.Анета Аничкина, психиатър, поясни, че лечението на психично заболяване може да се осъществи в болница и извън лечебно заведение. Именно извънболничната грижа липсва у нас. Държавата трябва да поеме грижата за психично болните, смята тя. Психиатрите искат центрове за дневна грижа за тези пациенти.Те настояват и за информационна система, която да е в полза на медиците. Тя ще помогне за планиране на разходите. До нея трябва да имат достъп само лекари и администратори. Медиците успокоява, че няма ръст на тежките психиатрични заболявания. Психиатрите искат висок бюджет за психичното здраве. Няма и клинични пътеки за психиатричните заболявания.В Германия касата поема 100 часа психотерапевтичен курс. Не е нужно всички пациенти да се тъпчат с хапчета, могат да се излекуват с психотерапия.", "date": "2018.09.30", "title": "Лекари искат висок бюджет за психично здраве"}
{"url": "https://news.bg/crime/antikoruptsionnata-komisiya-ne-izpalnyava-porachki-otseche-plamen-georgiev.html", "text": ". Спазваме законите. Това стана ясно от коментара на шефа на Антикорупционната комисия Пламен Георгиев пред БиТиВи. Това е пълен абсурд, изтъкна той.Парите винаги остават следа, това са приходи и разходи, каза Георгиев. Той посочи, че случайно проверките срещу Трайко Трайков съвпаднали с лични празници.За друг проверен политик бившият финансов министър Симеон Дянков шефът на Антикорупционната комисия Георгиев каза, че Дянков лично му се обадил около полунощ.При него интересен факт е, че не било ясно женен ли е или не, а комисията трябвало да провери и съпругата му. Данните за брачния статус на Дянков били в друг щат.Проверяваме всички , посочи още Пламен Георгиев. Комисията работи активно с прокуратурата. Работим само с документи, изтъкна той и бе лаконичен дали се прави контрабанда без политическа подкрепа.За бившата кметица на Младост Десислава Иванчева, Георгиев бе лаконичен и поясни, че има голям обем доказателства и СРС-та. Десет тома са данните от подслушването. Какво правят тези пари в колата на тази жена?, попита той. За Георгиев било удоволствие да работи по толкова лесен случай, защото не Десислава Иванчева била виновна.Няма достатъчно доказателства за корумпиран депутат. Но сигнали имало. Работело се по тях. Няма нито един ред за нищо незаконно при Делян Пеевски, каза още Пламен Георгиев. Това лице е един от най-големите данъкоплатци, поясни той.С игри и с филмчета децата могат да станат нетолерантни към корупцията и всичко започва от предучилищната възраст. Аз спазвам законите в тази държава, делата могат да показват, коментита Георгиев, честни ли са неговите сини очи.", "date": "2018.09.30", "title": "Антикорупционната комисия не изпълнява поръчки, отсече Пламен Георгиев"}
{"url": "https://news.bg/health/hasardzhiev-balgariya-e-malka-za-nyakolko-zdravni-kasi.html", "text": "Идеите за реформиране на здравната и здравноосигурителната система на този етап са чисто финансови. Такава е констатацията на председателя на национална пациентска организация доктор Станимир Хасърджиев. Пред news.bg той коментира , представени през изминалата седмица на кръгла маса в НДК.Според него парите за здравеопазване към настоящия момент, въпреки твърденията за увеличаване на средствата, са едва половината от това, от което реално системата има нужда. \"Останалата половина излиза пряко от джоба на гражданина, когато се разболее. Това е най-лошото в нашата система, подобни системи са характерни за азиатския свят\", заяви д-р Хасърджиев.От двата модела, изложени от МЗ, според Хасърджиев вторият модел е по-полезен за България. Категорично смятам, че моделът с няколко здравни каси не е подходящ при положение, че се запазва сегашната здравна вноска\", посочи Хасърджиев.Според него България е прекалено малка, за да си позволи лукса да има пет администрации, пет здравни каси и пет възможности за източване, при положение че се запазва същият ресурс: \"В момента си мислим, че сме осигурени, но на практика не сме... Всички, общо взето, се правим, че плащаме, а държавата се прави, че ни лекува.\" Според Хасърджиев няма как при 8% здравна вноска системата на функционира.По думите му, моделът, който има по-добър шанс да премахне допълнителните плащания, е с допълнително здравно осигуряване. \"При този вариант хората биха имали необходимата финансова протекция, тук солидарността е ключова.\"С втория модел ще се генерират повече средства в системата с надеждата, че ще се забранят под всякаква форма доплащанията, т.е. ще се остойностят реално здравните услуги.Това ще гарантира достъп на всички до здравеопазване. Така Здравната каса, според Хасърджиев, най-накрая няма да смята, че едно раждане струва 200 евро, защото толкова струват може би само консумативите.Системата, в която се генерират повече пари обаче в никакъв случай не означава по-добро здравеопазване. Хасърджиев подчертава, че ако държавата иска повече пари от хората, по някакъв начин трябва да им гарантира какво допълнително ще получат и как ще се забранят доплащанията. Той дава като драстичен пример за изкривяване на системата феноменът с избора на екип, който е уникален и не съществува в другаде.\"Първата задача на здравното ни министерство е да осигури финансова протекция на пациентите, а втората да създава здраве - обучени лекари, добра профилактика, добра информация към хората\", каза още д-р Хасърджиев.Проблемът с източването на НЗОК може да бъде решен отчасти, според него, защото и при двата модела се предполага контрол. Контролът се осъществява с добра информационна система, която липсва в България, както и с въвеждането на финансови и медицински правила, които да се спазват.\"Истинските лекари и специалисти нямат против въвеждането на европейските правила. Не мога да разбера защо продължава този отпор да се въведат тези правила и такова законодателство, така че да се гарантира на хората, че когато се лекуват, се лекуват така, както се лекува швейцарецът, германецът. Независимо дали си немски или швейцарски лекар, спазваш същите медицински правила. Там може да има правила, а тук не може\", обясни той. Хасърджиев изтъкна, че освен изработването на правила са необходими и строги санкции и отнемане на лицензи при тяхното нарушаване. Всички осигурени, според него, трябва да имат изисквания към предлаганата медицинска услуга и този, който я предлага.", "date": "2018.09.30", "title": "Хасърджиев: България е малка за няколко здравни каси"}
{"url": "https://news.bg/disasters/nad-800-sa-zaginalite-v-indoneziya.html", "text": "Най-малко 832 души са загинали след силното земетресение и последвалото цунами на индонезийския остров Сулавеси, съобщават от агенцията за бедствия в страната, цитирани от \"Индипендънт\".Говорителят на агенцията Сутопо Пурво Нугрохо обясни на пресконференция, че 821 души са загинали в град Палу и има информация за 11 загинали в близкия град Донгала.Той добави, че достъпът до Донгала, както и до градовете Сиги и Бутонг е все още ограничен.Спасителите се опитват да стигнат до районите засегнати от цунамито, но разрушените пътища и липсата на електричество ги затрудняват.Властите коментират, че броят на загиналите продължава да се увеличава, тъй като много тела са все още под разрушени сгради.Вицепрезидентът на страната Юсуф Кала също коментира страховете, че жертвите може да станат хилядите.По информация на властите, цунамито се е движело със скорост 800 км/ч, преди да удари брега и да причинени жертви и разрушения по 300 км участък от бреговата ивица, на север и на юг от Палу.Градът Донгала е пострадал сериозно, има и къщи потънали морето. Червеният кръст съобщи, че още няма информация за района на Донгала. \"Това е изключително тревожно\", се казва в изявление.\"Това е трагедия, но може да стане много по-лошо.\" Началникът на националната агенция за спасителни операции коментира, че в Донгала са изпратени хеликоптер и спасители.", "date": "2018.09.30", "title": "Над 800 са загиналите в Индонезия"}
{"url": "https://news.bg/economics/babh-otchete-leten-sezon-bez-masov-hranitelen-intsident.html", "text": "Въпреки увеличения брой туристи и високите температури, туристическият сезон по нашето Черноморие завърши без нито един масов хранителен инцидент. За изминалия летен период Българската агенция по безопасност на храните - БАБХ е извършила 4 552 извънредни проверки извън текущия официален контрол. За установените нарушения са издадени 463 предписания и са връчени 82 акта за административни нарушения.За унищожаване са насочени 655 кг храни от животински произход с изтекъл срок на годност, без етикетировка и без маркировка, 33 кг храни от неживотински произход с изтекъл срок на годност, 12 кг живи миди без етикет и документи за произход и 71 кг готова за консумация кулинарна продукция поради липса на документи за произход и срок на годност. Временно е спряна дейността на 6 обекта.Най-честите констатирани несъответствия са по сградов фонд и оборудване; липса на регистрация по чл. 12 от ЗХ; търговия с храни без идентификационна маркировка за произход и годност; по поддържане на Системите за управление на безопасността на храните (неактулизирани по отношение на нормативната уредба, нередовно водене на записи за входящ контрол, неизпълнение на мониторингови програми за контрол на хигиена и готов продукт).Отчетени са също несъответствия на дейностите и предлагания асортимент спрямо разрешените в издаденото удостоверение за регистрация по ЗХ; неправилно етикетиране на храните; съвместно съхранение на различните групи храни, изискващи различен температурен режим на съхранение; незадоволителна/лоша хигиена на обекта.", "date": "2018.09.30", "title": "БАБХ отчете летен сезон без масов хранителен инцидент"}
{"url": "https://news.bg/education/mon-organizira-obucheniya-za-it-kariera.html", "text": "За втора поредна година МОН стартира обучения по професията \"Приложен програмист\" по Национална програма \"Обучение за ИТ кариера\" в изградените пет IT- центъра в София, Бургас, Пловдив, Русе и Правец.От програмата могат да се възползват всички настоящи десетокласници, които не се обучават в паралелка за придобиване на професионална квалификация по професия от ПН \"Компютърни науки\". Те могат да започнат своя 3-годишен курс на обучение през ноември и да го приключат едновременно със завършване на средното си образование.Обучението е безплатно и е в рамките на 320 часа годишно през всяка от трите години, като част от него ще се провежда онлайн. Лекциите и упражненията са в събота и неделя. Във всеки център могат да кандидатстват не само местни ученици, а и десетокласници от съседните общини и области. На всеки одобрен от по-далечно място ще се поемат разходите за път и храна.Сформирането на групите от ученици от Х клас ще се осъществи след входящ тест за допускане за обучение. Преди това всички кандидати трябва да се регистрират за включване в националната програма на .Срокът за регистрация е до 16 часа на 5 октомври. Входящият тест за регистрираните кандидати ще се проведе на 14 октомври.Обученията се провеждат в изградените пет IT- центъра за софтуерно обучение: в София - към Технологично училище \"Електронни системи\" и Технически Университет - София, Правец - към Професионална гимназия по компютърни технологии и системи, град Правец и Технически университет - София, Русе - към Професионална гимназия по електротехника и електроника \"Апостол Арнаудов\" - Русе, и Русенски университет \"Ангел Кънчев\", Пловдив - към МГ \"Акад. Кирил Попов\" и Пловдивски университет \"Паисий Хилендарски\", Бургас - към Професионална гимназия по електротехника и електроника \"Константин Фотинов\" и Университет \"Проф. д-р Асен Златаров\" - Бургас.", "date": "2018.09.30", "title": "МОН организира обучения за ИТ кариера"}
{"url": "https://news.bg/disasters/vuchich-tarsi-podkrepa-ot-putin-za-kosovo.html", "text": "Сръбският президент Александър Вучич заяви, че планира по време на следващата си среща с руския президент Владимир Путин да обсъди положението в Косово и да поиска помощ, съобщава \"Ало\".\"След два дни ще се срещна с президента Путин, ще обсъдим всички ключови въпроси за Сърбия, разбира се, приоритет ще бъде ситуацията в Косово и Метохия\", каза Вучич.Той обеща, че ще информира Путин за настоящата ситуация и също така ще поиска подкрепата и съветите му. На въпрос на журналисти за това дали смята да поиска Русия за военна помощ, както сирийския президент Башар Асад, държавният глава подчерта, че той възнамерява да направи всичко, за да запази мира в региона.Вучич също благодари на Путин, че обърна голямо внимание на ситуацията в региона и намери време за нова среща със сръбската делегация.", "date": "2018.09.30", "title": "Вучич търси подкрепа от Путин за Косово"}
{"url": "https://news.bg/int-economics/ilon-mask-pashta-20-mln-globa-i-napuska-posta-predsedatel-na-saveta-na-direktorite-na-tesla.html", "text": "Комисията за ценни книжа и борси в САЩ и основателят на Tesla Илон Мъск сключиха споразумение. Това съобщава CNBC.Според канала комисията настоява Мъск да напусне поста председател на компанията и да плати глоба от 20 милиона долара. Допълнителни 20 милиона долара ще трябва да заплати самата компания Tesla. Мъск е приел споразумението без да приема или отхвърля обвиненията на Комисията за ценни книжа и борси (SEC). Според Мъск, делото на комисията е \"неоправдано\".В негово изявление цитирано от CNN, той казва: \"Аз винаги съм действал в най-добрия интерес на истината, прозрачността и инвеститорите. Почтеността е най-важната ценност в живота ми и фактите ще покажат, че никога не съм компрометирал това по никакъв начин.\"В случай, че се стигнеше до дело, Комисията за ценни книжа можеше да забрани на Мъск да заема ръководна позиция в публични компании за срок от три години. След споразумението, той ще може да продължи да заема подобни позиции.Мъск ще може да остане главен изпълнителен директор на Tesla. Компанията ще трябва да назначи двама независими директори, които да отговарят за надзора на дейността на дружеството и на Мъск в частност.Комисията реши да го съди за измама на инвеститорите заради съобщението му в \"Туитър\" от 7 август, че обмисля изваждането на компанията от фондовата борса.Както бе отбелязано, Мъск изпрати електронна поща на всички свои подчинени, в което призоваше да \"пренебрегнати всички разсейвания\".", "date": "2018.09.30", "title": "Илон Мъск паща 20 млн. глоба и напуска поста Председател на съвета на директорите на Tesla"}
{"url": "https://news.bg/int-economics/sauditska-arabiya-i-sasht-obsazhdat-tsenite-na-nefta.html", "text": "Саудитският крал Салман бин Абдулазис ал Сауд и американският президент Доналд Тръмп обсъдиха по телефона усилията за стабилизиране на пазара на петрол в светлината на санкциите срещу Иран, съобщи саудитското външно министерство в своя микроблог в Twitter.Според министерството на външните работи по време на разговора са отбелязани \"усилията за запазване на доставките, гарантиране на стабилността на петролния пазар и растежа на световната икономика\".Министерството на външните работи отбеляза, че кралят също обсъдил с \"Тръмп\" начините за развитие на отношенията в светлината на стратегическото партньорство между двете страни, развитието в региона и света \".Членовете на ОПЕК след срещата си в Алжир от преди седмица не обявиха конкретни планове за допълнително увеличаване на производството, за да компенсират намаляването на износа на петрол от Иран поради санкциите на САЩ.", "date": "2018.09.30", "title": "Саудитска Арабия и САЩ обсъждат цените на нефта"}
{"url": "https://news.bg/int-economics/kanada-i-sasht-sblizhiha-pozitsii-za-nafta.html", "text": "Канада и Съединените щати в събота намалиха различията си в опит да спасят НАФТА, но няма гаранция, че ще бъде сключено споразумение, съобщиха два източника на Отава.Двете държави се опитват да намерят начин да актуализират Северноамериканското споразумение за свободна търговия. Пактът от 1994 г. е в основата на $ 1.2 трилиона годишна търговия и смъртта му ще бъде изключително вредна, казват икономистите.Тръмп обвинява НАФТА, че тя е основата в загубата на работните места в САЩ за сметка на Канада и Мексико.Тръмп е подложен на нарастващ натиск от страна на бизнеса в САЩ и някои членове на Конгреса за намиране на компромис и избягване на поредната търговска война.", "date": "2018.09.30", "title": "Канада и САЩ сближиха позиции за НАФТА"}
{"url": "https://news.bg/int-politics/parva-golyama-grupa-buntovnitsi-se-izteglya-ot-demilitariziranata-zona-v-idlib.html", "text": "Първата бунтовническа група започва изтеглянето си от демилитаризираната зона в Идилб в Сирия, съобщава Сирийската обсерватория за правата на човека, цитирана от \"Ройтерс\".Бунтовническата група \"Файлак ал-Шам\" изтегля силите и тежките си оръжия от демилитаризирана зона. Групата е първата, която спазва изискването да напусне демилитаризираната буферна зона, създадена от Турция и Русия, за да се избегне офанзивата на сирийската армия, подкрепена от руснаците, коментира Рами Абдулрахман.Демилитаризираната зона е в дълбочина 15-20 километра и по линията между бунтовниците и правителствените сили и ще бъде патрулирана от турски и руски военни.Турция и Русия се договориха в средата на септември да създадат нова деморализирана зона в провинция Идлиб, от която бунтовниците трябва да се изтеглят до средата на следващия месец.\"Файлак ал-Шам\" е третата по големина сред бунтовническите групи в Северозападна Сирия, според обсерваторията.Най-голямата джихадистка група \"Тахрир ал-Шам\" все още не е обявила позицията си по отношение на споразумението.", "date": "2018.09.30", "title": "Първа голяма група бунтовници се изтегля от демилитаризираната зона в Идлиб"}
{"url": "https://news.bg/int-politics/irakskite-kyurdi-glasuvat-v-regionalni-izbori.html", "text": "Кюрдите гласуват в парламентарни избори в полуавтономния си регион в Северен Ирак, като двете доминиращи партии се очаква да разширят споделянето на властта въпреки нарастващото недоволство, съобщава \"Ройтерс\".Вотът се провежда една година, след като регионът с шест милиона население направи неуспешен опит да се откъсна от останалата част от Ирак в кампания, ръководена от , лидер на Демократическата партия на Кюрдистан - ДПК.Барзани продължава да е подкрепян от Патриотичния съюз на Кюрдистан - ПСК и ДПК.Слабата опозиция не е в състояние да оспори съюза на двете партии, тъй като те доминират кюрдската политика в продължение на десетилетия.\"Не знам за кого ще гласувам, но семейството ни винаги е подкрепяло ДПК. Синът ми ще избере кандидат за мен\", коментира 65-годишната Халима Ахмед в Ербил, седалището на Кюрдското регионално правителство.Неуспешният опит за независимост, стагнацията в политиката, неплатените заплати в публичния сектор и корупцията подкопават вярата на населението в политиците и избирателната активност се свива в сравнение с последните избори.Водещите партии коментират, че не очакват повече от около 40% от 3,85 милиона регистрирани гласоподаватели да отидат в избирателните секции.На изборите днес се гласува за 111 места, сред които 11 са запазени за етнически малцинства.", "date": "2018.09.30", "title": "Иракските кюрди гласуват в регионални избори"}
{"url": "https://news.bg/politics/nad-150-sreshti-s-nad-5000-dushi-v-stranata-otchitat-bsp.html", "text": "\"Проведохме над 150 срещи в страната с над 5000 души за \"Визия за България\" . Така даваме възможност на всеки наш член, на всеки български гражданин, да участва като съавтор при създаването на нашето предложение за бъдещето на България\", коментира на заседание на НС на БСП зам.-председателят на партията Кирил Добрев.По думите му, целта целта им е \"чрез възможно най-много мнения, предложения и критики да се подготви един стойностен и адекватен документ, който да бъде основа на една бъдеща платформа за управление\".Социалистите искат да препозиционират БСП от опозиция към алтернатива на сегашното управление. Кирил Добрев допълни, че парламентарната група е взела решение част от  и на ротационен принцип да обикалят страната за срещи с хората и обсъждане на проекта на левицата.", "date": "2018.09.30", "title": "Над 150 срещи с над 5000 души в страната отчитат БСП"}
{"url": "https://news.bg/crime/otkriha-nezakonno-izhvarleni-zhivotinski-otpadatsi-kray-vratsa.html", "text": "Голямо количество животински отпадъци са изхвърлени незаконно край две врачански села - Мраморен и Баница. Биологичните остатъци са престояли няколко дни на открито, поне до 28 септември следобед, съобщи bTV.Свидетели се притесняват, че има риск да се предизвика зараза. След като в социалните мрежи бе публикуван клип с \"находката\", животинските кости и пилешките продукти бяха загробени.Свидетел на нерегламентираното гробище под открито небе разказва, че то е във вододайни зони.\"Това е в нивите на хората, колкото и да беше асфалтирано, цялата тая продукция беше протекла, от нея течеше зловонна течност, тя къде отива\", попита Георги Александров.Собственикът на площадката е недоволен от излишното притеснение. \"Защо трябва сега да ме притеснявате излишно, не сме го ние изхвърлили, това място е наше, торова площадка и дойдохме, и намерихме изхвърлени боклуци. Всякакви отпадъци, кори от баници, не знам какво\", заяви собственикът Васко Василев.Неговата фирма се занимава с отглеждане на патици край близкото село Мраморен, но не преработва месото. Той се оправдава, че животинските отпадъци не са техни и площадката е посетена от представители на Агенцията по храните.След като е издадено предписание с негов багер площадката е разчистена.И след разчистване на площадката, се усеща силна миризма на разложено месо.Собственикът предполага, че изхвърлената стока е от голям магазин. Въпреки това, той ще бъде глобен, защото е допуснал имотът му да се използва не по предназначение.", "date": "2018.09.30", "title": "Откриха незаконно изхвърлени животински отпадъци край Враца"}
{"url": "https://news.bg/int-politics/gen-hans-verner-vierman-oglavyava-voenniya-sekretariat-na-nato-ot-2019-g.html", "text": "Генерал-лейтенант Ханс-Вернер Виерман от немските въоръжени сили е следващият генерален директор на Международния военен секретариат на Алианса. Той ще поеме новия си пост през лятото на 2019 година. Ген. Виерман бе избран на заседанието на Военния комитет на НАТО във Вършава, на което присъства и българският началник на отбраната ген. Андрей Боцев, съобщиха от Министерството на отбраната.Годишната конференция на Военния комитет на НАТО на ниво началници на отбраната се проведе от 28 до 30 септември във Варшава, Полша.На форума бяха обсъдени актуални теми, - и провежданите в момента операции и мисии на Алианса, както и военния принос към Политическите указания за планиране на отбраната в НАТО 2019.Командващите армиите на Алианса обсъдиха и разработването на нова военна стратегия на Алианса, както и инициативите, свързани с подобряване способностите на пакта за възпиране и отбрана.В рамката на темата за модернизирането на Алианса бе обсъден и напредъкът в процеса на адаптиране на Командната структура на НАТО и в провеждания функционален преглед на Главната му квартира.", "date": "2018.09.30", "title": "Ген. Ханс-Вернер Виерман оглавява Военния секретариат на НАТО от 2019 г."}
{"url": "https://news.bg/int-politics/parvichni-rezultati-91-za-a-6-sa-protiv.html", "text": "Първичните резултати, оповестени от Централната избирателна комисия на Македония, показват, че голямо мнозинство от гласувалите днес на референдума са подкрепили договора с Гърция за смяна на името на Северна Македония.При 16% обработени бюлетини, 62 940 гласа (91,1 %) са \"за\", а \"против\" - 6,04 % или 4 172 гласа.Премиерът Зоран Заев заяви, че ако опозицията не подкрепи волята на народа, то той ще свика предсрочни избори.", "date": "2018.09.30", "title": "Първични резултати: 91% - за, а 6% са против"}
{"url": "https://news.bg/regions/tezhka-katastrofa-zatvori-patya-kam-granitsata-s-turtsiya.html", "text": "Пътят към граничния пункт Лесово е затворен заради катастрофа, съобщиха от полицията в Ямбол.По първоначални данни, товарен автомобил, движещ се в посока Лесово е навлязъл в насрещната лента и е блъснал лек автомобил, движещ се в посока Елхово. При инцидента е загинал един пътник от лекия автомобил, а две жени и дете са транспортирани в ямболската болница.Очаква се до няколко часа пътят да бъде отворен, уточняват от БНР. От полицията апелират към водачите да спазват ограниченията на пътя. Обходният маршрут за леките автомобили е с.Княжево - Тополовград - Г.Манастир - М.Манастир - Изгрев - Елхово.Служители от Пътна полиция регулират движението в участъка.", "date": "2018.09.30", "title": "Тежка катастрофа затвори пътя към границата с Турция"}
{"url": "https://news.bg/world/opozitsiyata-referendumat-e-porazhenie-za-zaev.html", "text": "Референдумът е поражение за политиката на премиера Зоран Заев.Това заяви лидерът на опозиционната ВМРО - ДПМНЕ Християн Мицкоски. Той посочи, че македонците, които са гласували против и тези, които не отидоха до изборните секции, също желаят европейско бъдеще за родината си, но това да не става за сметка смяната на името.Мицкоски не пропусна да ги поздрави за волята и куража им да отстояват своята идентичност на македонци.Те искат също европейска Македония, но са против договора Заев - Ципрас от Преспа. Премиерът Заев не трябва да иска предсрочни избори, а да се подготви за дълга политическа пенсия, заплаши Мицкоски.Противници на референдума и последователи на движението \"Бойкотирам\" започнаха да празнуват пред парламента в Скопие. Движението е блокирано, а пред сградата има засилено полицейско присъствие.", "date": "2018.09.30", "title": "Опозицията: Референдумът е поражение за Заев"}
{"url": "https://news.bg/world/poroshenko-amerikanski-peytriat-shte-ni-pazyat.html", "text": "Президентът на Украйна Петро Порошенко обяви в интервю за Си Ен Ен намерението си да закупи системи за противовъздушна отбрана от САЩ.По този начин американските ПВО комплекси \"Пейтриът\" ще бъдат разположени в Украйна след Полша и Румъния. Според Петро Порошенко придобиването на такова оръжие ще възпре заплахата от \"руска мащабна атака и ще допринесе за гарантирането на глобална сигурност \".Тръмп вече подписа специална линия от $250 млн. за доставки на въоръжение за Украйна.През 2018 г. Киев вече получи оръжия и други военни активи на стойност над 40 милиона долара от САЩ, Великобритания, Канада и Литва.Русия многократно предупреди западните партньори, че доставката на оръжие на Украйна само ще доведе до ескалацията на конфликта в проруския сепаратистки регион на Донбас.", "date": "2018.09.30", "title": "Порошенко: Американски \"Пейтриът\" ще ни пазят"}
