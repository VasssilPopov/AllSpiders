{"url": "https://news.bg/society/balgariya-e-na-41-vo-myasto-v-indeksa-na-choveshka-svoboda.html", "text": "България е на 41-во място (от 162 държави) със 7,78 точки в индекса на човешката свобода. Сред държавите в Европейския съюз по-нисък резултат имат само Унгария и Гърция. Спрямо изданието от миналата година резултатът на страната намалява с 0,04 т. без промяна на позицията ѝ в класацията. Това показва индексът на човешката свобода, публикуван от Института за пазарна икономика.Припомняме, индексът на човешката свобода (HFI), изготвян от Института Катон и представян в България от Института за пазарна икономика, измерва широкото понятие за свобода. То включва индивидуалните, гражданските и икономическите свободи.Методологията събира данни от редица световни организации (например МВФ, СБ, СТО), експертни въпросници, информация от други индекси (като този за Правене на бизнес и за Глобална конкурентоспособност). Индексът се формира от 83 отделни показателя, групирани в 12 категории, измерени по скалата от 0 до 10 точки.Общото представяне на България в тазгодишния индекс се формира от 12-те включени категории.Първата - индивидуална свобода.1) Върховенство на закона (4,9 т.) - това е една от най-проблемните за България категории не само в настоящия индекс, но и в други международни изследвания. Основният проблем е в наказателното право (4,1 т.), но и всички индикатори, включени в тази категория, са на изключително ниско ниво, още повече за европейска държава.2) Сигурност и безопасност (9,8 т.) - силна категория за България, а високата оценка идва от относителната липса на терористични атаки, както и от сравнителната сигурност на жените в обществото.3) Свободно движение (10,0 т.) - България получава максималния резултат заради свободното движение на хората във и извън страната.4) Свобода на религията (7,1 т.) - в тази категория като основни проблеми са изтъкнати правните и регулаторни ограничения на изповядването на различните религии (5,8 т.), както и на формирането на религиозни организации (7,5 т.).5) Свобода на сдружаване и гражданско общество (9,5 т.) - най-ниската оценка тук е за формирането и работата на политическите партии (7,5 т.), а възможността за създаване на асоциации, професионални организации и др. под. е оценена с максималната оценка.6) Свобода на словото и информацията (8,8 т.) - като слабости са посочени политическият натиск и контрол на медиите (5,8).7) Свобода на идентичността и взаимоотношенията (9,3 т.) - високият резултат в тази категория е обусловен от правата на родителите и липсата на ограничения по отношение на разводите.Втората категория - икономическа свобода 8) Размер на правителството (7,0 т.) - България получава ниски резултати заради високите разходи на правителството (5,7 т.) и значителните трансфери и субсидии (5,8 т.). Най-добри в тази категория пък са резултатите по отношение на данъчното бреме (8,5 т.) и държавните компании (8,0 т.).9) Съдебна система и право на собственост (4,8 т.) - най-слабата категория за България. За независимостта на съда страната получава едва 3,3 т., а доверието в полицията е оценено с 4,3 точки.10) Достъп до стабилни пари (9,4 т.) - сравнително високият резултат е обусловен от свободата за притежаване на чуждестранна валута и дефлацията в страната през разглеждания период (2016 г.).11) Свобода на международната търговия (8,1 т.) - ниските мита за търговия вследствие на членството на България в Европейския съюз повишават оценката на страната. Относително високи, обаче, остават регулаторните ограничения пред търговията.12) Регулиране на кредита, труда и бизнеса (7,6 т.) - докато липсата на тежко регулиране на кредитния пазар се оценява високо (9,6 т.), бюрократичните ограничения продължават да задушават бизнеса (6,2 т.) и пазара на труда (7,0 т.).Според ИПИ, резултатът на България в Индекса на човешката свобода като цяло не се променя през годините. Спрямо данните за 2008 г. - първата, за която страната ни има такива - оценката на страната е с 0,07 т. по-висока. Най-слабите резултати - тези, свързани със съдебната система - дори се влошават през годините. Както показва изследването, това води до ограничаване на .Данните от тазгодишното издание са за 2016 г. - последната година, за която има сравними данни за всички включени държави. Изданието от 2018 г. обхваща 162 държави.С най-висок резултат е Нова Зеландия (8,89 т.), следвана от Швейцария (8,79 т.) и Хонконг (8,78 т.). С най-ниски резултати пък са Сирия (3,77 т.), Венецуела (4,20 т.) и Йемен (4,25 т.). Спрямо миналогодишното издание човешката свобода се е подобрила в 63 държави, намаляла е в 87 държави, а в 9 е останала непроменена. Това се изразява в намаление на световния резултат с 0,01 точки.Икономическата и индивидуалната свобода са ясно свързани, показва изследването. Там, където се зачита икономическата свобода, се зачита и индивидуалната и обратно.По-високата свобода има и правопропорционална връзка с доходите на човек от населението - най-свободната ¼ от държавите имат над три пъти по-висок брутен вътрешен продукт на човек в сравнение с най-несвободната ¼ от държавите.Изследването доказва и че свободата води до зачитане на правата на жените и по-висока степен на демокрация.", "date": "2018.12.10", "title": "България е на 41-во място в индекса на човешка свобода"}
{"url": "https://news.bg/regions/kola-se-okaza-zazidana-vav-vatreshen-dvor.html", "text": "Куриозен случай в центъра на София - колата на съсед се оказа зазидана във вътрешния двор на кооперацията, съобщи бТВ.Преди три години Ивайло Диманов отишъл на турне в Америка. Когато се върнал обаче, с изненада установил, че колата му трайно е зазидана в двора на блока. И няма откъде да я извади. \"Тази кола е на майка ми, тя се води инвалид, щеше да им даде ключовете да я изкарат\", каза Ивайло Диманов.Никой обаче не им казал нищо, категоричен е потърпевшият. Казва, че се обърнал към различни институции, но напразно.Автомобилът е зазидан във вътрешния двор вече три години. Според собственика му той е напълно изгнил и неизползваем така или иначе.От общината обясниха, че при тях жалби от собственика не са постъпвали, а проходът към вътрешния двор е бил реституиран и затова е бил зазидан. \"През 2002 г. с решение на Софийския градски съд е възстановен проходът, който съдът казва, че незаконно е бил преустроен от магазин 6 в проход\", обясни арх. Влади Калинов от дирекция \"Общински строителен контрол\".И още - че собственикът Ивайло Диманов и неговата майка са били уведомени, но не са пожелали да преместят зазидания автомобил. Засега колата остава арестувана вътре.", "date": "2018.12.10", "title": "Кола се оказа зазидана във вътрешен двор"}
{"url": "https://news.bg/int-politics/tusk-kam-mey-zabravi-za-novi-pregovori-za-brekzit.html", "text": "Няма да с Лондон, но сме готови да поговорим с какво да помогнем.Това обяви в профила си в \"Туитър\" председателят на Европейския съвет Доналд Туск.Няма да предоговаряме споразумението, включително за \"Защитната мрежа\" (казуса със статута на Северна Ирландия - б.р.), но сме готови да обсъдим с какво можем да улесним одобрението на договора от Великобритания. Времето изтича, затова ще обсъдим и готовността си в случай, че няма сделка за Брекзит, припомня Доналд Туск.Председателят на Европейския съвет не пропуска да уточни, че сделката за Брекзит ще се обсъди на свиканото за четвъртък заседание.Днес британският премиер Тереза Мей отложи за неопределено време насроченото за вторник гласуване в парламента сделка за Брекзит.Причината беше загуба на подкрепа и опасност да Тереза Мей да бъде бламирана.", "date": "2018.12.10", "title": "Туск към Мей: Забрави за нови преговори за Брекзит"}
{"url": "https://news.bg/int-politics/makron-izvanredni-merki-v-ikonomikata-i-za-frantsuzite.html", "text": " френският президент Еманюел Макрон обяви извънредно положение в икономиката и социалното дело. Целта на мярката е съживяване на икономиката и връщането на достойнството на французина.От началото на 2019 г. във Франция минималната заплата се вдига с €100. Това обяви Макрон.Извънредните работни часове няма да се облагат с данъци. Освен това се мисли и за годишен бонус, който също няма да се облага с данъци.Освен това на тези французи, които имат доходи от по-малко от €2000 месечно, ще им бъдат възстановявани данъците.Държавният глава отново потвърди желанието си да се бори с укриването на данъци, да сложи край на ненужните данъчни облекчения и да контролира по-добре публичните разходи.Президентът заяви, че големите компании ще бъдат призовани да подкрепят усилията. \"Аз ще ги събера и ще вземем решения през следващата седмица\", каза Емануел Макрон.Той не пропусна да обяви, че тогава ще започне и срещи с френските кметове, за да обсъдят проблемите на всеки регион и да намерят решения за всеки местен проблем.Макрон не пропусна и въпроса за създаването на нови работни места и за активни политики за защита на екологията.\"Днес ние сме длъжни да възстановим нашия общ социален проект в името на Франция и в името на Европа\", заяви Макрон.Той обеща редовно да се отчита за постигнатото.Френският президент заяви, че . В същото време той разбира гнева и възмущението на французите, които нямат достатъчно пари, за да издържат семействата си.През последните 40 години, условията са се влошавали, а разликата между съсловията се увеличава. По тази причина Еманюел Макрон обяви, че е влязъл активно в политиката, защото искал да промени тази несправедливост.\"За целта ще се опра на вас, ще се опра на гражданското общество\", обяви Макрон. Той не пропусна да отбележи, че и богатите трябва да дадат своята дан в справянето със социалната криза.Облагането на високите данъци с нови данъци се провали, призна Макрон. За целта той мисли да обложи движимото имущество на богатите.Макрон не пропусна да отбележи и трудната съдба на пенсионерите и големите семейства. Френският президент посочи, че разбира колко трудно е за бедните в тези дни.След седмици на ожесточени протести във Франция президентът Еманюел Макрон беше  и да вземе активна позиция за преодоляване на кризата, породена от недоволството на \"жълтите жилетки\". Френският президент дори се срещна с представители на синдикатите, на организациите на работодателите и на местните власти.Синдикатите настояха за вдигане на минималната заплата. Но според коментарите от Париж не се очаква Еманюел Макрон да отстъпи пред това искане. Доводът на Елисейския дворец е, че ако заплатите бъдат вдигнати, това ще доведе до закриването на много работни места.Последното обръщение на Еманюел Макрон беше на 27 ноември - в 10-ия ден от протестите. Тогава той беше категоричен, че няма да промени политиката си за горивата и данъците върху тях. Седмица по-късно президентът ", "date": "2018.12.10", "title": "Макрон: Извънредни мерки в икономиката и за французите"}
{"url": "https://news.bg/world/kremal-prati-strategicheski-bombardirovachi-vav-venetsuela.html", "text": "Руски стратегически самолети - два бомбардировача Ту-160, един Ил-62 и военно - транспортния Ан-124 \"Руслан\" са кацнали във Венецуела. Това съобщи в понеделник пресслужбата на министерството на отбраната на Руската федерация.Полетът е бил над Атлантическия океан, Баренцово море, Норвежко море, Карибско море в строго съответствие с Международните правила за използване на въздушното пространство. \"По време на полета пилотите на ВКС са пътували повече от 10 000 километра,\" казаха от военното министерство в Москва.В същото време Кремъл призна, че Ту-160 в определени етапи от полета е бил придружен от изтребители F-16 на норвежките военновъздушни сили.Това не е първият такъв полет на руски Tu-160 до латиноамериканската страна. Преди това тези полети са били през септември 2008 г. и през октомври-ноември 2013 г.", "date": "2018.12.10", "title": "Кремъл прати стратегически бомбардировачи във Венецуела"}
{"url": "https://news.bg/disasters/merkel-i-putin-obsadiha-tranzita-na-gaza-prez-ukrayna.html", "text": "Германският канцлер Ангела Меркел разговаря по телефона с руския президент Владимир Путин.Двамата политици са обсъдили транзита на газ през територията на Украйна след 2019 г., съобщава сайтът на канцлера.Не се разкриват подробности за разговора за транзита на синьо гориво.В допълнение към тази тема двамата политици са разговаряли за ситуацията в Сирия и разменили мнения относно  от Договора за премахване на ракети със среден и малък обсег на действие.От Кремъл съобщиха, че Путин и Меркел са изразили интерес от предотвратяването на ескалацията на .От пресслужбата на Путин също не дават подробности за обсъжданите варианти за  през Украйна след 2019 г.", "date": "2018.12.10", "title": "Меркел и Путин обсъдиха транзита на газа през Украйна"}
{"url": "https://news.bg/regions/brakonier-s-mnozhestvo-krazhbi-e-zaloven-v-parvomay.html", "text": " Бракониер с множество кражби на дървесина и умишлени палежи в горите е задържан в Първомай, съобщи БНР.В джипа, шофиран от самия бракониер, е била открита незаконно добита дървесина от вида акация и моторен трион. Автомобилът, дървата за огрев и трионът са конфискувани.Нарушителят рецидивист Стамен Тилев е бил задържан при съвместна акция на служители от горите и гранични полицаи.През 2017 година срещу бракониера е образувано наказателно производство за умишлени палежи в горските територии.Сигналът е бил подаден от дежурния полицай на граничен пункт \"Златарево\". Случаят е предаден на прокуратурата.", "date": "2018.12.10", "title": "Бракониер с множество кражби е заловен в Първомай "}
{"url": "https://news.bg/regions/dadoha-na-sad-retsidivist-za-iznasilvane-v-pernik.html", "text": "Дадоха на съд 42-годишен мъж за изнасилване, извършено в условия на опасен рецидив, съобщиха от прокуратурата.През 2009 г. обвиняемият М.К. бил осъден за убийство на петнадесет години затвор. След 8 години е предсрочно освободен. След като излязъл от затвора той се свързал с негов братовчед - С.А., който му намерил работа на строителен обект в Перник и му разрешил да живее известно време в жилището му.М.К. се регистрирал на адреса на братовчеда си, за да може обвиняемият да изпълнява постановената му пробационна мярка \"задължителна регистрация по настоящ адрес\".Братовчед му живеел заедно с дъщеря си и приятелка си. Обвиняемият използвал случай, в който братовчед му и детето били нагости и изнасилил жената, като непрестанно я заплашвал с нож.След това М.К. продължил да живее в жилището на братовчед си. Впоследствие случката се повторила още няколко пъти. Обвиняемият заплашил жената, че ако сподели на някой ще убие всички.На връщане от събор в Червен бряг жената заявила на мъжа си, че не иска да се връща в къщата докато не изгони М.К. Тя му споделила за случилото се и двамата подали сигнал в полицията.Към момента М.К. се намира в затвора в Бобов дол, като му е определена мярка постоянен арест.Предстои съдът да насрочи разпоредително заседание по делото.", "date": "2018.12.10", "title": "Дадоха на съд рецидивист за изнасилване в Перник"}
{"url": "https://news.bg/politics/tri-godini-armiyata-ni-se-izhranva-kakto-svari-zaradi-spor-za-obshtestvena-porachka.html", "text": "Българската армия от . За този период бяха въведени различни експерименти - плащане на пари за храна на военните, с които те купуват купони в столовите на поделенията или сухоежбина от лавката.Никой не знае къде са отишли парите, определени за изхранването на бойците ни през този период.Основната причина е безкрайното обжалване от двете основни участващи компании \"Чех-Йосиф Новосад\" (спечелил поръчката през 2015 г.) и \"Панда- И. П.\" (отстранена от конкурса). Това обясни шефът на дирекция \"Отбранителна аквизиция\" на Министерството на отбраната Иван Пейков пред \"\".През август 2018 г. военният министър Красимир Каракачанов прекрати неуспешна обществена поръчка за над 31 млн. лв. с ДДС. Нова поръчка ще бъде пусната едва след като Комисията за защита на конкуренцията (КЗК) и Върховният административен съд (ВАС) се произнесат за прекратената обществена поръчка от 2015 г.Предвижда се новата обществена поръчка за храна на армията да бъде представена на много малки лотове на регионален принцип, обясни Пейков. .Преди дни, сегашният военен министър Красимир Каракачанов се зарече да внесе прозрачност в изхранването на войската. \"Категорично ще бъде прекратена порочната практика търговски фирми да печелят за сметка на войската и от изхранването на военнослужещите\", каз той.Отменената обществена поръчка от 2015 г. е била разделена на 4 региона. Тогава лотовете са били 16 заради доставката на различни продукти. Явили са се 18 фирми, но реално всички са част от конгломератите на двамата главни участника \"Чех-Йосиф Новосад\" и \"Панда - И. П.\", категоричен е Пейков.Според старите разпоредби на Закона за обществените поръчки е имало запазени лотове за т.нар. специализирани инвалидни предприятия. Подобно ограничение няма в обновения ЗОП.При поръчката за изхранване на Българската армия от 2015 г. са се явили 18 фирми. \"Панда - И. П.\" е отстранена още преди отварянето на ценовите оферти. Тогавашният военен министър Николай Ненчев през 2016 г. обявява победителите по 16 от позициите. Следва обжалване от отстранената фирма \"Панда - И.П.\" до КЗК, която първоначално потвърждава решението на министъра.След обжалване до ВАС съдът вече връща поръчката отначало, но междувременно е настъпил юни 2017 г. Тогава вече се намесва големият победител \"Чех-Новосад\", който пък настоява за спиране на поръчката.През 2018 г. има ново произнасяне на ВАС, който нарежда или връщане на поръчката до последния етап, който не нарушава закона, или пълното ѝ прекратяване.През август 2018 г. сегашният министър на отбраната Каракачанов спира проведената през 2015 г. обществена поръчка за ежедневното изхранване на армията.И следва ново обжалване пред КЗК, този път от три компании - \"Панда-И.П\", \"Чех-Йосиф Новосад\" и \"Ийт уел\". Тогава Иван Пандов, собственик на \"Панда\" изказва публично обвинение, че половината от определените за поръчката 31 млн. лв. са отишли в голяма търговска верига, а останалите - при фирми, които или са много малки, или дори нямат право на дейност.Според изданието е много трудно да се установи къде точно са отишли парите.Без централизирани договори за доставка на хранителни продукти, военните поделения се спасяват поединично.Според ЗОП, ако не може да бъде осигурена храна, всеки военнослужещ да получава по 120 лв. на месец, с които купува храна от столовата на поделението. А с тези храни пък столовете купуват продукти на свободния пазар. И са освободени от обществени поръчки, защото, първо са под прага им, и второ реално те работят не с бюджетни средства, а с личните пари на военнослужещите.При учения и дежурства, когато топлата храна не може по закон да се замени с пари, са се ползвали различни варианти - плащане на командировъчни, с които са се купували продукти за готвене, кетъринг услуги под праговете на обществените поръчки или направо искане на храна от агенциите на НАТО.Единственото ограничение в този случай е да се спазват рецептурниците на Военномедицинска академия и хранителните продукти да минават през санитарен контрол. Но тези ограничения важат за какъвто и да било вариант на хранене в армията.\"Трудно е да се каже дали са повече, или по-малко от предвидените по обществената поръчка. Още повече че тя е рамкова и всъщност предвижда и промяна на цените на хранителните продукти\", допълни Иван Пейков.", "date": "2018.12.10", "title": "Три години армията ни се изхранва както свари заради спор за обществена поръчка"}
{"url": "https://news.bg/int-politics/evreite-v-evropa-se-chuvstvat-zastrasheni-mislyat-za-emigratsiya.html", "text": "Положението с антисемитизма се влошава и евреите все повече се притесняват относно опасността от тормоз. Това показва голямо проучване, направено в 12 страни членки на Европейския съюз, съобщава Би Би Си.Стотици евреи, анкетирани от Агенцията на ЕС за основните права, са посочили, че през изминалата година са преживели физическа, антисемитска атака, докато 28 на сто са посочили, че са били тормозени.Франция е посочена като страната, която има най-голям проблем с антисемитизма.Германия, Великобритания, Белгия, Швеция и Холандия също са регистрирали инциденти с антисемитски характер.Базираната във Виена Агенция на ЕС за основните права рисува картина на синагоги и еврейски училища, които настояват за засилване на сигурността; на \"ужасни коментари\" в интернет, медиите и политиката; и за дискриминация в училище и на работа.Докладът се публикува седмици след като въоръжен мъж изби 11 души в синагога в американския град Питсбърг.Шест години след първия си доклад Агенцията на ЕС за основните права е проучила евреите в 12 страни членки, където живеят повечето от евреите в Общността.В доклада се подчертава, че антисемитското насилие е станало толкова често, че повечето жертви не си дават труд да съобщават за инцидентите.Сред по-важните констатации са:", "date": "2018.12.10", "title": "Евреите в Европа се чувстват застрашени, мислят за емиграция"}
{"url": "https://news.bg/crime/sadat-ostavi-v-aresta-obvineniya-za-ubiystvoto-na-reydzharkata.html", "text": "Съдът в Пловдив остави в ареста бившия рейнджър Светослав Каменов, , съобщи bTV.Прокуратурата e поискала постоянното задържане на рейнджъра с мотива, че той може да се укрие и да извърши ново престъпление.След извършване на убийството Светослав се укривал при бившата си приятелка в София, след това преминал нелегално границата с Гърция, по- късно размислил и се върнал.Обвиняемият предал на скрап автомобила на рейджърката, за който трябвало да вземе 315 лв. Липсвали обаче документите на колата и това бил поводът да покани Десислава в дома си.Припомняме, че на 6 декември стана ясно, че Ден по-късно , а малко преди това бе  за когото се предполага, че е имал връзка със Стоянова.", "date": "2018.12.10", "title": "Съдът остави в ареста обвинения за убийството на рейджърката "}
{"url": "https://news.bg/int-politics/koli-sek-ot-senegal-e-noviyat-prezident-na-saveta-po-pravata-na-choveka-v-oon.html", "text": "Съветът по правата на човека в ООН избра днес посланик Коли Сек, постоянен представител на Сенегал в ООН в Женева, да изпълнява функциите на президент с едногодишен мандат, започващ на 1 януари 2019 г., съобщава ООН.Сидики Каба, министър на външните работи на Република Сенегал, който се обърна към Съвета, заяви, че днешният избор е точно пет десетилетия след първото сенегалско председателство на Комисията по правата на човека. Оттогава правата на човека се позиционират като ключов елемент в системата на ООН.Във време, когато предизвикателствата в сигурността, кризата на мултилатерализма, управлението на миграционните потоци и ускоряването на изменението на климата застрашават бъдещето на човечеството, е от решаващо значение Съветът за човешки права да остане място на надежда, диалог и сътрудничество - надежда за всички хора на света, диалог между членове и сътрудничеството между държавите и всички останали участници в международната общност. \"Няма развитие без мир, без върховенство на закона без сигурност и преди всичко без демокрация, без да се зачитат правата на човека\", добави той.Коментирайки назначаването му за президент през следващата година, посланик Сек заяви: \"С оглед на непрекъснато променящите се предизвикателства, които бушуват в Съвета и надеждите, които продължава да повдига, Съветът може и трябва да се справи по-добре. За тази цел трябва да укрепим взаимното доверие и да създадем по-спокойна атмосфера в рамките на Съвета, която да благоприятства взаимното изслушане, динамичния компромис и конструктивното сътрудничество. Всички трябва да работим заедно, за да бъде Съветът орган за превенция и бърза реакция, способен да се справи с многобройните и сериозни нарушения на човешките права, които предизвикват нашата съвест и изискват нашите действия. Изправени пред тези нарушения, възмущението не е достатъчно, ние също трябва да действаме\", коментира Коли Сек.", "date": "2018.12.10", "title": "Коли Сек от Сенегал е новият президент на Съвета по правата на човека в ООН"}
{"url": "https://news.bg/comments/oshte-ot-sashtoto.html", "text": "От петък насам германските християндемократи имат нов лидер - досегашният канцлер на провинция Саарланд Анегрет Крамп-Каренбауер. 517 делегата на конгреса на ХДС в Хамбург я подкрепиха на балотажа срещу основния ѝ опонент Фридрих Мерц, който получи 482 гласа (третият кандидат, министърът на здравеопазването Йенс Шпан отпадна на първи тур със 157 гласа).Каренбауер, известна в партийните среди като АКК, бе подкрепена от досегашния лидер Ангела Меркел още през февруари т.г., поради което бе възприемана като \"кандидат на партийното статукво\". От своя страна, Мерц обедини около себе си голяма част от \"вътрешната опозиция\", т.е. недоволните от политиката на Меркел членове на ХДС. На пръв поглед излиза, че мнозинството от германските християндемократи искат \"още от същото\". Но дали наистина е така?Проучвания и , и  на ХДС даваха сериозен аванс на бившия председател на парламентарната група на християндемократите в Бундестага Фридрих Мерц. В различните германски провинции подкрепата за Мерц варираше между 56 и 80 процента (данните са от вътрешнопартийни проучвания, чиито резултати се обявяват на сайта на ХДС за съответния град). Тогава защо конгресът в Хамбург предпочете фаворитката на Меркел? Ето и обяснението.Делегатските квоти за конгреса се определят според големината на партийните структури. Например, градска структура с 1200 членове получава квота от трима делегати. Само че тези делегати са избрани не от всичките 1200 регистрирани членове, а от едва 100 от тях, сред които преобладават \"хора от върховете на партията\" - членове да ръководства на структури, общински съветници, членове на ландтага (парламентът на провинцията)... Които често са стигнали до позицията си благодарение на лоялност към досегашното партийно ръководство. И се получава така, че от споменатата градска структура на конгреса двама гласуват за АКК, и един - за Мерц. А при 70% подкрепа за Мерц сред редовите членове би трябвало да е обратното, но...В резюме, сред партийните низини е налице широко недоволство от досегашната линия на Ангела Меркел (което се консолидира около кандидатурата на Фридрих Мерц), но механизмите на вътрешнопартийната йерархия не позволяват това недоволство да промени статуквото. Така че, би било некоректно да обвиняваме мнозинството привърженици на ХДС, че са съгласни на \"още от същото\", а по-скоро следва да приемем, че промяната би дошла безкрайно трудно.Изборът вече е направен, сега е редно да видим какво може да се очаква от новия председател. В първото си изявление след вота, Каренбауер заяви, че ще работи за \"интегриране на консерваторите в ХДС\". В партията към момента има две основни крила - либерално (което на практика задава дневния ред) и консервативно (което е недоволно от отстъплението от изначалните християндемократически принципи, формирани от Конрад Аденауер).18-годишното лидерстване на Ангела Меркел в голяма степен обезличи ХДС, която зави наляво по икономическите въпроси в посока социалдемокрация и същевременно зави към либерализма по ценностните въпроси. Тази промяна стана особено видима през последните няколко години и доведе до отлив в две посоки - консервативни поддръжници се пренасочиха към \"Алтернатива за Германия\", а либерални - към \"Зелените\" (след аварията във Фукушима, предложените от Меркел нови енергийни политики привлякоха \"зелени\" избиратели, които сега се връщат обратно). Запушването на тези пробойни е въпрос от първостепенна важност за ХДС и истинското предизвикателство към новия лидер.Самата Каренбауер е с по-скоро консервативен профил, но същевременно се застъпва за по-голяма защита на наемните работници. Именно хората на наемния труд бяха в основата на нейния избор (като изключим естествено, апаратната подкрепа), докато на страната на Мерц бяха юристите, финансистите и предприемачите. Знакова подкрепа за Мерц оказа и т.нар. \"ценностен съюз\" в партията - това е именно онзи идеен кръг, който се бори за идеологическо избистряне на ХДС в посока на (изгубения) консерватизъм. За протокола, Йенс Шпан бе подкрепен основно от младежката организация на ХДС, но неговият резултат така или иначе беше доста нисък.Относно бъдещата линия на ХДС от сериозно значение е и разликата между двамата по отношение на проекта \"Северен поток 2\". Докато за АКК, това е \"частен проект, за който правителството не бива да взема отношение\", то според Фридрих Мерц \"този проект всячески трябва да бъде спрян, тъй като води до енергийна зависимост (от Русия) не само за Германия, а и за Европа\".Важно е да се отбележи, че АКК поема лидерството с доста нисък кредит на доверие. Предложеният от нея за поста генерален секретар Паул Цимяк получи рекордно ниско доверие от делегатите в Хамбург - едва 62,8%, което е симптом за отношението към самата Каренбауер. А предизвикателствата пред нея са наистина сериозни, защото предшественичката ѝ остави една раздирана от много остри конфликти партия.На новия лидер предстои едновременно: да убеди консервативното крило в партията, че изначалните ценности няма да бъдат изоставени; да изглади отношенията с регионалния баварски партньор ХСС, които Меркел успя да обтегне до крайност; да се пребори с външната конкуренция в лицето на \"Алтернатива за Германия\"; да устои на изкушението на левичарските социални политики, което още повече би \"социалдемократизирало\" партията.Естествено, никой не бива да отрича правото на АКК да се еманципира от Меркел. Но ако се продължи както досега (\"без Меркел - по меркеловски\"), нищо добро не чака ХДС (и Германия, докато ХДС управлява).В петък върхушката игнорира желанието на низините и наложи \"още от същото\". Да видим дали ще го получат.", "date": "2018.12.10", "title": "Още от същото?"}
{"url": "https://news.bg/int-politics/es-skoro-sazdava-platezhen-kanal-pozvolyavasht-na-iran-da-zaobikalya-sanktsiite-na-sasht.html", "text": "Брюксел ще създаде в най-близко бъдеще алтернативен платежен канал за улесняване на финансовите сделки и транзакции между Европейския съюз и Иран, за да бъдат заобикаляни санкциите на САЩ. Това обяви ръководителят на европейската дипломация Федерика Могерини, цитирана от световните информационни агенции.\"Очаквам този инструмент да бъде създаден през следващите седмици преди края на годината като начин за защита и насърчаване на законния бизнес\", изтъкна Могерини пред журналисти.Европейският съюз обмисля начини да продължи да прави бизнес с Техеран и да заобиколи американските икономически санкции, след като Вашингтон се оттегли от ядреното споразумение, сключено между Иран и световните сили през 2015 г. и възстанови икономическите санкции срещу Ислямската република.През ноември ЕС предложи създаването на клирингова къща, или дружество със специално предназначение, за да се улеснят финансовите транзакции с Иран. Предложението не беше прокарано, след като нито една страна от ЕС не се съгласи да приеме такъв механизъм от страх от санкции, които Вашингтон евентуално би могъл да предприеме срещу тях.Досега Франция и Германия се отказаха да бъдат страни домакини на дружество със специално предназначение. В същото време големите сили в ЕС планират да окажат по-голям натиск върху Люксембург и Белгия, за да бъдат домакини на централата на въпросното дружество, след като Австрия отхвърли искането да менажира проекта. Както Белгия, така и Люксембург изразиха съмнение по въпроса.Малко след като американският президент Доналд Тръмп оттегли САЩ от ядреното споразумение с Иран, лидерите на Европейския съюз активираха законодателство, забраняващо на компаниите от Общността да се съобразяват с американските санкции срещу Техеран.Мярката обаче не успя да попречи на европейски компании гиганти като Total, Volkswagen, Daimler, Peugeot, Renault и Siemens да напуснат страната. Европейските мултинационални компании са много по-загрижени за загубата на американския пазар, отколкото от евентуалните глоби, които биха могли да отнесат от Брюксел за напускането на Иран.", "date": "2018.12.10", "title": "ЕС скоро създава платежен канал, позволяващ на Иран да заобикаля санкциите на САЩ "}
{"url": "https://news.bg/crime/mvr-svetkavichno-razkri-kradtsite-na-sudzhutsi.html", "text": "Полицията разкри крадците на суджуци в Карнобат, съобщиха от районното управление.От двора на частен имот на улица \"Димитър Благоев\" в града е откраднат прът със 16 суджуци. Задържани са четирима извършители на деянието - 15-годишния И.Я., 16-годишния Й.К., 15-годишния И.С., 17-годишния Д.Я. и 19-годишния Р.М.Младежите са направили пълни самопризнания.Откраднатите хранителни продукти не са открити, тъй като най-вероятно са изядени.Предстои извършване на оценка за себестойността им и възстановяването й на собственика.", "date": "2018.12.10", "title": "МВР светкавично разкри крадците на суджуци"}
{"url": "https://news.bg/education/kiril-ananiev-uspokoyava-studentite-meditsi-v-su-che-nyama-da-zakrivat-fakulteta.html", "text": "Няма опасност да се загуби акредитацията на Медицинския факултет и дипломите на студентите. В това увери студентите по медицина в Софийския университет \"Св. Климент Охридски\" здравният министър Кирил Ананиев, информираха от Министерството на здравеопазването.\"Желанието на всички нас е да съхраним Медицинския факултет към Софийския университет. Сядаме на една маса заедно, защото търсим диалог, а не конфронтация. Никога не е стоял на дневен ред въпросът за закриване на Медицинския факултет.Плановете ни са не само да съхраним съществуващата база, но и да я надградим\", заяви Кирил Ананиев пред студентите на Медицинския факултет към СУ \"Св. Климент Охридски\" по време на среща с тях и с ректора на висшето учебно заведение проф. Анастас Герджиков.Предмет на разговора бяха както преобразуването на Университетска болница \"Лозенец\" в многопрофилна болница, осигуряваща комплексно лечение за деца, така и бъдещето на Медицинския факултет.Министърът подчерта, че Министерството на здравеопазването е взело всички мерки за определянето на допълнителни клинични бази, в които да се провежда обучението на студентите.Припомняме, вчера и днес студенти от Медицинския факултет е.Освен това е подаден и сигнал в МЗ за това, че директорът на правителствената болница \"Лозенец\" д-р Любомир Спасов е незаконен ректор на МФ. Той е и в конфликт на интереси, изпълнявайки двете длъжности.Появиха се и мнения, че теренът на някоя от болниците може би вече е определен за продажба и за това се бърза толкова със създаването на педиатрична болница, чието изграждане бе отлагано десетилетия.По думите на Ананиев след среща с директорите на университетските болници в София, всички те (директорите) са декларирали готовност да отворят вратите си за студентите на МФ. \"Важно е да изберем кои от тях искаме за вас. Заедно ще решим кои да са те\", категоричен беше министърът.Според здравния министър Кирил Ананиев, няма опасност за акредитацията на Медицинския факултет. Последната акредитация е направена през тази година и е за 6-годишен срок. В този смисъл не съществува и никакъв риск за легитимността на дипломите на обучаващите се и завършилите Медицинския факултет.\"Няма да има прекъсвания на обучения, няма да се наруши учебният процес заради преобразуването на болницата и преместването на клиники\", подчерта Ананиев.Припомняме също, че преди дни бе представена идеята  от няколко болници.В 6-месечен срок Министерството на здравеопазването трябва да е готово с анализ на състоянието на болница \"Лозенец\", а самото преобразуване ще отнеме толкова време, колкото е необходимо, информират от Министерството на здравеопазването.Според здравния министър на всеки етап ще бъде провеждана среща със студентите, а решенията ще бъдат взимани съвместно, обеща Кирил Ананиев.\"Намеренията на МЗ са детската многопрофилна болница да бъде създадена по чл. 5 от Закона за лечебните заведения, като ведомствена болница към министерството. \"Това ще стане поетапно, като в същото време ще строим новия корпус, с който да отговорим на изискванията за леглови капацитет за детска болница\", заяви Кирил Ананиев.По думите на здравния министър ще има лични разговори с всеки лекар, който работи в болница \"Лозенец\". Те ще получат предложения, които да удовлетворяват изискванията къде да практикуват професията си. Крайното решение къде да работят ще бъде тяхно, е мнението на министъра.\"За мен тази среща беше изключително важна и ползотворна, защото исках студентите да чуят от мен и от ректора на Софийския университет отговорите на въпросите, които ги вълнуват. Студентите бяха изключително коректни и точни при задаването на въпросите, които касаят тяхната съдба и тази на Медицинския факултет\", заяви Ананиев след срещата.", "date": "2018.12.10", "title": "Кирил Ананиев успокоява студентите-медици в СУ, че няма да закриват факултета"}
{"url": "https://news.bg/int-politics/velikobritaniya-zapochva-usileno-da-se-gotvi-za-brekzit-bez-sporazumenie-s-es.html", "text": "Великобритания засилва подготовката си за Брекзит без споразумение. Това подчерта британският премиер Тереза Мей, след като обяви отлагането на решаващото гласуване в парламента на споразумението за Брекзит, сключено с Европейския съюз през миналия месец, съобщава \"Франс прес\".\"Докато не успеем да постигнем споразумение, рискът от случайна липса на споразумение се увеличава. Така че правителството ще засили работата си по подготовката за този потенциален резултат\", изтъкна Тереза Мей пред британските депутати.Мей е изправена пред огромен бунт от депутати от нейната Консервативна партия заради споразумението с ЕС за Брекзит, докато опозиционните партии също са против нея. Мей проведе разговори през уикенда с председателя на Европейския съвет Доналд Туск и германския канцлер Ангела Меркел. Междувременно паундът се срина спрямо долара до невиждани от 18 месеца равнища след обявлението на Тереза Мей за отлагане на гласуването на споразумението, което увеличи несигурността за това дали Великобритания ще успее да договори каквито и да е условия с ЕС преди да излезе от Общността в края на март следващата година. ", "date": "2018.12.10", "title": "Великобритания започва усилено да се готви за Брекзит без споразумение с ЕС "}
{"url": "https://news.bg/society/sobstvenik-na-sayt-go-grozi-globa-zaradi-obyava-za-prodazhba-na-domashna-rakiya.html", "text": "Собственик на информационен сайт е заплашен от глоба заради появила се обява в рубрика на сайта му за продажба на домашна ракия. За този случай алармира адвокат Емил Георгиев в профила си във фейсбук.Според Агенция \"Митници\" това представлява нарушение на чл. 99, ал. 6 от ЗАДС. От публикуването на такава обява започва да тече 3-дневен срок, в който администраторът на сайта трябва да я премахне. От представената информация става ясно, че клиентът на адвокат Георгиев не е премахнал обявата от сайта си заради, което следва да бъде санкциониран.Глобата за нарушение на чл. 99, ал. 6 и 7 ЗАДС си я бива - от 2000 до 5000 лв. за юридически лица, а за физически от 500 до 1000 лв.По думите на Георгиев обаче, \"с подобни разпоредби Агенция \"Митници\" реално признава, че е напълно безсилна да контролира търговията с акцизни стоки и иска от собствениците на сайтове да ѝ работят дигитална ангария. И очаква те на свои разноски да проверяват всяка една обява, коментар или всеки един пост в потребителски форум преди публикуването им.\"Адвокад Георгиев е на мнение, че митничарите са поискали депутатите да променят разпоредбите и затова са вкарали нов параграф, с който изменят Закона за акцизите и данъчните складове, като по думите му \"превръщат досегашния му чл. 99 в бухалка срещу свободния интернет\".Според тази промяна от 1 януари 2019 година директорът на Агенция \"Митници\" ще има правомощие да нарежда на доставчиците на интернет пренос и достъп да блокират достъпа до сайтове, на които има (незаличени) обяви за предлагане на акцизни стоки.Срокът, за който достъпът до сайт може да бъде блокиран, е от 7 дни до 1 месец.В съобщението си Георгиев изтъква, че това е в пълен противовес с чл. 17 от Закона за електронната търговия, според който администраторът на сайт не е длъжен да извършва наблюдение на информацията, която съхранява, пренася или прави достъпна от името и за сметката на своите клиенти.Той е категоричен, че в този случай единствената алтернатива е да се премахнат секциите от тези сайтове, а това щяло да доведе до лишаване от трафик и основно от бизнес.", "date": "2018.12.10", "title": "Собственик на сайт го грози глоба заради обява за продажба на домашна ракия"}
{"url": "https://news.bg/crime/vks-za-ostavaneto-v-aresta-na-ivancheva-intsidenten-sluchay-na-nepravilna-sadebna-praktika.html", "text": "ВКС откри пропуски и инцидентен случай на неправилна съдебна практика в работата на Специализирания апелативен наказателен съд, когато той отмени решението на долната инстанция, с което мерките за неотклонение на обвинените Десислава Иванчева и Биляна Петкова бяха променени.Припомняме,  след като избухна скандал за това, че  и съответно отменено, а .От спецпрокуратурата призоваха Апелативния съд да не предоставя на проверяващите документите по делото, докато втората инстанция не се произнесе окончателно. Съдът обаче не се съобрази с това искане. Той отказа да направи и отвод на прокурорите по делото, поискан от защитата на обвиняемите.В доклада на ВКС се констатира, че искането за спиране на изпълнението на определението на първоинстанционния съд за изменение на мерките за неотклонение на подсъдимите Десислава Иванчева и Биляна Петрова от задържане под стража в домашен арест е разгледано, без да е изпълнена процедурата по чл. 342, ал. 2 от НПК, според която в 7-дневен срок от съобщението за постъпилия частен протест подсъдимият може да направи възражение.Върховните съдии посочват, че съдебното произнасяне на въззивната инстанция по искане за спиране на изпълнение на първоинстанционното определение предпоставя редовно образувано въззивно производство, каквото в разглеждания случай не е било налице.Освен това съдиите от ВКС установяват, че решението на Апелативния съд е постановено без съдебният състав да е разполагал с протокола от проведеното на 16.11.2018 г. съдебно заседание ().Въззивният състав е разполагал единствено с т. н. \"частичен\" протокол, в който са записани в работен вариант мотивите и диспозитива на решението за промяна на мерките от задържане под стража в домашен арест. \"Този документ не представлява официален такъв, тъй като е бил подписан единствено от председателя на първоинстанционния съдебен състав, но не и от секретаря съгласно чл. 311, ал. 2 от НПК. В процесуалния закон въобще не е регламентирано понятие \"частичен\" протокол.\"Когато въззивният съд се е произнесъл и е спрял изпълнението на решението на долната инстанция, самото решение все още не е било подписано от съдебните заседатели, т. е. изобщо не е бил налице годен съдебен акт, окончателно финализиран с подписите на членовете на съдебния състав, заключават съдиите от ВКС.Според ВКС констатираните нарушения представляват инцидентен случай на неправилна съдебна практика, пише в доклада.Върховните съдии препоръчват на съдилищата да се укаже стриктно да спазват актуалното законодателство - нормите на НПК и Правилника за администрацията на съдилищата - при образуване и администриране на делата. Те не са самоцелни, а представляват гаранция за ефективно правосъдие.", "date": "2018.12.10", "title": "ВКС за оставането в ареста на Иванчева: инцидентен случай на неправилна съдебна практика"}
{"url": "https://news.bg/curious/voyadzhar-2-napusna-slanchevata-sistema.html", "text": "Сондата Вояджър 2, която напусна Земята през 1977 г., е вторият обект, създаден от човека, който излиза извън нашата Слънчева система, съобщава БиБиСи.Изстреляна е 16 дни преди Войджър 1, чиято по-бърза траектория я поставя в \"пространството между звездите\" шест години преди Вояджър 2.Новината е съобщена на среща на Американския геофизичен съюз (AGU) във Вашингтон и потвърдена от водещия учен на мисията проф. Едуард Стоун.Професор Стоун обяснява, че и двете сонди вече са \"в междузвездното пространство\", а датата на отпътуване на Вояджър 2 от Слънчевата система е 5 ноември 2018 г.На тази дата постоянният поток от частици, излъчвани от Слънцето, които се отчитат от сондата, изведнъж изчезва. Това показва, че е премината \"хелиопаузата\".Американската космическа агенция съобщава, че Вояджър 2 разполага с работещ инструмент на борда, който ще предостави \"първо по рода си наблюдение на естеството на този вход в междузвездното пространство\".Сегашното местоположение на сондата е около 18 милиарда км от Земята. Тя се движи с около 54 000 км/ч, а Вояджър 1 се движи още по-бързо, със скорост 61000 км/ч и се намира на 22 милиарда км.Двете сонди Вояджър първоначално са предвидени за изучаване на външните планети, но след това просто са оставени да продължат.Проф. Стоун коментира, че в началото на мисията екипът нямал представа колко време ще им отнеме да стигнат до ръба на защитния \"балон\" на слънцето или на хелиосферата. \"Ние дори не знаем колко дълго може да работи един космически кораб, а сега изучаваме местната междузвездна среда\".Учените определят слънчевата система по различни начини, така че проф. Стоун винаги е внимавал да не използва точната фраза \"напускане на Слънчевата система\" по отношение на Вояджър.Той допълва, че сондите все още трябва да преминат през облака \"Оорт\", където има комети, гравитационно свързани със Слънцето, макар и много слабо. Но и двете сонди със сигурност са в нова, неизследвана област на космоса.Първата цел на двойката е да проучи планетите Юпитер, Сатурн, Уран и Нептун - задача, която те завършват през 1989 г. След това те бяха насочени към дълбокото пространство.Очаква се в някакъв момент техните източници на енергия задвижвани с плутоний да спрат да доставят електроенергия и в този момент техните уреди и техните 20W предаватели ще спрат да функционират.Вояджър 1 няма да се доближи до друга звезда почти 40 000 години, въпреки че се движи с толкова голяма скорост. Но ако оцелее, ще бъде в орбита около центъра на нашата галактика в продължение на милиарди години.", "date": "2018.12.10", "title": "Вояджър 2 напусна Слънчевата система"}
{"url": "https://news.bg/int-economics/kitay-zabranyava-vnosa-i-prodazhbata-na-modeli-na-iphone.html", "text": "Китайският съд се произнесе срещу Apple, във връзка с дело на Qualcomm и патенти на чипове срещу вноса на iPhone в Китай, Apple планира да оспори решението, съобщава \"Уол стрийт джърнал\".Акциите на Apple падат, докато тези на Qualcomm се покачват. Решението на съда за интелектуална собственост е първият в световния пазар на смартфони, който се стреми да ограничи продажбите на iPhone.Решението е част дългогодишен съдебен спор между Apple и Qualcomm. Компанията за чипове е подала повече от десет иска срещу Apple за нарушаване на патенти в Китай.Qualcomm коментира, че съдът в Китай е установил, че Apple са нарушили два основни патента: един, свързан с редактирането на снимки, а другият е за движение с едно докосване на екрана - \"тъчскрийн\".Забраната за внос и продажба не включва най-новите устройства на Apple - XS, XS Max и XR - защото те не са били на пазара, когато е подаден иска за патент.Не е ясно кога тази забрана ще влезе в сила. Четири модела са засегнати от забраната - iPhone 7, 7 Plus, 8 и 8 Plus, но те все още се продават чрез уебсайта на Apple в Китай. Apple спря да продава директно някои други модели, включително 6s, 6s Plus и X.Apple заяви, че всички модели iPhone ще останат достъпни в Китай и че ще търси законови решения чрез съда. Китай е основен пазар за Apple и представлява около 20% от приходите за 2018 г.", "date": "2018.12.10", "title": "Китай забранява вноса и продажбата на модели на iPhone"}
{"url": "https://news.bg/regions/dve-zheni-postradaha-pri-pozhar-v-tavan-v-blagoevgrad.html", "text": "Две жени пострадаха при пожар в Благоевград, съобщи БНР.Пожарът е възникнал в тавански помещения на жилищна сграда, в района на кръговото кръстовище между улиците \"Джеймс Баучер\" и \"Александър Стамболийски\" в града.Два екипа на \"Спешен център\" оказват помощ на място на двете леко обгазени жени. На място има четири противопожарни автомобила. Полицията е отцепила движението в посока квартал \"Еленово\". Припомняме, че по-рано днес от Националния синдикат на пожарникарите и спасителите \"Огнеборец\" алармираха, че Според тях недостигът на пари за поддържане на наличната техника създава предпоставки за забавена реакция при възникнали произшествия и риск за живота и здравето на гражданите, както и големи материални загуби.", "date": "2018.12.10", "title": "Две жени пострадаха при пожар в таван в Благоевград"}
{"url": "https://news.bg/crime/politsiyata-vav-varna-nyama-predstava-koy-e-otkritiyat-v-shahta-martav-mazh.html", "text": "Полицията все още не знае самоличността на мъжа, който беше открит  преди дни.Вече четвърти ден разследващите работят по случая, но без успех, пише \"\".По думите на говорителя на полицията във Варна Ивана Милева засега единствено е ясно, че мъжът не е загинал вследствие на престъпление. Причината за смъртта е инцидент.\"Засега категорично може да се каже само, че в случая няма данни за престъпление. Мъжът е бил без документи у себе си. На видима възраст е на около 30-40 години, но самоличността му не е установена\", заяви Милева.Припомняме, тялото на мъжа беше открито малко след 17.30 часа на 7 декември, петък. Трупът на мъжа беше забелязан от работници, които правили оглед на дренажните шахти по протежението на новоизграждащия се булевард.", "date": "2018.12.10", "title": "Полицията във Варна няма представа кой е откритият в шахта мъртъв мъж"}
{"url": "https://news.bg/crime/do-nova-godina-prokuraturata-kazva-dali-grazhdanin-mozhe-da-iska-informatsiya-za-kmetstvoto.html", "text": "Дряновският кмет Мирослав Семов сезира Габровската окръжна прокуратура срещу гражданин, който чинно подавал заявления за достъп до обществена информация, съобщи БНР.Кметът на Дряново искал да заведе дело и държавата да провери как гражданинът ползва получената информация и дали случайно не злоупотреба с права.Проверката на прокуратурата е приключила и до края на декември 2018 г. обвинението трябва да се произнесе дали Ангелов е набедил кмета в извършване на престъпление, изясни говорителят на Окръжната прокуратура Людмила Рачева.Сигналът до държавното обвинение срещу гражданин е подаден от кмета на Дряново Мирослав Семов след като безплатно разпространяваният в общината вестник \"Дряновица\" публикува неправомерно изразходване на общинските приходи. Парите са влезли в общинската хазна от такса битови отпадъци.Авторът на статията Ангел Ангелов се позовава на доклад на Агенцията за държавна финансова инспекция, установила, че 57 хиляди лева, постъпили от таксата, са похарчени нецелево.След публикацията кметът изпраща сигнал до Окръжната прокуратура в Габрово. От там сигналът се препраща по компетентност на Районната в Дряново.Ангел Ангелов живее в София, но е роден и израснал в Дряново. Той има имоти там и плаща данъци. По тази причина се интересува от решенията на Общинския съвет в Дряново, конкретно за увеличаването на такса битови отпадъци за гражданите.Издателят на вестник \"Дряновица\" го поканил да публикува в изданието, което информира жителите на общината за работата на местната власт. Вестникът съобщава за нередности и злоупотреби при управлението.Ангелов е питал кмета по различни теми - за тази година заявленията, подадени от него по Закона за достъп до обществена информация, са 20-ина. Заради отказ да му бъде предоставена информация, атакувал кмета в съда неведнъж. От решените пет дела, четири са в негова полза.\"Те са длъжни да дават отчет за всеки лев, който са изразходили, за да може ние гражданите да разберем дали те правилно го изразходват този лев и дали е могло да бъде изразходен по друг начин. Заявленията касаят изразходването на общинските средства\", обясни Ангелов.Той прави заявка за още информация, която да покаже разкрития за управлението на община Дряново. Според него и в други населени места има такива злоупотреби, а Дряново е просто един пример.В отговор на исканията кметът Мирослав Семов е категоричен, че няма какво да крие, но го смущава интерпретацията на информацията.Вече са минали 22-23 заявления. Нас не ни притеснява какво отговаряме, а ни притеснява, че информацията, която подаваме, после излиза в различни медии интерпретирана, коментирана по свой начин от авторите на тези медии, включително и от г-н Ангелов, заяви кметът на Дряново.\"Притеснява ни и големият брой искания, свързани с достъп до информация, които стават все повече. Това ни заема огромен ресурс от администрацията, който се занимава с подготовката на отговорите. Напълно открити сме за даване на отговор на всеки\", обясни Мирослав Семов.Кметът се опасява от тенденциозност в отношението към неговото управление. Той припомни за наближаването на местните избори.Според Стефан Ангелов от правния екип на Програма \"Достъп до информация\" смята, че сигналът на кмета до прокуратурата е напълно безпочвен. Според него сигналът на кмета прилича на набеждаване и опит за сплашване.\"Тъжно е, че кметът не е предприел достатъчни мерки, за да са по-ясни неговите действия по разходването на бюджета. След като има нередности, които са казвани ясно от г-н Ангелов, не виждам никакъв проблем кметът да излезе и да ги опровергае. Сигнал в прокуратурата и това да те накарат да отидеш да даваш обяснения на място, много повече мирише на едни отминали времена, на един тотален контрол от държавата, който не е присъщ на демократичното общество. На мен ми изглежда като метод за сплашване\".Според юриста мълчаливият отказ е недопустим. По думите му в закона няма ограничения за брой подадени заявления.\"Вместо държавните органи да искат да бъдат по-прозрачни и да се защитят от тези предполагаеми за тях политически атаки, те се опитват да намерят по-лесния начин и да тормозят гражданите чрез органите на реда, на които това въобще не е задача\", допълни Стефан Ангелов.", "date": "2018.12.10", "title": "До Нова година прокуратурата казва дали гражданин може да иска информация за кметството"}
{"url": "https://news.bg/regions/mazh-napadna-saseda-si-s-darvorezachka.html", "text": " Мъж нападна съседа си с дърворезачка, съобщиха от Областната дирекция на МВР в Плевен.Инцидентът станал на 9 декември около 14.40 часа. В районното управление в Левски постъпил сигнал, че в село Малчика възникнал междусъседски скандал, при който 62-годишен мъж ударил с резачка за дърва 57-годишния си съсед. След това мъжът стрелял към комшията си със законно притежавания си пистолет марка \"Зораки\", кал. 9 мм.След намесата на полицията оръжието и резачката са иззети.Нападнатият 57-годишен мъж е транспортиран в плевенска болница с прорезна рана. След оказана медицинска помощ е освободен за домашно лечение без опасност за живота.Стрелецът е задържан за 24 часа. По случая е образувано досъдебно производство.", "date": "2018.12.10", "title": "Мъж нападна съседа си с дърворезачка"}
{"url": "https://news.bg/bulgaria/1800-sobstvenitsi-na-avtomobili-s-prekratena-registratsiya-zaradi-shofirane-s-droga.html", "text": "Прекратена регистрация на 1800 собственици на автомобили, заради шофиране след употреба на наркотици, а за алкохол - на 4500 собственици.Общо установените шофьори до ноември месец под въздействието на упойващи веществена е 8500. Като 2800 от тях са седнали зад волана, употребили наркотици.Това информира началник сектор \"Пътен контрол\" главен инспектор Росен Рапчев.От днес е в ход специализирана полицейска операция за контрол на водачите на моторни превозни средства за шофиране след употреба на алкохол, наркотични вещества и техните аналози. Тя се провежда от Пътна полиция и е по линия на Европейската мрежа на службите на Пътна полиция TISPOL. Проверките започнаха тази сутрин и ще продължат до края на тази седмица - 16 декември.Целта на операцията е да се обърне внимание на водачите на моторни превозни средства, че управлението след употреба на алкохол или наркотични вещества е изключително опасно и е недопустимо.", "date": "2018.12.10", "title": "1800 собственици на автомобили с прекратена регистрация заради шофиране с дрога"}
{"url": "https://news.bg/int-politics/indiya-uspeshno-testva-nay-dalekoboynata-si-balistichna-raketa-agni-v.html", "text": "Индия успешно е изстреляла тестово тази сутрин най-далекобойната си балистична ракета \"Агни-V\", която е способна да носи ядрена бойна глава. Изстрелването е било проведено от тестов полигон на източното крайбрежие на страната.\"Агни-V\" е разработена по проект на стойност 374 млн. долара, одобрен от правителството през 2008 г.Разглеждана като голяма сдържаща сила срещу Китай, \"Агни-V\" се очаква много скоро да стане част от стратегическите сили на Индия. Ракетата може да удря цели на територията на цяла Азия, както и части от Африка и Европа.Това е третият успешен тест на ракетата през тази година. Предните изпитания бяха през януари и юни.Дългата 17 метра и широка 2 метра тристепенна ракета тежи около 50 тона и е способна да носи товар от 1,5 тона се разглежда като основен възпиращ фактор срещу Китай.Китай открито изрази недоволството си от проекта на Индия за \"Агни-V\", когато ракетата беше тествана през декември 2016 г. Китай настоя, че тестът е против правилата на Съвета за сигурност на ООН и че застрашава да наруши стратегическия геополитически баланс в Южна Азия.", "date": "2018.12.10", "title": "Индия успешно тества най-далекобойната си балистична ракета \"Агни-V\""}
{"url": "https://news.bg/regions/slagat-oshte-kameri-v-burgaskiya-meden-rudnik.html", "text": "Община Бургас слага камери в най-големия квартал в града - \"Меден рудник\", съобщиха от общината. Специализирана система ще разпознава регистрационните табели на колите при влизане и излизане от комплекса.Проектът на Община Бургас се изпълнява със съдействието на мобилния оператор \"Виваком\".На три места ще бъде изградена специална ANPR система за разпознаване на регистрационни табели на превозни средства. Тя ще обхваща бул. \"Захари Стоянов\" - входа за гр. Средец, на бул. \"Ал. Г. Коджакафалията\" - входно-изходна точка за село Твърдица и на входа и изхода за кв. \"Горно Езерово\".Община Бургас започна изграждането на цялостна система за видеонаблюдение в най-големия жилищен комплекс - \"Меден рудник\".Предвижда се да бъдат монтирани общо 67 високотехнологични камери на 24 ключови локации в комплекса. Вече са разположени 20 от тях, а до началото на 2019-та година ще бъдат поставени и останалите 47.Фокусните точки са ключови кръстовища, учебните заведения, криминогенните зони и входно-изходните артерии на \"Меден рудник\". Те са изцяло съобразени и съгласувани с изискванията на МВР за изграждане на системи за видеонаблюдение.Това са бул. \"Захари Стоянов\" - изход за Средец, кръстовища с ул. \"Въстаническа\", ул. \"Миньорска\", ул. \"Слънчеви хълмове\", бензиностанция Петрол; бул. \" Ал. Г. Коджакафалията\" - изход за Твърдица, кръстовища с ул. \"Тракиец\" и ул. \"Петко Росен\", ул. \"Въстаническа\" - кръстовище с ул. \"Петрова нива\", до бл. 100 и бл. 101, изход към кв. Горно Езерово, ул. \"Петрова нива\" - кръстовище с ул. \"Константин Петканов\", ул. \"Тракиец\" - кръстовища с ул. \"Ален Мак\" и ул. \"Капитан Петко Войвода\", ул. \"Капитан Петко Войвода\" до бл. 18, ОУ \"Константин Петканов\", ОУ \"Петко Росен\" и Лакомата спирка, обясняват от общината.Всички камери в комплекса ще бъдат свързани помежду си с общ софтуер. Те ще предават информацията в реално време към градския Център за управление на трафика, който ще координира получените сигнали и при необходимост ще го изпраща на компетентните органи.Записът на изображението от високотехнологичните камери ще се извършва в режим NVR H.265 4K и ще се съхранява за период от 60 дни. Устройствата имат застраховка против вандализъм и гаранционна поддръжка на свързаността и софтуера към тях за 60 месеца.Обяснението на общината, е че с повече видеонаблюдение щяло да се подобри сигурността. Очакват битовата престъпност ще намалее с около 30 %.Камерите ще контролират и скоростта в натоварени точки като пешеходни пътеки, училища, обществени сгради и ще помагат за идентифициране на издирвани автомобили при навлизане в комплекса.", "date": "2018.12.10", "title": "Слагат още камери в бургаския \"Меден рудник\""}
{"url": "https://news.bg/regions/mechka-s-malko-meche-brodi-iz-vitosha.html", "text": "Мечка с малко мече броди из Витоша. За това предупредиха от Регионалната инспекция по околната среда и водите в Перник.Животните са били заснети в района на ТП Държавно ловно стопанство \"Витошко-Студена\" в границите на Природен парк \"Витоша\".За да проверят сигнал за нападение от кафява мечка на пчелин в частен имот в района, експерти от отдел \"Биоразнообразие, защитени територии и зони\" поставили фото капани.На 4 и 6 декември устройствата заснели две мечки - майка с малко. Кафявата мечка, която се среща в България, е защитен вид, включен в Червената книга. Макар и едро, тя е едно от най-плахите диви животни и избягва срещите си с човека. Обикновено мечката усеща човешкото присъствие отдалеч и се оттегля спокойно.По-опасна обаче може да бъде срещата с майка с малко мече, защото тя го защитава на всяка цена.От РИОСВ призовават гражданите при намиране на екземпляри от защитен вид незабавно да сигнализират екоинспекцията и да не безпокоят животните до пристигането на експерти.", "date": "2018.12.10", "title": "Мечка с малко мече броди из Витоша"}
{"url": "https://news.bg/society/trudnite-godini-pred-bibliotekite-predstoyat-spored-kulturniya-ministar.html", "text": "\"Националната библиотека е пример за надграждане на наследеното от поколения специалисти и изследователи.\" Това заяви директорът на Националната библиотека \"Св. Св. Кирил и Методий\" доц. д-р Красимира Александрова по случай 140-годишния юбилей на библиотеката.По думите на Александрова Националната библиотека е онова мечтано от предците ни духовно средище, което дава възможност за сближаване на хора със значими за обществото идеи и каузи.Директорът посочи, че 140 години след създаването на институцията, тя продължава да се радва на респектиращо присъствие в културния и духовен живот на България. Според нея библиотеката има какво да покаже както на Европа, така и на света, а приносът ѝ за популяризирането на българската култура е неоспорим.\"Вярвам, че професионалното съвместяване на традицията с модерността ще ни помогне да предадем любовта си към словото и книгата на всеки, прекрачил прагът на тази достолепна сграда\", каза Александрова.На честването на юбилея присъства министърът на културата Боил Банов. Според него досегашните 140 години, в които библиотеката съществува, са били по-лесните, защото трудните години тепърва предстоят. Той визира напредъка на технологиите и цифровото общество. По думите му днес се създават цели поколения, които не могат да отворят и да разлистят книга.\"Да разлистиш книга няма нищо общо с това на компютъра да цъкнеш и да погледнеш. Това е голямата драма и тук библиотеката трябва да опази нашия дух и да го предава нататък, защото иначе ще почнем прекалено много да се дигитализираме, ще вземем да спрем и да мислим\", заяви министърът.\"Успех на всички, за които България, нейната книжовност и памет са свято дело. Успех на хората с буден и критичен поглед към темите на деня. На добър час на всички, които подтикват другите към любознателност и откривателство\", пожела Александрова.Продължавайте с тази прекрасна мисия да пазите паметта на българската нация, пожела от своя страна бившият културен министър и понастоящем депутат от ГЕРБ Вежди Рашидов.", "date": "2018.12.10", "title": "Трудните години пред библиотеките предстоят според културния министър"}
{"url": "https://news.bg/int-politics/finlandskite-spetssluzhbi-vizhdat-rusiya-i-kitay-kato-zaplaha-za-kibersigurnostta.html", "text": "Русия и Китай са споменати в доклада на финландските специални служби като източници на киберзаплахи. Документът посочва по-специално, че опитите за кибер влияние, свързани с Русия, засягат държавни организации, предприятия, които си сътрудничат с тях, а също и фирми, свързани с енергийния сектор, съобщава ТАСС.И двете държави са споменати в доклад на \"Супо\", публикуван в понеделник. \"Атаките с помощта на хакерски програми стават все по-малко и по-малко видими от преди, фокусирани са върху компании, които предоставят услуги на обекта на наблюдение, както и други заинтересовани играчи.Опитите за кибервлияние, свързано с руската държава включват компании, ангажирани с разработването на стоки и снабдяването с услуги в енергийния сектор\", се казва в доклада.Що се отнася до Китай, в документа се посочва, че основният обект на интерес е сферата за разработване на продукти и товари, но не се уточнява за какво точно става въпрос. В доклада се съобщава, че във Финландия има десетки служители на чуждестранни разузнавателни служби.В допълнение към тях всяка година десетки други членове на чужди спецслужби идват в страната, за да изпълняват конкретни задачи. Основните сфери на интереси, посочени в \"Супо\", са финландската политика и технология.Службата подчертава, че специалните служби на чужди държави ще продължат да бъдат активни във Финландия през следващите години. Според ръководителя на \"Супо\" Анти Пелтари, \"технологичното развитие затруднява противодействието на такива незаконни дейности\".Според доклада на \"Супо\", \"кибер-атаките идват по-специално от големи държави, които с помощта на широк кръг от средства се опитват да популяризират своите ползи и да навредят на държавата, която е целта на това влияние\".Примерите включват информационни кампании, политически натиск, подкопаване на стабилността на границата, използване на икономически трудности и влияние върху решенията в енергийната политика.", "date": "2018.12.10", "title": "Финландските спецслужби виждат Русия и Китай като заплаха за киберсигурността"}
{"url": "https://news.bg/energy/milioni-dalzhat-darzhavni-i-obshtinski-firmi-na-energo-pro.html", "text": " Дружествата от обществена значимост, които са държавна и общинска собственост, са сред най-големите длъжници на ЕНЕРГО-ПРО. Над 10 милиона лева са общите задължения за доставка на електроенергия към електроразпределителя.Това обяви председателят на УС на ЕНЕРГО-ПРО Варна Ангел Ангелов.Въпреки че бяха извикали медиите на брифинг, специално посветен на темата, от ЕНЕРГО-ПРО не пожелаха да посочат нито точната сума, която им дължат общински и държавни фирми, нито имената на тези дружества.По всички казуси се работи активно и се търси начин за постигане на споразумение за разсрочване на задълженията и тяхното обезпечаване, стана ясно от думите му. Ангелов вярва, че ще се стигне до такова споразумение.Шефът на ЕНЕРГО-ПРО посочи, че натрупаните дългове затрудняват електроснабдителното дружество да заплаща задълженията си към фонд \"Сигурност на електроенергийната система\", цените за пренос и достъп до ЕСО, ДДС и други.За проблема със задлъжнелите дружества са информирани различни институции - Комисията за енергийно и водно регулиране (КЕВР), Министерство на енергетиката, ДАНС и Министерство на регионалното развитие и благоустройството, търсене на решение на критичната ситуация.Ангелов припомни, че ЕНЕРГО-ПРО е преустановило електрозахранването на административната сграда на ВиК \"Меден кладенец\" в Кубрат заради неплатен дълг в размер от над 3 милиона лева. През миналата седмица от енергоснабдителното дружество са предложили на Община Кубрат за разсрочване на дълга и намаление на натрупаните лихви. Очакванията са, че Общината, която е собственик на ВиК дружеството, ще стане гарант на изплащането му.ЕНЕРГО-ПРО призова всички собственици на компаниите длъжници да поемат отговорност и да се ангажират с изплащането на задълженията.", "date": "2018.12.10", "title": "Милиони дължат държавни и общински фирми на ЕНЕРГО-ПРО"}
{"url": "https://news.bg/int-politics/stardzhan-napadna-mey-otlaganeto-na-vota-za-brekzit-e-zhalko-malodushie.html", "text": "Първият министър на Шотландия Никола Стърджън излезе с изявление, в което разкритикува остро британския премиер Тереза Мей, че поставя интересите на Консервативната партия преди интересите на хората и техния жизнен стандарт.Коментарите на Стърджън бяха направени, след като Мей реши да отложи гласуването в Камарата на общините за споразумението ѝ с Европейския съюз за Брекзит, което първоначално беше насрочено за утре.\"Ако приемем, че тези информации са точни, това е повратен момент и акт на жалко малодушие от страна на правителството на консерваторите, което излезе от пътя и сега се разпада в пълен хаос. Това е окончателно доказателство, че интересите на дълбоко разделената Консервативна партия означават далеч повече за премиера от работните места и стандарта на живот на хората. Това е непростимо бягане от отговорност, а британското правителство сега трябва да се маха от пътя и да позволи на други да поемат властта\", подчерта Стърджън.Тереза Мей ще говори пред британския парламент в 17:30 часа, като се очаква официално да обяви, че гласуването за нейното споразумение за Брекзит се отменя.От своя страна премиерът на Ирландия Лео Варадкар заяви, че няма да има споразумение за излизането на Обединеното кралство от Европейския съюз без правно обвързващ защитен механизъм, който предотвратява твърдата граница на ирландския остров.Варадкар повтори позицията на Европейската комисия, подчертавайки, че няма да е възможно да се възобновят преговорите за Брекзит. Той повтори, че споразумението, което вече е постигнато между двете страни, което включва защитен механизъм за ирландската граница, е \"единственото споразумение на масата\" за преговори.Междувременно председателят на Европейската комисия Жан-Клод Юнкер настоя, че Брюксел няма да предоговаря споразумението за Брекзит с Лондон, потвърждавайки отново, че споразумението, което е на масата, е най-доброто и единствено възможно.", "date": "2018.12.10", "title": "Стърджън нападна Мей: Отлагането на вота за Брекзит е \"жалко малодушие\""}
{"url": "https://news.bg/regions/maskiran-obra-igralna-zala-v-bankya-politsiyata-go-izdirva.html", "text": "Маскиран мъж обра игрална зала в Банкя, полицията го издирва. Това съобщиха от Областната дирекция на МВР в София.Въоръженият грабеж бил извършен тази сутрин около 4 часа. По първоначални данни обирджията нахлул в помещението, нанесъл удар с пистолет в главата на крупието, отнел чанта с пари от оборота, таблет и мобилен телефон и избягал.На пострадалия е оказана медицинска помощ.По случая е образувано досъдебно производство. Разследването продължава.", "date": "2018.12.10", "title": "Маскиран обра игрална зала в Банкя, полицията го издирва"}
{"url": "https://news.bg/economics/vodata-poskapva-v-27-grada-ot-yanuari.html", "text": "Поскъпване на водата в 27 населени места се очаква от януари, информира БНР.Най-голям скок е предвиден в Бургас и София - с 10 на сто. Единствено в Кърджали се очаква да има поевтиняване - с около процент и половина.Конкретното поскъпване за всеки град ще стане ясно към края на месеца. Според предложенията от нова година най-много ще плащат в Шумен, Добрич, Силистра, Варна и Враца, където кубик вода ще струва над 3 лева.Във Враца поскъпването ще бъде ограничено до 3 лева и 17 стотинки на кубик, а в Монтана е определена цена от 2 лева и 96 стотинки за кубик.В София водата ще струва с около 20 стотинки повече и ще стане около 2 лева и 60 стотинки за кубик.Увеличението на цените на ВиК услугите е очаквано и е заложено в бизнес плановете на дружествата, които бяха одобрени от регулатора.От регулатора отново припомнят, че от години настояват да има подпомагане за водата за най-бедните потребители, така както има помощи за отопление.", "date": "2018.12.10", "title": "Водата поскъпва в 27 града от януари"}
{"url": "https://news.bg/int-politics/merkel-mnogo-dovolna-ot-priemaneto-na-globalniya-pakt-za-migratsiyata.html", "text": "Германският канцлер Ангела Меркел определи приетия по-рано днес глобален пакт за мигрантите като \"крайъгълен камък\" в разработването на многостранен подход по въпроса, съобщават германските медии.В изказването си на конференцията на ООН в мароканския град Маракеш Меркел подчерта, че пактът бил голяма стъпка в битката срещу трафикантите на хора.\"Миграцията е нормално явление и когато е легална, е нещо добро\", настоя германският канцлер.Според Меркел икономическата миграция е нещо, от което страни като Германия могат да извлекат полза.Тя предупреди, че отделни страни не могат да се справят със световната миграция, а само международната общност като едно цяло е способна да го направи.", "date": "2018.12.10", "title": "Меркел много доволна от приемането на Глобалния пакт за миграцията"}
{"url": "https://news.bg/int-politics/otgovornostta-e-na-advokata-ako-e-sgreshil-ne-sam-az-obyasnyava-tramp.html", "text": "Доналд Тръмп защитава плащания, съобщени от , ден, след като демократите заявиха, че президентът на САЩ може да се изправи пред импийчмънт и затвор, ако сделките се окажат нарушение на финансирането на кампанията му, съобщава \"Ройтерс\".Президентът на САЩ отново отрече всякакви злоупотреби и прехвърли обвиненията върху Коен.Тръмп коментира, че демократите са се насочили неправилно към \"обикновена частна сделка\", след като съдът обърна внимание на шестцифрени плащания от личния му адвокат до две жени по време на президентската кампанията от 2016 г.Вчера представителят Джерълд Недлър, който ще ръководи съдебната комисия, когато демократите поемат контрола над Камарата на представителите следващия месец, заяви, че ако се установи, че плащанията нарушават законите за финансира на кампании, това би било престъпление, което може да бъде обявено за неприемливо. Колегата му Адам Шиф коментира, че Тръмп може да бъде обвинен и може да се изправи пред истинската перспектива да отиде в затвора след края на мандата си.\"Сега демократите гледат обикновена частна сделка, погрешно я наричат принос за кампанията, което не е вярно. Но дори и да е така, това е само Гражданско дело, подобно на Обама, но това беше направено правилно от адвокат и дори няма да има санкции. Отговорността е на адвоката, ако е сгрешил, не съм аз\". Делото произтича от федерално разследване за предполагаема намеса на Русия в президентските избори през 2016 г. и евентуално тайно споразумение. Русия отрича намеса, а Тръмп заявява, че кампанията му не е подпомагана от Москва.Според доклада на спецпрокурора Мълър,  е имало още през 2015 година. Конкретно става дума за бившия адвокат на Тръмп - Майкъл Коен.Прокуратурата поиска пет години затвор за Коен, по обвинения , данъчни престъпления, опит да заблуди разследващите с фалшиви показания.", "date": "2018.12.10", "title": "Отговорността е на адвоката, ако е сгрешил, не съм аз, обяснява Тръмп"}
{"url": "https://news.bg/politics/balgariya-da-priznae-ofitsialno-gladomora-iskat-istoritsi-i-naslednitsi.html", "text": "България все още официално не е осъдила т.нар. Гладомор в Украйна, когато през 1932-33 г. от глад умират милиони украинци. Това стана ясно от думите на доц. Лъчезар Стоянов - историк и преподавател в НБУ пред БНР. Според него трите вълни на съзнателното избиване с глад трябва да се изучават в учебниците по нова и най-нова история.\"България много странно отсъства от дългия списък от вече 26 страни, които са осъдили това огромно престъпление в човешката история. Още по-странно е, когато част от жертвите на тези престъпни действия са българи. Крайно странно защо досега почти не се говори, а и нашите политици замитат този проблем\", заяви доц. Стоянов.В София се организира дискусия от Атлантическия съвет и посолството на Украйна у нас. \"Памет за украинците и българите, жертви на Гладомора. \"Съвременен прочит на комунистическия геноцид\" е темата на обсъждането.В нея ще участват историци от София и Киев. Дискусията ще бъде съпътствана от фотоизложба и документалния филм на режисьора Костадин Чакъров: \"Дойде есента на 1946 година\".Припомняме, в края на ноември тази година Украйна отбеляза 85-ата годишнина от големия глад през 1932-1933 г., известен в страната като Гладомор, довел до смъртта на милиони украинци. Според различни източници бройт на починалите от глад достига до 10 млн. души.Историята помни и Гладомора от 1921 - 1923 г. и следвоенния Гладомор от 1946 - 1947 г. Така на територията на Украйна в двете големи български диаспори в трите вълни Гладомор живота си губят близо 100 000 етнически българи.\"Това, което нас ни задължава като държава и народ да заемем някаква позиция, е това, че съзнателно е извършено масово избиване чрез глад. Тук трябва да сме категорични. България трябва да заеме една морална позиция. Тази позиция е колкото за миналото, толкова за настоящето и още повече за бъдещето\", заяви доц. Стоянов.Европейският парламент признава Гладомора за престъпление срещу украинския народ и срещу човечността. Резолюцията е одобрена на 23 октомври 2008 година.На парламентарно ниво престъплението е признато за акт на геноцид от 14 страни в света, сред които Естония, Унгария, Литва, Полша, Латвия, Португалия.Наследници на преживели ужаса на Гладомора настояват този геноцид да бъде признат от българските власти. \"Апелираме към българските власти и парламент, ще внесем и такава молба, България да признае Гладомора в Украйна за геноцид срещу човечеството, защото и нашите българи, които са живели тогава в Украйна, са дали жертви\".Една от преживелите глада в Украйна през 1946 г. - Валентина Драгулева разказва спомените си от детството, идентични по усещане с всеки от периодите на криза с липсата на каквото и да било за ядене.В дискусията със спомени от разказите на своята баба се включи и дизайнерът на шапки Ирина Сардарева.Жените подчертават, че архивите за този глад - геноцид в Украйна все още са в Русия и не са предадени на украинските власти, за да не се разбере истината колко са неговите жертви. А те разказват, за да има спомен човечеството за ужасите в историята - да се знае и да се помни, подчертава Сардарева.Олена Коцева от организаторите на акциите напомни колко много българи в Украйна са станали жертва на глада. Тя призова България да признае този период за геноцид спрямо украинския народ.", "date": "2018.12.10", "title": "България да признае официално Гладомора, искат историци и наследници"}
{"url": "https://news.bg/society/maykite-ot-palatkite-uchrediha-grazhdanska-initsiativa.html", "text": "Майките на деца с увреждания учредиха Национална гражданска инициатива \"Системата ни убива всички\". По техни думи това е законовата форма на инициативата, която започна преди 7 месеца, за да се бори за реформи в политиките, насочени към хората с увреждания в България.Целта на новоучредената Гражданска инициатива е да се извърши цялостна реформа в провежданите политики за хората с увреждания в страната, като се започне от основните законодателни промени:Припомняме, на 1 юни тази година родителите на деца с увреждания под мотото \"Системата ни убива\". Тяхното настояване беше Народното събрание да приеме закона за личната помощ. Инициативата беше подкрепена от хора в цялата страна и се обособиха палаткови лагери в редица градове - Стара Загора, Варна, Враца, Бургас, Силистра, Сливен, Русе, Добрич, Пловдив. Присъединиха се дори българи, живеещи в чужбина.След дълги преговори и със самия премиер Бойко Борисов относно необходимите реформи в законодателството, майките поставиха ултиматум На 17 октомври  на Закона за хората с увреждания, който обаче породи недоволство. Според протестиращите проектът не предполага системна промяна, тъй като н, както и в механизма за предоставяне на технически помощни средства и медицински изделия.На 7 декември  с мотива, че въпросът с реформата в системата за ТЕЛК все още не е решен. Протестиращите настояват финансовата подкрепа да се определя според потребностите и диагнозите, а не на база процент на ТЕЛК.Проблемът с реформата се отлага от години. Още през 2016 г. се повдигна въпросът, че ТЕЛК не трябва да определя процент намалена работоспособност, а вид и степен на увреждане.", "date": "2018.12.10", "title": "Майките от палатките учредиха Гражданска инициатива"}
{"url": "https://news.bg/health/kapka-po-kapka-zhivot-s-blagodarnost-na-kravodaritelite.html", "text": "Капка по капка - живот. По този начин центърът по трансфузионна хематология на Военномедицинска академия вече 25 години спасява живота на пациенти.Основната мисия на Кръвния център е грижата за кръводарители и опазването на тяхното здраве, обясни за news.bg д-р Анелия Гущерова, началник отделение Кръвен център към ВМА.По случай 25-годишнината на Кръвния център е организирана кръводарителска акция, в която ще се включат известни български актьори като Любо Нейков и Марта Вачкова, както и представители на мотобратството у нас.\"Изключително важно е отношението и вниманието, с което се отнасяме към кръводарителите, защото доверието, което създаваме е изключително важно - да могат те да се върнат при нас, да бъдат доволни и да дарят отново кръв\", обясни Гущерова.В последната година се наблюдава увеличаване на кръводарителите.Изключително важно е, че млади хора идват да даряват безвъзмездно и доброволно и тази тенденция е радваща. Около 6000 са доброволните кръводарители в болницата за изминалата година.Според Гущерова са необходими повече обяснения за това, че процедурата по кръводаряване е напълно безвредна, дори е полезна, тъй като се стимулира производството на млади кръвни клетки от костния мозък, които след това директно постъпват в периферията.Кръводаряването в вид донорство, а в някои медицински справки кръвта се третира като течен орган, подчерта Гущерова. Това е една своеобразна трансплантация, която съдържа голямо количество кръвногрупови антигени, плазмени белтъци и фактори на съсирване.Преди да започне процедурата, се извършва преглед на кръводарителите. Те не трябва да имат хронични заболявания като язва и диабет, да не са боледували от туберкулоза, а при жените да няма в последните 12 месеца бременност.Донорите на кръв трябва да бъдат с нормално кръвно налягане, да не взимат към момента на даряването медикаменти и в последните месеци да нямат нови татуировки, тъй като те са рискови, отбеляза д-р Гущерова.Към момента болницата успява да се справи с набавянето на кръвни банки с помощта на армията и на доброволните кръводарители.В деня на годишнината на Кръвния център към ВМА ще бъдат почетени и наградени дългогодишни кръводарители.От ВМА информираха, че почти два пъти са се увеличили безвъзмездните кръводарители в 25-годишната история на Центъра. Ако през 1994 г. са били 3 547, след 2008 г. са надхвърлили 5 000, а дотук през 2018 г. са дарили над 6 000 души, отчете от своя страната полковник професор Румен Попов, началник на Центъра по трансфузионна хематология.За последните 15 години във ВМА е увеличен обема на хемотрансфузионната терапия. През 1996 г. например за 12 месеца са преляти 1062 литра кръв и кръвни продукти, а през 2017 г. - 2060 литра. Все повече млади хора даряват кръв безвъзмездно, уточниха от ВМА.", "date": "2018.12.10", "title": "Капка по капка - живот: с благодарност на кръводарителите"}
{"url": "https://news.bg/int-politics/vitseadmiral-igor-kostyukov-e-novyat-shef-na-ruskoto-gru.html", "text": "Вицеадмирал Игор Костюков е назначен за ръководител на Главната дирекция на Генералния щаб на въоръжените сили на Руската федерация, съобщава \"Интерфакс\".До този момент, след смъртта на бившия шеф на ГРУ (както се нарича неформално дирекцията, уточнява \"Интерфакс\") Игор Коробов, Костюков временно е ръководил военното разузнаване.Костюков е с наложени санкции от САЩ, като част от списъка от декември 2016 г. срещу демокрацията и през септември 2018 г. за намеса в президентските избори.Според \"Комерсант\", Костюков е роден на 21 февруари 1961 г. в Амурска област. Получава военноморско образование и по-късно завършва военно-дипломатическата академия. Като един от лидерите на военното разузнаване той е пряко ангажиран с ръководенето на операцията в Сирия.\"Комерсант\" допълва, че през 2017 г., за кураж и героизъм, показани при изпълнение на военни задължения, Костюков получава званието \"Герой на Русия\" и получава медал \"Златна звезда\", също така е удостоен и с орден \"За заслуги към отечеството\" IV степен. ", "date": "2018.12.10", "title": "Вицеадмирал Игор Костюков е новят шеф на руското ГРУ"}
{"url": "https://news.bg/int-politics/rusiya-obyavi-za-kleveta-tvardeniyata-che-se-mesi-v-protestite-vav-frantsiya.html", "text": "Русия разглежда протестите във Франция като вътрешна работа на тази страна, не се намесва в работите на други държави, твърденията за участие на Русия във френските протести са клевета. Това обяви говорителят на Кремъл Дмитрий Песков, цитиран от руските медии.\"Бих искал да кажа, че Русия разглежда всичко, което се случва, като чисто вътрешна работа на Франция. Ние не сме се намесвали и няма да се намесваме във вътрешните работи на която и да е страна, включително Франция\", увери Песков.По думите му, Москва придавала голямо значение на развитието на отношенията с Париж и зачитала суверенитета на Франция.Вчера френският външен министър Жан-Ив льо Дриан обяви, че френският Генерален секретариат за национална отбрана и сигурност е разследвал информациите за предполагаема намеса на Русия в протестите на т. нар. \"жълти жилетки\", които разтърсиха Франция през последните седмици.По-рано се появиха информации, че за стотици акаунти в \"Туитър\", за които се предполага, че са свързани с Русия, е установено, че подклаждат протестите на \"жълтите жилетки\" чрез публикуването на снимки на ранени протестиращи и ретуитване на публикации, свързани с размириците.Франция е изправена пред вълна от масови протести от средата на ноември, когато \"жълтите жилетки\" излязоха по улиците, за да протестират срещу повишаващите се цени на горивата и планираното вдигане на акциза върху дизела и бензина.Само в събота бяха задържани над 1700 души по време на протестите.", "date": "2018.12.10", "title": "Русия обяви за клевета твърденията, че се меси в протестите във Франция"}
{"url": "https://news.bg/regions/pozhar-v-starcheski-dom-se-razmina-bez-zhertvi.html", "text": "Пожар в Дома за възрастни хора с умствена изостаналост в село Куделин се размина без жертви, предаде Областната дирекция на МВР във Видин.Инцидентът станал на 9 декември около 23.30 часа. Пристигналите на мястото огнеборци успели да потушат пламъците, преди те да обхванат съседните три сгради. Огънят унищожил 18 кв. м покривна конструкция.Предполага се, че причината за пожара е техническа неизправност в комин в сградата.Заради инцидента били евакуирани 25 души. Няма пострадали", "date": "2018.12.10", "title": "Пожар в старчески дом се размина без жертви"}
{"url": "https://news.bg/crime/zadarzhaha-33-godishna-izmamila-dve-vazrastni-zheni-v-pleven.html", "text": "Задържаха 33-годишна жена от село Градище, измамила две възрастни жени в Плевен, съобщи МВР. Разследването започнало след подаден сигнал в полицията от възрастна жена.Тя се оплакала, че получила обаждане от непознат, представил се за полицай, който я заблудил, че ще окаже съдействие при задържането на измамници като предостави пари. Така 86-годишната хвърлила през терасата си 2 830лв.Десетина дена по-късно, помощ в полицията потърсила 83-годишна плевенчанка, измамена по същата схема и изхвърлила през прозореца на жилището си 1 830 лева.Установено е, че 33-годишната жена е насочвала чрез телефонни обаждания куриер до домовете на жертвите, който вземал уговорените суми и ги предавал на посочен от нея човек на конкретно място в Плевен.Първоначално е задържана за 24 часа, а след това ѝ е взета мярка за неотклонение \"домашен арест\".Признала е вината си и е възстановила изцяло сумите на пострадалите.Работата по случая продължава за изясняване на всички участници в схемите.", "date": "2018.12.10", "title": "Задържаха 33-годишна, измамила две възрастни жени в Плевен "}
{"url": "https://news.bg/int-politics/shotlandiya-zagovori-za-vtori-referendum-za-brekzit.html", "text": "Първият министър на Шотландия Никола Стърджън обяви, че днешното решение на Съда на Европейския съюз дава възможност на британския парламент да удължи действието на чл. 50 от Лисабонския договор и след това да се проведе нов референдум относно излизането на Обединеното кралство от Европейския съюз.Ако резултатът от новото гласуване е оставане на страната в ЕС, той ще бъде последван от пълното отменяне на чл. 50 и ефективната отмяна на Брекзит, добави Стърджън.По-рано днес Съдът на Европейския съюз постанови, че Обединеното кралство може едностранно да се откаже от намерението си да излезе от ЕС и да остане в блока \"при условия, които са непроменени по отношение на статута му на страна членка\".", "date": "2018.12.10", "title": "Шотландия заговори за втори референдум за Брекзит"}
{"url": "https://news.bg/crime/pozharnikarite-se-bezpokoyat-che-s-oryazan-byudzhet-ne-mogat-da-spasyavat-hora.html", "text": "Намаляването на бюджета за пожарникарите и за спасителите застрашава човешки животи. За това алармираха от Националния синдикат на пожарникарите и спасителите \"Огнеборец\".Повод за тяхната позиция е публикуваното в Държавен вестник от петък 07 декември 2018 година Постановление на Министерски съвет № 273 за одобряване на вътрешно компенсирани промени на утвърдените разходи по области на политики/бюджетни програми по бюджета на Министерството на вътрешните работи за 2018 г, с което се отнемат близо 7 млн. лв. от и без това оскъдния бюджет на дирекцията за тази година.Нито едно от политически ръководства на ведомството, ръководили го през последното десетилетие, не е изпълнило задълженията, възложени му със закон, категорични са синдикатите.В тези задължения на работодателят трябва да осигури здравословни условия на труд на служителите си. Липсата на годни защитни облекла и съоръжения за пожарникарите и спасителите увеличава риска от професионални заболявания.Някои от тях са нелечими и неслучайно в докладите по заболеваемостта на служителите от МВР не фигурира статистика за броя на заболелите огнеборци и спасители.В резултат на безхаберието на ръководствата на МВР, болшинството от пожарникарите и спасителите са оборудвани със стари и негодни за употреба защитни средства и са принудени да ги закупуват сами.Недостигът на пари за поддържане на наличната техника, включително и закупената по европейски програми, създава предпоставки за забавена реакция при възникнали произшествия и риск за живота и здравето на гражданите, както и големи материални загуби.Въпреки поставянето от наша страна на проблемите, изглежда няма воля за решаването им от политическото ръководство на Министерство на вътрешните работи, казват огнеборците и спасителите.От Националния синдикат на пожарникарите и спасителите \"Огнеборец\" настояват предвидените в оскъдния бюджет за съответната година средства да бъдат използвани по предназначение - за нуждите на Главна дирекция \"Пожарна безопасност и защита на населението\" - МВР.Така ще има възможност за адекватно осигуряване на пожарната безопасност и защита на населението при бедствия и извънредни ситуации. Ще се даде възможност за промяна на нормативната база, но не по-късно от месец април 2019 година. По този начин ясно ще бъде уреден въпроса чие е задължението по осигуряването на здравословни условия на труд на пожарникарите и спасителите.От синдикат \"Огнеборец\" настояват да бъде създаден фонд за акумулирането на средства, чрез който допълнително да се дофинансира структурата на пожарникарите.Припомняме, преди да се влеят в МВР спасителите - водолази, сапьори и други екстремни специалисти бяха в \"Гражданска защита\". След закриване на тази агенция те се сляха с пожарникарите.Още преди десетина години се е случвало да се забави началото на спасителна акция заради липса на подходящо облекло за водолази, спомнят си бивши спасители.", "date": "2018.12.10", "title": "Пожарникарите се безпокоят, че с орязан бюджет не могат да спасяват хора"}
{"url": "https://news.bg/crime/pitat-tsatsarov-zashto-vse-oshte-nyama-mantinela-kray-svoge.html", "text": "Има опасност от възникването на нови тежки пътни инциденти в участъка край Своге, където преди 3 месеца . За това предупреждават от Института за пътна безопасност (ИПБ).В писмо го главния прокурор Сотир Цацаров от института пишат, че три месеца след трагични инцидент край Своге, който стана повод и за , все още не може да се установи кой трябва да възстанови еластичната ограда.От ИПБ започват писмото обезпокоително - освен към Цацаров те се обръщат и към медиите, защото са притеснени, че \"и това писмо ще потъне в дебрите на администрацията и ще остане без реакция от Ваша страна\" (бел. ред. - от страна на Цацаров).В писмото се посочва, че ИПБ, граждани, медии и институции многократно са отправяли призив към Агенция \"Пътна инфраструктура\" (АПИ) за обезопасяването на участъка. Към момента обаче всички се оправдавали с това, че по случая за тежката катастрофа тече досъдебно производство и било възможно да се извършват още следствени действия на мястото.Експертите на Института смятат, че е налице обективна възможност да настъпи друго тежко произшествие в участъка.\"Категорично считаме, че към настоящия момент няма причини еластичната ограда да не бъде възстановена, още повече, че спорният участък беше \", допълват от ИПБ.От института отправят молба към главния прокурор да разпореди на отговорните институции незабавно да приведат в годност еластичните мрежи край Своге, защото пътната безопасност, според ИБП, винаги трябва да бъде на първо място, преди извиненията и прехвърлянето на отговорност.Припомняме, че при  през август тази година загинаха 20 души. Случаят стана причина за оставките на трима министри- Ивайло Московски, Валентин Радев и Николай Нанков.", "date": "2018.12.10", "title": "Питат Цацаров защо все още няма мантинела край Своге"}
{"url": "https://news.bg/crime/hvanaha-mazh-s-paketi-heroin-i-amfetamin-v-akumulatora-na-kolata-mu.html", "text": "Митничари задържаха 54-годишен мъж от Благоевград с три пакета хероин и амфетамени, намерени в акумулатора на колата му, съобщиха от МВР.Мъжът, шофирал автомобил \"Фолксваген\" е бил спрян за проверка на ГКПП Видин на 7 декември. Поведението на водача се сторило съмнително на граничните полицаи. Те отклонили автомобила за допълнителна проверка в митническото хале. С рентген в акумулатора на колата са открити пакети с прахообразно вещество.При огледа граничните полицаи установили 2 найлонови пакета с амфетамин и един пакет с хероин. Общото количество амфетамина е 709 грама, хероинът е 544 грама.Наложена му е мярка за неотклонение задържане под стража за срок до 72 часа в следствения арест. Работата по случая продължава.", "date": "2018.12.10", "title": "Хванаха мъж с пакети хероин и амфетамин в акумулатора на колата му"}
{"url": "https://news.bg/int-politics/gartsiya-obyavi-poseshtenieto-na-tsipras-v-rusiya-za-absolyutno-uspeshno.html", "text": "Посещението на гръцкия премиер Алексис Ципрас в Москва на 7 декември е абсолютно успешно и поставя нови основи за по-нататъшно сътрудничество между двете страни, особено в областта на икономиката и културата. Това заяви първият зам.-министър на външните работи на Гърция Йоргос Катрунгалос в интервю за гръцки медии, цитиран от гръцкото външно министерство и ТАСС.Срещите на Ципрас в Москва \"са абсолютно успешни на най-високо ниво - с руския премиер Дмитрий Медведев и президента на Руската федерация Владимир Путин. Срещите на по-ниско ниво също са успешни - в рамките на съвместна междуправителствена комисия, чиято задача е да определят икономическите цели на сътрудничеството между двете страни\", обясни първият заместник-външен министър. \"Тези срещи са положителни, защото направиха още по-топли отношенията ни, които бяха засенчени от неприятен епизод това лято (), но също и защото те проправиха пътя за нашето сътрудничество, особено в областта на икономиката и културата, на нови, по-добри основи\", коментира Котрунгалос.В отговор на въпрос, дали са преодолени всички проблеми в двустранните отношения, първият заместник обяснява: \"Двете страни се съгласиха, че това остава в миналото, ние вярвахме и вярваме, че трябваше да изпратим сигнал, свързан със защитата на нашия суверенитет, но не вярваме, че това е структурен елемент, ключов елемент от нашите различия\".\"Нашите отношения, както знаете, традиционно са добри и ние се стремим да гарантираме, че те ще останат добри в нашата многостранна външна политика\", допълва той.", "date": "2018.12.10", "title": "Гърция обяви посещението на Ципрас в Русия за абсолютно  успешно"}
{"url": "https://news.bg/bulgaria/otlichiha-roditelite-na-detsa-s-uvrezhdaniya-s-chovek-na-godinata.html", "text": "\"Всеки един от вас заслужава признание и аплодисменти за усилията, които е положил през годините\". Това заяви председателят на Български хелзинкски комитет Красимир Кънев на тържествената церемония по връчването на годишните награди \"Човек на годината\".\"Тази година ние имаме още по-голямо вълнение, защото е юбилейна годишнина - навършват се 70 години от подписването на Декларацията за правата на човека. По думите му наградите са пример за всички наши граждани, да отстояваме нашите права и правата на другите, да изграждаме солидарност в обществото.Тази година комисията присъди наградите, като избра измежду 41 номинации на личности и организации.Най-високото отличие \"Човек на годината\" получиха майките на деца с увреждания, които месеци се бориха със системата и организираха многобройни шествия и протести пред сградата на Министерски съвет.\"За общество, основано на солидарността и взаимната загриженост\" беше трудната битка на майките, въпреки натиска на властта. Председателят на БХК Красимир Кънев определи родителите като герои, а тяхната акция като най-масовата, постигнала важен политически резултат. Тя успя да преобърне дълбоко вкоренени в обществото нагласи, добави още той. Да се въоръжим с твърдост на духа, призова Кънев.Сред номинираните беше алпинистът Боян Петров, който изчезна в началото на май при опит да изкачи хималайския връх Шиша Пангма. Грамота на негово име получи неговата съпруга. \"Надявам се неговите дела да продължат, той вече е направил една пътека, от нас зависи как ще я и извървим до края\", каза тя, като получи наградата.Ренета Томова, която почина непосредствено след раждането на първото си дете, също беше отличена със специална грамота за застъпничеството й зад природозащитни каузи и подпомагането на деца със специални нужди. След нейната кончина бяха повдигнати въпросите за качеството на родилната грижа у нас.Легитимна форма на модерно робство се разпространява ежедневно в страната ни и в момента засегнати от нея са 7000 души, които са под запрещение. Кампанията 7000 получи наградата за доблест на Българския хелзинкски комитет за упоритостта и волята да се отстояват правата на хората в обществото.Като съвременен будител беше отличен екипът на Love guide.Журналист на 2018 година стана Димитър Стоянов от \"Биволь\" за разкриването на . За свободата на словото е най-тъмно и най-черно. За съжаление в момента в България повечето от колегите журналисти са на една хранилка, самоцензурират се и оставят истината встрани, защото истината къща не храни\", заяви Марияна Кацарова.Търсачът на истина няма нужда да се харесва на всички, напротив. Журналистът търсач на истина може, даже трябва да се страхува, защото няма по-човешко чувство от това да се страхуваш. Трябва да имаш сърце.Тя цитира думите на Анна Политковская, която беше убита заради работата си, свързана с чеченската война: \"Силни ръце, които са лишени от сърце, обикновено подписват смъртни присъди.\"Призът Активист на годината беше връчен на Фондация \"Глас\", Младежка организация \"Действие\" и Фондация \"Абилитис\" за обединени действия в защита правата на ЛГБТ обществото.Отличието за постоянство и храброст получи учителят Андриан Христов от с. Иваново, който прие деца бежанци да учат в неговото училище на фона на демонстрации против тях. \"Нашата мисия е да възпитаваме, да образоваме, приобщаваме\", подчерта той при получаването на наградата си.Правата на жените също попаднаха във фокуса. За тази година над 20 жени у нас са загубили живота си заради различни форми на насилие. Специален приз за защита на жертвите на домашно насилие получи Български фонд за жените и клуб \"Не си сама\". Организациите се застъпват за женския активизъм, за широк дебат по темите, свързани с агресия и дискриминация на женския пол.Годишните награди са разпределени в шест категории, като журито определя една подгласна награда и наградата Човек на годината.Комисията е в състав: Красимир Кънев председател на БХК, журналистът Татяна Вайсберг, Красимира Величкова, адв. Александър Кашъмов, Явор Гечев от Фондация \"Четири лапи\", журналистът Марияна Кацарова, съдия Петко Петков, адв. Даниела Михайлова и Яна Бюрер Тавание - член на УС на БХК.На официалната церемония присъства и националният омбудсман Мая Манолова. Тя получи благодарности от родителите на деца с увреждания за приноса и подкрепата на институцията.\"Абсолютно заслужена награда. Мисля, че тя е и за урока, който майките на деца с увреждания дадоха на цялото българско общество. Колкото и невъзможна да изглежда една кауза, ако е справедлива, тя се случва\", заяви омбудсманът Мая Манолова. Наградата, според нея, е и затова, че майките са събудили българското общество.", "date": "2018.12.10", "title": "Отличиха родителите на деца с увреждания с \"Човек на годината\""}
{"url": "https://news.bg/regions/svatbari-osamnaha-v-aresta-zaradi-sbivane.html", "text": "Сватба в Кърджали завърши със сбиване и шестима задържани в полицейското управление. Това съобщиха от Областната дирекция на МВР.Инцидентът станал на ул. \"Морава\" в събота, 8 декември, около 17 часа.Между двете фамилии, които се сродявали, възникнал спор, който прераснал в размяна на удари. Наложила се намеса от страна на полицията.Участниците в сбиването са задържани. Те са мъже на възраст между 19 и 59 години. Проверката по случая продължава.", "date": "2018.12.10", "title": "Сватбари осъмнаха в ареста заради сбиване"}
{"url": "https://news.bg/world/vtora-dozhivotna-prisada-za-militsioner-v-rusiya-za-oshte-56-ubiystva.html", "text": "Милиционер от Сибир, определян като най-големия масов убиец в съвременната история, получи втора доживотна присъда, съобщават руските медии.53-годишният Михаил Попков е убил 55 жени и един милиционер близо до Иркутск. Той вече беше в затвора с доживотна присъда за други 22 убийства.Той ги е убил с различни метални предмети, след като им е предлагал да ги вози в колата си късно през нощта. Най-малко 10 жени са били също така изнасилени. В три случая той е бил на служба с полицейската си кола.Попков беше арестуван през 2012 г. след ДНК проба, с която е била идентифицирана колата му.Всички жертви са били жени на възраст между 16 и 40 години, с изключение на един мъж, милиционер. Убийствата са извършени между 1992 и 2007 г.Попков ги убил около град Ангарск, близо до Иркутск, с брадва и чук. Той изхвърлял техните обезобразени тела в гори, край пътища и в местно гробище.Броят на жертвите на Попков надхвърлят 48-те убити от Александър Пичушкин, както и 52-мата убити от Андрей Чикатило по времето на СССР.Попков твърдял, че \"прочиства\" Ангарск от \"неморални жени\".Следи от гуми от колата \"Нива\" са били открити до някои от телата, което накарало милицията да провери всички собственици на този модел \"Нива\" в Ангарск.Съдът в Иркутск го призна за виновен за 22 убийства през 2015 г. и му наложи доживотна присъда.", "date": "2018.12.10", "title": "Втора доживотна присъда за милиционер в Русия за още 56 убийства"}
{"url": "https://news.bg/finance/4-4-po-golyam-oborot-na-onlayn-targoviyata-na-drebno.html", "text": "Увеличение с 0.8% на индекса на промишленото производство за октомври 2018 година спрямо предходния септември отчитат предварителните данни на Националния статистически институт (НСИ) за индексите на промишлено производство, търговия на дребно и строителство през октомври 2018 година.Спрямо октомври 2017 година увеличението на производството в сектора е 1.6%.Разбивката на данните по месец показва, че през октомври 2018 г. спрямо септември най-голям ръст е регистриран в преработващата промишленост - с 0.9%, следван от увеличението в добивната промишленост - с 0.3%.С 2% по-ниско обаче е производството и разпределението на електрическа и топлоенергия и газ.През десетия месец на настоящата година индексът на продукцията в сектор \"Строителство\" се е покачил с 3.3% спрямо равнището си от септември.Увеличението спрямо същия месец на 2017 година е 1.8%.Месечните изменения отчитат, че през октомври 2018 година произведената строителна продукция е над равнището от предходния месец, като продукцията от гражданското/инженерното строителство нараства с 5.0%, а от сградното строителство - с 2.0%Относно оборотът в раздел \"Търговия на дребно\" НСИ отчита ръст от 0.5% за октомври спрямо септември.През октомври 2018 г. оборотът в търговията на дребно бележи ръст от 4.9% в сравнение със същия месец на предходната година.През октомври 2018 г. в сектора се наблюдава по-значителен ръст на оборота спрямо предходния месец при търговията на дребно чрез поръчки по пощата, телефона или интернет.Онлайн продажбите са нараснали с 4.4%.Увеличение има и при търговията на дребно с фармацевтични и медицински стоки - с 3.4%.Намаление е отбелязано при търговията на дребно с компютърна и комуникационна техника - с 2.8%, и търговията на дребно с текстил, облекло, обувки и кожени изделия - с 1.6%.", "date": "2018.12.10", "title": "4.4% по-голям оборот на онлайн търговията на дребно"}
{"url": "https://news.bg/int-politics/24-bronirani-hamvi-pristigat-ot-sasht-v-kosovo.html", "text": "\"24 многофункционални колесни превозни средства HMMWVs пристигнаха в Косово от САЩ\", съобщава косовската RTK2, цитирана от \"Танюг\".Според косовската медия, \"се очаква те да бъдат предоставени на разположение на бъдещата косовска армия\". В репортажа се припомня, че правителството на Косово подписа през юли договор за закупуване на 51 такива машини.На церемонията по връчването в казармата на Косовските сили за сигурност (КСС) присъстват високопоставени местни чиновници и представители на посолството на САЩ.Сесията на Косовския парламент, чийто дневен ред е създаването на така наречената косовска армия, е насрочена за 14 декември.Според RTK2, в навечерието на тази сесия председателят на парламента Кадри Весели ще посети Съединените щати.Американският посланик в Прищина заяви миналата седмица, че Вашингтон \"постоянно подкрепя развитието на КСС и превръщането им във въоръжени сили\" и че това ще бъде \"положителна стъпка\".Също миналата седмица белградската преса съобщава, че пратка с американски оръжия е на път към Косово.", "date": "2018.12.10", "title": "24 бронирани Хъмви пристигат от САЩ в Косово"}
{"url": "https://news.bg/regions/operirat-10-godishnoto-momiche-postradalo-pri-katastrofata-kray-sofiya.html", "text": "Медиците в \"Пирогов\" ще оперират 10-годишното момиче, пострадало в катастрофата при Саранци, информира Нова телевизия.Директорът на болницата Асен Балтов съобщава, че по-малкото момиче, прието в спешната болница, се очаква да бъде изписано.Възрастните пациенти, приети в \"Пирогов\" в неделя също са без опасност за живота. Жената е със счупване на гръден прешлен, а мъжът с травма в областта на гърдите. Мъжът също ще бъде изписан днес.Припомняме, че в неделя, 9 декември, Катастрофата е станала на Подбалканския път, в близост до разклона за село Саранци, община Горна Малина.Двама от пострадалите бяха хоспитализирани в \"Св. Анна\" , а останалите четирима в УМБАЛСМ \"Пирогов\". 65-годишна е починалата жена. ", "date": "2018.12.10", "title": "Оперират 10-годишното момиче, пострадало при катастрофата край София"}
{"url": "https://news.bg/int-politics/kalfin-makron-shte-poiska-oshte-vreme-za-da-izpalni-obeshtaniyata-si.html", "text": "Вероятно президентът на Франция Еманюел Макрон ще поиска още политическо време, за да изпълни обещанията си. Това заяви бившият външен министър Ивайло Калфин пред Нова телевизия. Той напомни, че Макрон е избран, за да промени една система, от която хората не са доволни.Според Калфин е малко вероятно напрежението във Франция да се прехвърли и към други държави в Европа. Той обаче подчерта, че обикновено натрупаното социално напрежение избива чрез избори и избиране на популисти.Бившият външен министър изрази мнение, че подобни вълнения донякъде имат ефект.В един момент се поставя въпроса дали това правителство знае какво прави, или чака да му кажат нещо от улицата и тогава вече се стига до оставка на правителството, обясни той и напомни, че самият президент Макрон е дошъл на основата на отрицанието на политическите сили във Франция.Сега хората видяха, че няма магически решения и продължават да настояват с исканията си, заяви Калфин и допълни, че тези събития не предвещават дълъг живот на сегашното правителство.Припомняме, очаква се тази вечер в 20 часа местно време  по повод продължаващите седмици наред протести на \"жълтите жилетки\" в страната.Макрон беше  както от чуждестранни лидери, така и от френски политици, че се опитва да реши проблемите с протестиращите с полицейски репресии. Подобни мнения изразиха президентът на Турция Реджеп Ер Доган и лидерът на крайнодясната партия \"Национален сбор\" Марин льо Пен.При протестите на \"жълтите жилетки\" във Франция  и се стигна до . Около 140 души пострадаха при демонстрациите, като сред ранените имаше и няколко полицаи.Протестът на \"жълтите жилетки\" се пренесе и в Белгия, Холандия и дори . В Белгия органите на реда също задържаха стотици.", "date": "2018.12.10", "title": "Калфин: Макрон ще поиска още време, за да изпълни обещанията си"}
{"url": "https://news.bg/crime/zadarzhaha-18-godishen-iznasilil-i-zadushil-vazrastna-zhena-v-byala-cherva.html", "text": "Прокуратурата е привлякла като обвиняем 18-годишния Д. Г. за изнасилване и убийство на 70-годишна жена от град Бяла черква, съобщават от държавното обвинение.Младежът удрял жената с юмрук и притискал устата и носа ѝ с ръка вследствие, на което тя се е задушила.Престъплението е извършено на 6 декември, а тялото на жената е намерено в дома й на два дни по-късно от нейна близка.От събраните доказателства по делото доказват, че Д.Г. е извършил престъплението, в което е обвинен и което се наказва с лишаване от свобода от 10 до 20 години.Извършителят е задържан за 72 часа до довеждането му пред съда.Очаква се Окръжна прокуратура - Велико Търново да внесе в съда искане за вземане на мярка за неотклонение \"задържане под стража\". ", "date": "2018.12.10", "title": "Задържаха 18-годишен, изнасилил и задушил възрастна жена в Бяла черва"}
{"url": "https://news.bg/int-politics/evrosadat-reshi-velikobritaniya-mozhe-da-otmeni-brekzit.html", "text": "Съдът на Европейския съюз постанови, че Обединеното кралство може едностранно да отмени Брекзит без разрешението на останалите 27 страни членки на Европейския съюз.Съдиите от върховния съд на ЕС определиха, че това може да бъде направено, без да се променят условията на членството на Великобритания в Общността.Група британски политици, които са против Брекзит, твърдеше, че Великобритания трябва да може едностранно да спре Брекзит, но против позицията им се обявиха от британското правителство и от ЕС.Решението идва ден преди британските депутати да гласуват споразумението на премиера Тереза Мей за излизане от ЕС, което тя сключи с Общността и което беше .Британските депутати се очаква да отхвърлят споразумението по време на гласуването в Камарата на общините (долната камара на британския парламент) във вторник вечерта.Кореспондентът на Би Би Си в Брюксел изтъква, че определението на евросъда прави оставането в ЕС \"реален, осъществим вариант\" и че това може да \"повлияе на няколко депутати\" за начина, по който да гласуват.Но той подчертава, че \"много неща ще трябва да се променят в британската политика\", за да видим Обединеното кралство да остане в ЕС, като Тереза Мей и правителството трябва да променят мнението си, за да го превърнат в \"политическа реалност\".Генералният адвокат на Съда на Европейския съюз обяви през миналата седмица, че Великобритания трябва да може да промени мнението си относно излизането от ЕС. Неговото мнение не е правно обвързващо, но съдът в мнозинството от случаите се съобразява с неговия съвет.Активисти за оставането на Великобритания в ЕС се надяват, че победата в техния юридически казус ще увеличи шансовете Брекзит да бъде отменен изцяло, евентуално чрез друг референдум.Това е така, защото те смятат, че това изпраща посланието, че британските депутати не са изправени пред избор между приемането на споразумението на Тереза Мей или излизане от ЕС без споразумение, и че \"има други варианти и можем да спрем часовника\".Делото в евросъда беше заведено от политици от различни партии в британския парламент.", "date": "2018.12.10", "title": "Евросъдът реши: Великобритания може да отмени Брекзит"}
{"url": "https://news.bg/crime/12-godini-zatvor-za-drazko-ubiystvo-v-tsentara-na-kostenets.html", "text": "12 години затвор за умишлено убийство в центъра на Костенец и незаконно държане на оръжие и боеприпаси. Това наказание определи Окръжната прокуратура в София за подсъдимия с инициали П.М.Той живеел сам в къща в с. Горна Василица и се занимавал с клошарство. През 2012 г. и 2013 г. закупил газово-сигнален пистолет марка \"EKOL\" и газово-сигнален револвер марка \"Viper\". Уведомил за това Районното управление в Костенец и получил удостоверения за оръжията. Впоследствие обаче отстранил сепараторите им и по този начин оръжията станали огнестрелни. В дома си подсъдимият съхранявал и боеприпаси, които бил преправил в огнестрелни.На 7 септември 2017 г. П.М. извършил обичайната си обиколка на контейнерите в центъра на Костенец, а около 16.30 часа седнал на пейка до чешма на площада в града.В този момент при него дошъл Д.Т., когото подсъдимият познавал, но избягвал. Мъжът на няколко пъти сядал на пейката до подсъдимия и се заяждал с него. Казвал му, че е без пари и че е \"боклук\".При тези думи П.М. станал, за да си тръгне и направил няколко крачки. На свой ред Т. му подвикнал \"Искаш ли да те набия?\" Подсъдимият се обърнал и му отговорил \"Добре\". Когато Д.Т. се насочил към него, П.М. извадил револвера си и стрелял срещу другия мъж, който бил на около метър от него. Куршумът не го улучил, но прострелял минувач от отсрещния тротоар. П.М. отново натиснал спусъка, но револверът засякъл. Тогава Д.Т. му казал, че ако \"още веднъж стреля, ще го набие\" и си тръгнал.През това време подсъдимият извадил другия пистолет, който също бил зареден. Стрелял във врата на Д.Т. и мъжът паднал по очи.Веднага след това П.М. тръгнал към Районното управление на полицията в града, където със спокоен тон заявил \"Аз прострелях мъж\".В същия ден домът му бил претърсен. Полицията иззела петдесет и четири патрона за газови и сигнални оръжия.Според съдебномедицинската експертиза смъртта на Д.Т. била причинена от огнестрелно нараняване в областта на врата със счупване на шиен прешлен и контузия на гръбначен мозък.Пострадалият минувач бил улучен в горната част на лявото бедро, но нараняването не застрашавало живота му.Убийството било извършено на оживено място в града, до посещавани търговски обекти.В хода на досъдебното производство подсъдимият категорично заявил, че не съжалява, че е застрелял Д.Т.За извършените престъпления на П.М. е наложено наказание от дванадесет години \"Лишаване от свобода\" при първоначален \"строг\" режим на изтърпяване.Присъдата може да бъде обжалвана пред Софийския апелативен съд.", "date": "2018.12.10", "title": "12 години затвор за дръзко убийство в центъра на Костенец"}
{"url": "https://news.bg/society/otbelyazvame-svetovniya-den-za-pravata-na-choveka.html", "text": "На 10 декември отбелязваме Световният ден за правата на човека.Подписаната на 10 декември 1948 г. Всеобща декларация за правата на човека е един от най-важните документи на Организацията на обединените нации (ООН) след края на Втората световна война.Документът посочва принципите, които и до днес имат огромно влияние по света - принципите на човешкото достойнство, свободата, равенството и братството. Основната част на Всеобща декларация за правата на човека конституира правата на индивида (правото на живот и отхвърлянето на робството); съдържа индивидуалните политически и граждански права; отнася се до свободата на религията, убежденията и изразяването; записани са социални, икономически и културни права.Поемайки инициативата от Всеобщата декларация Съветът на Европа създава Конвенция за защита на човешките права и основните свободи. Тя гарантира правото на живот, свобода и сигурност, както и справедлив процес, гласуване и кандидатстване на избори, свободата на мисълта и религията, а също така и свободното изразяване. С Конвенцията се забраняват изтезанията и смъртното наказание, както и нечовешкото или унизително отнасяне към хората.През 1950 г. Организацията на обединените нации обявява 10 декември за Международен ден за правата на човека. Тази дата се чества по цял свят с различни инициативи, които имат за цел да повишат познанията и разбирането на хората за човешките права и тяхната защита.В приетата през 1991 г. Конституция на Република България се залагат най-важните европейски стандарти в областта на защита на правата на гражданите. България е ратифицирала и всички основни международни конвенции, свързани с човешките права и свободи. От 2005 г. насам институцията на омбудсмана на Република България работи активно в защита правата на гражданите, както и по актуални правозащитни теми - защита правата на детето, правата на хората в неравностойно положение, правото на здравеопазване, правото на образование и др.", "date": "2018.12.10", "title": "Отбелязваме Световния ден за правата на човека"}
{"url": "https://news.bg/regions/avariya-ostavi-pet-sela-v-novozagorsko-bez-voda.html", "text": "Пет села в Новозагорско и част от Сливен са без вода, съобщиха от ВиК-Сливен.Причината е авария на магистрален водопровод и извършване на ремонтни работи.Засегнатите от аварията села са Любенец, Любенова махала, Млекарево, Радецки и Бял кладенец. В Сливен е прекъснато водоподаването в южната част на кв. \"Дружба\" и в района на ул. Янко Сакъзов.Очаква се водоподаването да бъде възстановено до 16.30 часа.", "date": "2018.12.10", "title": "Авария остави пет села в Новозагорско без вода"}
{"url": "https://news.bg/society/reshenie-za-chasovoto-vreme-na-nivo-balkani-iska-nekov.html", "text": "Предложението на ЕК е промяната при часовото време да влезе в сила през 2019 година, а Австрия предлага това да се случи през 2021 година.Евродепутатът Момчил Неков смята за разумно решение прекратяването на практиката за смяна на времето да влезе в сила през 2020 година, заяви той на инициирана от него обществена дискусия по темата и законодателството на ЕС.Целта на дискусията е да се обсъдят националните позиции, тъй като на европейско равнище 84% от европейците смятат, че трябва да се прекрати смяната на времето.Кое време - зимното или лятното - да изберем и дали трябва да се спира преместването на стрелките са основните въпроси във фокуса на днешната дискусия.\"Моето виждане е, че стандартното време, тоест зимното, е по-подходящо\", обясни Неков. Той се обоснова с факта, че 70% от търговията на България е в рамките на ЕС, а половината от нея е с централно европейско време. Това означава, че ако разликата между централните европейски държави и България стане два часа, страната ни ще загуби конкурентоспособност.\"Ще има два часа разминаване, което влияе на конкурентоспособността\", подчерта евродепутатът.Според него смяната на стрелките есента и пролетта има отражение върху човешкото здраве и продуктивността, от което също губи бизнесът.По думите на Неков е препоръчително страните от Балканите да синхронизират решенията си. Той прикани българските власти да координират взетите решения със съседните ни страни.Целта на решението на ЕК по Директивата е синхрон на времето, а всяка държава членка трябва да определи самостоятелно позицията си според нагласите. Процесът трябва да бъде ускорен, за да има решение на европейско равнище до март 2019, стана ясно по време на дискусията.На днешната среща присъстваха представители на Министерство на енергетиката, Българската търговско-промишлена палата, работодателски организации, лекари, психолози, представители на индустрията, членове на БСК и синдикати.", "date": "2018.12.10", "title": "Решение за часовото време на ниво Балкани, иска Неков"}
{"url": "https://news.bg/int-politics/ne-iskame-da-ostavame-v-es-otseche-britanski-ministar.html", "text": "Министърът на околната среда на Великобритания Майкъл Гоув обяви, че страната не иска да остава в Европейския съюз, потвърждавайки ангажимента на Лондон да излезе от Общността през март догодина.Гоув добави, че споразумението за Брекзит на премиера Тереза Мей ще бъде гласувано в Камарата на общините утре (11 декември), като посочи, че Мей е точният човек да прокара споразумението за Брекзит в парламента.\"Алтернативите на подкрепата на това споразумение са потенциално или отказ от Брекзит, което би било победа за твърдите привърженици на оставането в ЕС, които искат да осуетят демокрацията, или можем да имаме ситуация, при която имаме много неприятните обстоятелства от липсата на споразумение\", коментира Гоув.Той добави, че говоренето за ръководството на Консервативната партия, която е оглавявана от Тереза Мей, е отклоняване на вниманието.По-рано Мей защити проектоспоразумението за Брекзит в британския парламент. Споразумението беше разкритикувано както от опозицията, така и от представители на управляващата партия, като няколко министри от правителството на Мей подадоха оставка заради несъгласия с него.Въпреки че някои депутати призоваха за нов референдум за Брекзит, Мей отхвърли идеята и призова парламента да одобри споразумението, за да избегне \"още разделение\" и \"още несигурност\".Коментарите на Гоув бяха направени, след като Съдът на Европейския съюз постанови по-рано днес, че Лондон може едностранно да отмени решението си да излезе от ЕС. Съдът определи, че ако Лондон реши да отмени чл. 50 от Лисабонския договор, той ще остане в ЕС, запазвайки статута на страна членка.По-рано тази година Върховният съд на Шотландия попита Съда на Европейския съюз да определи дали Обединеното кралство може едностранно да отмени решението си да излезе от Общността.", "date": "2018.12.10", "title": "Не искаме да оставаме в ЕС, отсече британски министър"}
{"url": "https://news.bg/society/59-ot-balgarite-ne-ochakvat-prisadi-za-banevi-arabadzhievi-staykovi.html", "text": "Въпреки шумните и показни акции на прокуратурата в последните месеци, българите са на мнение, че корупцията в страната продължава да нараства. Това става ясно от проучване на социологическата агенция \"АФИС\".\"\", припомнят от агенцията. Доколко обаче тези действия на родните органи борят корупцията в страната?Въпрос: \"\"57.8% от отговорилите на този въпрос са на мнение, че нивата на корупция у нас нарастват.10.5% пък твърдят, че корупцията намалява.Според 31.7% от запитаните нивата на корупцията остават непокътнати.Съотношението на тези, които твърдят, че корупцията намалява, спрямо тези на обратното мнение е 5.5 пъти към 1, констатират от агенцията.Според резултатите от анкетата \"АФИС\" тълкуват, че причините за мнението на българите могат да се търсят в различни по дълбочина слоеве - оценка за правосъдието, политически пристрастия, мнение за социалното неравенство в страната и други.Оценка за правосъдиетоИзследването отчита мнението на сънародниците за това в кои сфери се наблюдават най-високи нива на корупция (правосъдие, митници, здравеопазване, полиция, партии, министерства, общини, държавни фирми, частни фирми, образование, други).Най-голямо обществено недоверие е регистрирано спрямо родното правосъдие. Едва 20% от българите имат доверие в съдебната система като цяло, докато 68% не ѝ се доверяват.Отчита се, че според 43% от българите нивата на корупция в правосъдието са най-високи. 34% заявяват това за митниците, 24% - за здравеопазването, 19% - за полицията, 17% - за политическите парии и администрациите на министерствата. Спрямо данните 10% от българите са на мнение, че корупцията е най-висока в общинските администрации, 8% - в държавните фирми и 6% - в образованието.Спрямо изследването става ясно, че огромна част от българите нямат доверие в новия антикорупционен орган - 66%.\"\", пишат от \"АФИС\".Според агенцията това се обяснява с амортизацията на шумните публични акции. Междувременно тази есен дела от 2010 година (например срещу бившия военен министър Николай Цонев, \"Октопод\", \"Медузите\", \"Касоразбивачите\", лекари в родилното отделение в болницата в Горна Оряховица и други) \"\".59% от българите са посочили, че очакват подобен резултат без присъди и по делата по случаите \"Баневи\", \"Арабаджиеви\", \"Стайкови\" и други. 30% пък очакват присъда да сполети само някои от обвинените наскоро фамилии. Едва 6% са на мнение, че ще бъдат осъдени всички.Политически пристрастияСпоред агенцията възприятието за задълбочаването на корупцията в страната не може да се сведе само до политическите пристрастия и ориентация на хората.Сред хората, които биха гласували за ГЕРБ, позитивното възприятие има само лек превес - 26% отговарят, че корупцията нараства, а 30% смятат, че намалява, 42% не виждат промяна. Установява се, че почти цялото позитивно мнение (70% от всички) - че корупцията намалява - е формирано от електората на управляващите.60% от хората, които не знаят за кого биха гласували или не отговарят, сочат, че корупцията нараства.\"\" 68% от евентуалните избиратели на БСП сочат, че корупцията нараства, докато само 3% - че намалява. Съотношението между двата отговора е 22:1.Социалното неравенство в страната\"т\", пишат \"АФИС\", като тълкуват още, че въпросът не е само морален, а включва и равносметка доколко изобщо е била полезна за България политиката на приватизация и създадените от нея отношения между хората.Въпрос: \"\"Едва 3% от анкетираните отговарят, че приватизацията у нас е била изцяло полезна. Още 6% смятат, че е била предимно полезна.Противоположният полюс има много по-голяма тежест - 32% оценяват, че е била изцяло вредна и още 26% - предимно вредна.Диференцирана оценка според конкретния случай (\"понякога полезна, друг път - вредна\"), дават 23% от хората.Сумарно, 9% възприемат родните приватизационни процеси за изцяло или предимно полезни, а 6 пъти повече (58%) - за изцяло или предимно вредна.\"Изследването на \"АФИС\" е осъществено в периода 30 ноември - 4 декември 2018 година сред 1 010 пълнолетни българи.", "date": "2018.12.10", "title": "59% от българите не очакват присъди за Баневи, Арабаджиеви, Стайкови..."}
{"url": "https://news.bg/finance/i-ban-ustanovi-che-balgariya-e-s-nay-niskiya-zhiznen-standart-v-es.html", "text": "България е последна в класацията по материален жизнен стандарт в ЕС. Това показва изследване на проф. Васил Цанов и проф. Георги Шопов от Института за икономически изследвания при БАН.По отношение на териториалните различия в страната според проучването водещ е Югозападният район, а сред губещите е и Южен централен.За последните 7 години България заема последното място в класацията, която подрежда страните в Европейския съюз по жизнен стандарт. От 2010 г. до 2017 г. оценките за България спрямо останалите страни членки са 4-6 пъти по-ниски, като тенденцията е те продължат да се понижават.Докато в ЕС средният коефициент на материален жизнен стандарт за 2010 г. е бил 46.6%, то в България той е бил едва 9.9%, което ни нарежда на последно място сред 28-те държави. През тази година Лихтенщайн е страната с най-висок стандарт - 90.8%, а на опашката пред нас са Литва, Латвия и Румъния.Подредбата за 2017 г. е същата. Средният коефициент в ЕС е бил 45.6%, докато в България той е бил 7%. И тогава страната ни се нареди на последно място, а непосредствено пред нас отново бяха двете балтийски държави и северната ни съседка. Има слаби изменения в позиционирането на страните членки за периода. Различията намаляват с 2.2%. Икономистите на БАН обаче отчитат, че между България и ЕС тези различия се увеличават.С положителен растеж на материалния жизнен стандарт се открояват Великобритания, Чехия, Ирландия, Литва, Латвия, Полша, Словакия, Малта и Хърватия. От своя страна България неизменно остава с ниски оценки.В доклада са изследвани и териториалните изменения на материалния жизнен стандарт у нас. За целта са използвани 3 групи показатели за оценка: \"икономическо развитие\", \"доходи и потребление\" и \"неравенство и бедност\".Обобщението на данните за изминалите 7 години показва, че подреждането по райони търпи значителни промени. Изследването сочи, че Югозападният държи водеща позиция през целия период.Значителни подобрения се отчитат в Северен централен и Северозападен район, докато сред губещите се отличава Южен централен.Областите с подобрен жизнен стандарт са Габрово, Плевен, Силистра и Разград. От друга страна, сред областите със значително по-ниски оценки се нареждат Сливен, Кърджали, Смолян и Варна.Между районите се наблюдава слаба тенденция на сближаване. Независимо от това обаче диференциацията между областите се запазва.Изследването сочи, че въпреки непрекъснато снижаване на жизненото равнище от 2010 г. насам, броят на областите в критично състояние намалява.", "date": "2018.12.10", "title": "И БАН установи, че България е с най-ниския жизнен стандарт в ЕС"}
{"url": "https://news.bg/regions/podnovyavat-vodoprovoda-v-obshtina-mineralni-bani.html", "text": "Реконструират и обновяват водопроводна инфраструктура в община Минерални бани, съобщиха от местната администрация.По думите на зам.-кметът на общината Нуртин Сабри за целта е подписан договор за отпускане на безвъзмездна финансова помощ по Програмата за развитие на селските райони.С отпуснатите средства от 5 828 381 лева ще бъде реконструиран външен водопровод от помпена станция \"Караманци\" до селата Боян Ботево и до Ангел войвода.Зам.-кметът уточни, че обновяването на вътрешния водопровод в Боян Ботево и Ангел войвода представлява цялостна подмяна на амортизираните етернитови тръби с полипропиленови.По проекта ще бъде реконструирано и трасето от помпена станция \"Сърница\" до село Сърница.Предвижда се и реконструкция на вътрешната водопроводна мрежа в Минерални бани - втори етап.По думите на зам. -кмета реализацията на проекта ще доведе до минимум загубите от питейна вода и разходи за аварии.", "date": "2018.12.10", "title": "Подновяват водопровода в община Минерални бани"}
{"url": "https://news.bg/int-economics/bivshiyat-predsedatel-na-nissan-poluchi-obvineniya-za-finansovi-zloupotrebi.html", "text": "Японската прокуратура повдигна обвинения на бившия председател на Nissan Карлос Гон за финансови злоупотреби и недостатъчно отчитане на заплатата му за период от пет години, съобщава БиБиСи.Прокурорите са обвинили и компанията във връзка с делото. Гон бе арестуван първоначално през ноември. Адвокатите му твърдят, че обвиненията са невалидни, защото не се отнасят до неговата заплата, а до бъдещи плащания, които се очаква да получи след пенсиониране. От Nissan коментират, че ситуацията е \"изключително сериозна\".\"Предоставянето на фалшиви данни в годишните отчети сериозно накърнява Nissan на пазарите на ценни книжа, а компанията изразява най-дълбокото си съжаление\", обяснява компанията.Ако Гон бъде осъден, той може да получи до 10 години затвор и глоба до 6,2 млн. долара, според японския регулатор, Комисията за надзор на ценните книжа и борсите.Първоначално прокурорите заявиха, че Гон и главният изпълнителен директор Грег Кели, който също е обвинен във финансови злоупотреби, са смятали да отчетат по-малко заплащане на Гон от 2011 до 2015 г., но новите обвинения от днес твърдят, че са направили същото от 2016 г. до 2018 г.От 2010 г. насам японските фирми са длъжни да разкриват заплатите на ръководители, които печелят повече от 888 000 долара.64-годишна Гон е роден в Бразилия, познат като убиецът Le Cost заради неговия радикален подход към преструктурирането, е архитект на съюза Renault-Nissan, който включва Mitsubishi през 2016 г.Френският автомобилен производител Renault бе смятан за доминиращ партньор поради 43% дялово участие в Nissan, въпреки че продава по-малко автомобили. Акциите на Nissan в Renault са само 15%.Източници, близки до Гон твърдят, че обвиненията са \"клинично планирана работа с брадви\" и са насочени към възстановяване на баланса на властта в автомобилния съюз.Правителствата на Япония и Франция настояват, че съюзът на компаниите, който е произвел 10 милиона автомобила през миналата година, трябва да се запази, голяма част от директорите на Nissan се чувстват неудобно от властта, която има Renault и концентрацията й в ръцете на Гон.Nissan и Mitsubishi освободиха Гон от председателското място след ареста миналия месец, но Renault не го направи, заявявайки, че той ще остане председател и изпълнителен директор, но назначава временно зам.-изпълнителен директор, който да поеме управлението на фирмата.", "date": "2018.12.10", "title": "Бившият председател на Nissan получи обвинения за финансови злоупотреби"}
{"url": "https://news.bg/int-politics/zovat-makron-da-obedini-frantsiya-zashtoto-razmiritsite-udryat-ikonomikata.html", "text": "Президентът на Франция Еманюел Макрон трябва да обедини страната, разделена от силите на глобализацията в обръщение към нацията по-късно днес и да сложи край на антиправителствените протести, които ще намалят икономическия растеж с около 0,1 процентни пункта. За това настоя френският финансов министър Бруно льо Мер, цитиран от \"Ройтерс\".\"Страната ни е дълбоко разделена между онези, които виждат, че глобализацията ги е облагодетелствала, и другите, които казват ... глобализацията не е възможност, а заплаха\", изтъкна Льо Мер, допълвайки: \"Ролята на президента е да обедини страната.\"По думите му, вълната от размирици е навредила на имиджа на Франция сред чуждестранните инвеститори и ще удари с 0,1 процента БВП на страната през последното тримесечие на тази година.Макрон ще направи обръщение към нацията тази вечер в 20 часа местно време (21 българско), след като се опитва да помири протестиращите \"жълти жилетки\", чийто бунт представлява най-тежкото предизвикателство досега за 40-годишния президент, който встъпи в длъжност преди 18 месеца.Бруно льо Мер повтори желанието да ускори намаляването на данъците, но намекна, че не подкрепя възстановяването на данъка върху богатите, който Макрон намали при встъпването си в длъжност и който му спечели прозвището \"президент на богатите\".\"Помага ли този данък за намаляване на бедността, за намаляването на дълговете ни, да се намалят публичните разходи? Не. Ако искате да събирате повече пари, почукайте на вратите на дигиталните компании\", коментира френският финансов министър.Льо Мер заяви през миналата седмица, че Франция ще обложи големите технологични компании на национално равнище от 2019 г., ако страните членки на ЕС не успеят да постигнат споразумение за данък върху приходите на дигиталните компании.", "date": "2018.12.10", "title": "Зоват Макрон да обедини Франция, защото размириците удрят икономиката"}
{"url": "https://news.bg/economics/bulgargaz-iska-poskapvane-na-prirodniya-gaz-s-3-5.html", "text": "Предложение за поскъпване на природния газ с 3,5% от януари внесе \"Булгаргаз\" в Комисията за енергийно и водно регулиране, съобщи БНТ.От КЕВР обясняват, че при подобно увеличение не се налага промяна в цената на парното и тока.Според Закона за енергетиката, регулаторът може да измени цените на топлинната и електрическа енергия, само ако синьото гориво се повиши с над 5 на сто.Очаква се Комисията да разгледа и одобри предложението на \"Булгаргаз\" до края на месеца.През юли  или 400 лв. за 1000 кубически метра.", "date": "2018.12.10", "title": "\"Булгаргаз\" иска поскъпване на природния газ с 3,5%"}
{"url": "https://news.bg/politics/predlagat-vaucheri-za-tok-kato-chast-ot-borbata-za-chist-vazduh.html", "text": "Партия \"Волт\" предлага да се въведат енергийни ваучери за ток като част от решенията за проблема с мръсния въздух.На пресконференция в БТА лидерът на \"Волт\" Настимир Ананиев обясни, че мръсният въздух не е завладял само София, но и цяла България.По думите му темата е голяма и затова от партията предлагат десет мерки за разрешаване на проблема с фините прахови частици. Сред тях са забрана за дизеловите автомобили до 2030 г., въвеждане на енергийни ваучери, промени в законодателството за третиране горенето на битови отпадъци, промени в наредбата за общинските жилища, използване на нови технологии в борбата с мръсния въздух и димомери към газанализаторите на КАТ.От \"Волт\" предлагат още дървата, пелетите, пелетите от биомаса и други подобни да бъдат въведени като твърди горива в Закона за чистотата на атмосферния въздух, както и да се поставят уреди за измерване на количеството озон във въздуха.Ананиев представи и данни от Световната здравна организация, според които 4.1 милиона души годишно умират от мръсния въздух.\"Над 15 000 души в България са починали през 2015 г.\", отчете той.Според него в Закона за атмосферния въздух се говори за три или четири наредби, но на практика няма да се направи. 80% от хора, които се отопляват от твърдо гориво използват дървесина, отчете той.\"Тук се работи с дървената мафия\", отсече Ананиев.Активистът срещу мръсния въздух Десислава Малинова припомни, че цялата местна администрация не е отчитала проблема с мръсния въздух през годините.\"Разрешаването на проблема е наложителен и трябва да се намерят конкретни решения за него\", призова тя.Тя смята, че държавата не разполага с нужните знания, за да се справи с проблема, но и няма политическа воля.", "date": "2018.12.10", "title": "Предлагат ваучери за ток като част от борбата за чист въздух"}
{"url": "https://news.bg/world/natroveniyat-s-novichok-charli-rouli-ubeden-che-umira.html", "text": "Натровеният с новичок британец Чарли Роули е убеден, че умира. По думите му, до 10 години той ще е мъртъв.Припомняме, че той , но оттогава се бори със  като менингит, увредено зрение и затруднения при движението на едната си ръка.Заради тях той за втори път влезе в болница, след като през лятото вече бе изписан.\", е заявил той пред \"Сънди мирър\".През юни Роули и приятелката му Доун Стърджис бяха хоспитализирани на 30 юни, но . Мъжът намерил шишенце от парфюм в парк в Солбъри и го подарил на приятелката си.То обаче съдържало не парфюм, а нервно-паралитичното вещество.С него  в Солсбъри. Случаят обтегна отношенията между Великобритания и Русия, тъй като Лондон обвини Москва, че е искала да убие двойката.Количеството в шишенцето от парфюма е можело да порази още няколко хиляди души, заяви през ноември офицерът от британската полиция Дийн Хейдън. Той ръководи .Според британската полиция,  така, че да може лесно да бъде пренесен през системата за контрол на летището, а след това да бъде сглобен и използван без риск за здравето на отровителите.", "date": "2018.12.10", "title": "Натровеният с новичок Чарли Роули убеден, че умира "}
{"url": "https://news.bg/world/poslednite-dumi-na-kashogi-ne-moga-da-disham.html", "text": " Това са били последните думи на саудитския журналист Джамал Кашоги при влизането му в консулството в Истанбул, предаде CNN.Това показва сваленият запис на последните минути на дисидента, преди да бъде убит.Става ясно, че той още с влизането в сградата е разбрал, че нещо не е наред, но е било късно да избяга.Кашоги е разпознал вътре Махер Мутреб, високопоставен дипломат, приближен на режима, с когото се е срещал в посолството в Лондон.Двамата са разменили няколко думи, преди убийците да му се нахвърлят. е казал Мутреб.  е отговорил Кашоги.Няколко пъти се чува \"Не мога да дишам\", известният критик на Рияд се бори за живота си, крещи за помощ, а след това гласът му заглъхва.Ужасяващото аудио разкрива и звуците от разчленяването на тялото и музиката, която убийците са слушали, докато извършват това.След това се чуват няколко проведени телефонни разговори, с които се информират неизвестни за момента лица за хода на събитията.“.“, казва ръководителят на групата.Твърди се, че са идентифицирани няколко гласа на участници в покушението, сред които и представители на Рияд като Мутреб, но те отричат участие.Записът . Анкара обяви, че високопоставени лица в Рияд са свързани с убийството.Досега . Сега обаче той се появява в пълния си вид за първи път.По-рано Рияд вече отказа да предаде на Турция  на известният критик на режима в Кралството. Отказът бе направен на пресконференция от външния министър Адел ал Джубеир.Кашоги, колумнист на \"Вашингтон пост\", . Рияд твърди, че престолонаследникът Мохамед бин Салман .Американските разузнавателни агенции заключиха, че , разкри американски източник, запознат с оценката.Турският президент Реджеп Ердоган настоя за екстрадиция на заподозрените.По-рано този месец главният прокурор в турския град Истанбул издаде заповеди за арест на топ съветник на престолонаследника на Саудитска Арабия и заместник-директора на външното разузнаване. Те са заподозрени в планиране убийството на Кашоги.От прокуратурата заключиха, че има \"силно подозрение\", че Сауд ал Катани и генерал Ахмед ал Асири, двамата са отстранени от постовете си през октомври, са сред тези, които са планирали убийството на Кашоги на 2 октомври в саудитското консулство в Истанбул, отбелязаха източниците.Американският президент , след като въпреки доклада на ЦРУ по случая, той отказа да обвини открито саудитския престолонаследник при Мохамед бин Салман.Стана ясно, че Джаред Къшнър - зетят на президента Доналд Тръмп и негов старши съветник, е поддържал нерегламентирани контакти с принца след 2 октомври и обвиненията срещу него.Той е давал съвети на Мохамед, въпреки строгите процедури за контакти с чужди лидери в такива случаи.Финансовото министерство на  срещу 17 души за ролята им в убийството на журналиста.  предложението, направено от Турция за международно разследване на убийството на Джамал Кашоги.", "date": "2018.12.10", "title": "Последните думи на Кашоги: \"Не мога да дишам\""}
{"url": "https://news.bg/world/niki-heyli-nyama-da-se-kandidatira-za-prezident-na-sasht.html", "text": "Ники Хейли няма да се кандидатира за президент на САЩ. Това потвърди самата тя, за да разсее спекулациите след изненадващата си \" заяви тя в интервю за The Atlantic.Според слуховете, Хейли има планове да се кандидатира за президент от Републиканската партия. По време на първичните избори в партията, тя би се сблъскала с настоящия президент Доналд Тръмп, който ще се бори за преизбиране през 2024 година.Самата тя признава, че е изморена от заеманите отговорни постове през последните 8 години, затова се нуждае от дълга почивка.Хейли, бивш губернатор на Южна Каролина, лесно беше потвърдена на поста четири дни след встъпването в длъжност на Тръмп през 2017 година. Тя прокарва политиката на Тръмп в ООН, включително , определен от Хейли като \"най-големия провал\" на световната организация.Припомняме, че преди дни Тръмп номинира говорителя на Държавния департамент Хедър Науърт за посланик на страната в ООН. Науърт, чиято номинация трябва да бъде потвърдена от Сената на САЩ, е бивш кореспондент на Fox News.\"\", отбеляза Тръмп.", "date": "2018.12.10", "title": "Ники Хейли няма да се кандидатира за президент на САЩ "}
{"url": "https://news.bg/world/hamas-privetstva-poredna-ataka-na-zapadniya-bryag.html", "text": "Радикалното палестинско движение Хамас приветства поредна атака на Западния бряг, съобщиха израелски медии. В изявление на говорител нападението бе определено като \"героично\" и легитимиращо борбата срещу ционизма за връщането на откраднати права.Групировката винаги е призовавала за атаки срещу евреите.При стрелба в палестинските територии бяха ранени най-малко 7 израелци, сред които бременна жена. Жената е в критично състояние, а лекарите успешно са изродили бебето. Новороденото е в стабилно състояние. Съобщава се, че от движеща се кола е стреляно по хора на автобусна спирка.Американският представител в ООН Ники Хейли написа в \"Туитър\", че е крайно време финансирането на терористи да се спре.Общото събрание на ООН преди дни отхвърли резолюция срещу радикалното палестинско движение Хамас.Документът бе предложен от САЩ. Той обаче получи 78 гласа \"за\", 58 гласа \"против\", 32-ма отсъстваха, а 16 държави не гласуваха.За подкрепа, резолюцията трябваше да си осигури 2/3 от гласовете. Преди гласуването, Хейли призова колегите си да гласуват и така да осъдят групировката. Тя определи \"Хамас\" като един от най-очевидните и гротескни случаи на тероризъм.Хамас коментира провала на резолюцията като победа както за съпротивата срещу Израел, когото приемат като окупатор, така и срещу САЩ.Палестинският лидер Махмуд Абас обяви, че няма да подкрепи документ,  насочен срещу борбата на палестинците.Израел счита самата резолюция като ясно послание и своеобразна победа срещу Хамас, въпреки че не получи достатъчно подкрепа.И САЩ, и ЕС признават Хамас за терористична организация. ", "date": "2018.12.10", "title": "Хамас приветства поредна атака на Западния бряг "}
{"url": "https://news.bg/bulgaria/vazstanoveno-e-dvizhenieto-po-am-trakiya-1.html", "text": "Вече е възстановено движението на АМ \"Тракия\" при 125 км в посока Бургас.Това съобщиха от пресцентъра на АПИ.Временно движението се осъществяваше само в активната лента поради катастрофа.Шофьорите бяха призовани да се движат с повишено внимание и съобразена скорост, спазвайки указанията на \"Пътна полиция\".", "date": "2018.12.10", "title": "Възстановено е движението по АМ \"Тракия\""}
{"url": "https://news.bg/world/malko-veroyatna-e-vizita-na-kim-chen-un-v-yuzhna-koreya-tazi-godina.html", "text": "Малко вероятна е визита на Ким чен-Ун в Южна Корея до края на тази година. Това съобщи \"Ройтерс\", като се позова на южнокорейски медии.Южнокорейският телевизионен канал YTN цитира анонимен източник от президентството. гласи съобщението му.Така бяха опровергани спекулациите, че Ким ще посети Сеул в оставащите седмици до края на тази година.Според тях, се правят тайни приготовления за 3-дневна визита.Среща между него и южнокорейския президент Мун дже ин бе обсъждана след последната им среща през септември.2/3 от гражданите на Република Корея подкрепят възможна визита на лидера на КНДР Ким Чен-ун, показват данни на социологическата агенция Realmeter, цитирана от ТАСС.Според изследването 61,3% от респондентите считат, че визита на председателя на Държавния съвет на КНДР ще помогне за постигане на траен мир на Корейския полуостров. 31,3% са против посещение на Ким Чен-ун в Южна Корея. Според тях обещанието на Пхенян да се откаже от ядрените оръжия и да се стреми към мир не е искрено.", "date": "2018.12.10", "title": "Малко вероятна е визита на Ким чен-Ун в Южна Корея тази година "}
{"url": "https://news.bg/weather/sedmitsata-zapochva-sas-zahlazhdane.html", "text": "Седмицата започва със захлаждане. Това съобщават от НИМХ.Максималните температури ще са между 3 и 8 градуса.Ще духа до силен северозападен вятър. Валежите към края на деня ще обхванат по-голямата част от страната. В планинските райони ще вали сняг. Не се очакват интензивни валежи.Атмосферното налягане ще се повишава. През следващите дни не се очакват съществени промени. ", "date": "2018.12.10", "title": "Седмицата започва със захлаждане"}
{"url": "https://news.bg/world/poveche-ot-150-darzhavi-obsazhdat-pakta-za-migratsiyata-v-marakesh.html", "text": "Страните от ООН се събират днес и утре в мароканската столица Маракеш за подписване на Глобалния пакт за миграцията.Повече от 150 правителства одобряват документа. Това заяви на пресконференция ООН, ЮНЕСКО, ЕС, Арабската лига и други организации.Миграционният пакт ООН, който няма задължителна сила, има за цел да защити правата на всички мигранти, без значение от техния статут. Той обаче доведе до нееднозначни реакции.Пактът засега не е одобрен от , , Полша, Словакия,  и , Естония и Италия. САЩ, Австралия и  също не са се присъединили към него. и няма да участва със свои официални представители в Междуправителствената конференция.Министрите решиха при последващо гласуване на резолюция в Общото събрание на ООН за утвърждаване на вече приетия пакт Постоянният представител на Република България в ООН да гласува с \"въздържал се\". България  международноправни задължения в областта на правата на човека, както и да упражнява засилен контрол на националните граници. България и другите страни от общността, които не са приели миграционния пакт на ООН, да подкрепят документа преди официалното му подписване. У нас срещу пакта се обявиха  и  и предупредиха за нова мигрантска вълна.", "date": "2018.12.10", "title": "Повече от 150 държави обсъждат Пакта за миграцията в Маракеш "}
{"url": "https://news.bg/world/nik-ayers-napuska-beliya-dom-nyama-da-zamesti-dzhon-keli.html", "text": "Началникът на канцеларията на американския вицепрезидент Майк Пенс Ник Айерс обяви, че напуска Белия дом.Това ще се случи в края на тази година. Това потвърди самият той. В съобщение в \"Туитър\", той благодари на Пенс, президента Доналд Тръмп и колегите си за възможността да работи на този пост.Айерс е склонен да продължи да работи за тях, но на друга позиция.Той бе сред обсъжданите имена за наследник на шефа на апарата на Белия дом Джон Кели, когото американският президент Доналд Тръмп обяви, че уволнява.Това обаче няма да се случи.Президентът обеща да обяви кой ще бъде приемникът на Кели в близките дни. Възможно е първоначално да бъде посочен временно изпълняващ длъжността.Тръмп иска той да остане на поста до 2022 година.Обсъждат се няколко кандидатури.Джон Кели ще е третият шеф на президентската администрация, който напуска поста. Той беше назначен през юли 2017 година.Той е и поредният член на президентската администрация, уволнен от Тръмп, който вече е рекордьор по рокади.", "date": "2018.12.10", "title": "Ник Айерс напуска Белия дом, няма да замести Джон Кели "}
{"url": "https://news.bg/world/pashinyan-vodi-na-izborite-v-armeniya.html", "text": "Алиансът \"Моя стъпка\" на арменския премиер Никол Пашинян, в който влиза партията му \"Граждански договор\", води убедително , предаде \"Дойче веле\".При 90% обработени бюлетини от избирателните секции, той печели над 70% от гласовете.Според проучванията, Пашинян побеждава на вота. Той вече коментира със задоволство първите резултати и изрази надежда преднината да се запази и да няма проблеми с мнозинството.Републиканската партия на експремиера Серж Саркисян, свален от власт след протести, претърпява поражение и взима едва 4 процента.Все още не е ясно влиза ли в парламента. Очакванията бяха той да е на второ място.Това са все още неокончателни резултати. По-рано стана ясно, че 48,63% е избирателната активност. Гласували са 1 260 840 души.Според официалната информация повече от 2,5 милиона арменци имат право на глас.2 010 изборни секции отвориха врати в 08,00 часа местно време. Гласуването продължи до 20,00 часа.Централната избирателна комисия е регистрирала девет партии и два блока на вота.В чужбина не са отворени изборни секции. Арменците в чужбина няма да могат да гласуват, освен ако не се приберат в родната си страна.Съобщава се за нарушения по време на изборния ден. От тях 58 са за престъпления.Журналисти от 70 местни и 32 чуждестранни медии отразяват гласуването. Присъстват наблюдатели от 8 международни и 22 местни организации.43-годишният Пашинян сега  на страната след разпускането на парламента през октомври. Самият той дойде на власт .Парламентарните избори трябваше да се проведат през 2022 г. и някои критици твърдят, че предсрочният вот е в ущърб на други кандидати.Според конституцията, 30% от места в парламента са за опозицията. ", "date": "2018.12.10", "title": "Пашинян води на изборите в Армения "}
{"url": "https://news.bg/world/siriya-otreche-za-napadenie-na-letishteto-v-damask.html", "text": "Държавната сирийска агенция САНА по-рано оповести информация за сражения на международното летище, намиращо се южно от столицата Дамаск  предаде \"Ройтерс\".Според съобщението, сирийската армия е отблъснала вражеска атака. То обаче е лаконично и не уточнява кои са нападателите. Липсват и други детайли.По-късно обаче публикацията бе свалена от сайта на агенцията. Военните оповестиха, че не е имало нападение и работата на летището върви нормално.Сирийската обсерватория за човешки права обяви, че се е чула стрелба в района, последвана от експлозии. Организацията не разполага с данни от къде идва нападението.САЩ обвиниха  история за сирийските бунтовници, че са използвали химически оръжия при атака, извършена в началото на ноември.САЩ са дълбоко обезпокоени, тъй като представители на режима са поели под свой контрол мястото на атаката и потенциално са фалшифицирали пробите преди разследване на Организацията за забрана на химическите оръжия.Припомнят се и израелските атаки през ноември. Сирия подаде жалба в ООН срещу Тел Авив за агресия, която допълнително усложнява кризата в страната. Сирийските власти твърдят, че южно от Дамаск е бил ударен район в близост до военна база. Израел не потвърждава за последните атаки. ", "date": "2018.12.10", "title": "Сирия отрече за нападение на летището в Дамаск "}
{"url": "https://news.bg/regions/magla-na-am-trakiya-i-lyulin.html", "text": "Поради мъгла е намалена видимостта на АМ \"Траки\" и \"Люлин\", съобщиха от Агенция \"Пътна инфраструктура\" (АПИ).Според данните на АПИ за състоянието на републиканските пътища в страната към 6 часа сутринта на двете магистрали видимостта е намалена до 50 метра.Това се отнася още за района на Баня и Златарево (област Благоевград), бургаските Пода и Драганци, Нова Загора и Дядово (област Сливен), Вакарел (област София) и старозагорските Богданово, Раднево и Гълъбово.До 100 метра видимост поради мъгла има в района на АМ \"Хемус\" (от км 10 до км 25, област София), на Сливо поле (Русе) и Твърдица (Сливен).В останалите части от страната времето е предимно ясно, информира АПИ.Температурите в страната са между -7 и 5 градуса.Слаб вятър духа в областите Варна, Добрич, Разград, Силистра, Смолян и Шумен.Пътните настилки са предимно сухи, по усойните и планински райони частично заснежени или заледени. Пътищата са обработени и проходими при зимни условия.", "date": "2018.12.10", "title": "Мъгла на АМ \"Тракия\" и \"Люлин\""}
{"url": "https://news.bg/education/inovativnite-podhodi-stimulirat-uchenitsite.html", "text": "За повечето деца е скучно в училище, затова трябва да има нов тип учители, които да преподават по изцяло нов начин. Столичното 137-мо средно училище \"Ангел Кънчев\" е сред първите иновативни училища в страната. Преподавателите комбинират традиционното образование с модели за развитие на социални компетенции или така наречените \"меки умения\".Предметът История е бил сочен като един от най-скучните за учениците, сподели г-жа Станислава Никифорова. \"За мен е огромно предизвикателство да направя този предмет интересен за тях и социалните компетенции ми позволяват да правя подобни неща, с които да проверяваме, провокираме, говорим, мислим и разсъждаваме по теми, които реално са част от нашия живот и са пряко свързани с историята\".Според нея работата в екип е изключително трудно умение дори и за възрастните. \"Да потиснеш собственото си его, да чуеш някой друг, да вземеш чуждото мнение и да го развиеш е нещо, което е трудно и изисква много практика\", смята учителката по история.Иновациите в училището са били въведени първо в гимназиален етап. Резултатите на учениците са показали, че е много работещ модел и постепенно е бил приложен и в долните курсове. Към момента всички 1050 възпитаници на училището се обучават чрез въведените иновации.\"Работодателите имат проблем с кадри, които имат академични познания, но не умеят да комуникират, да работят в екип, да решават проблеми, смята директорът Владимир Миков. Именно модели за развитието на социални компетенции или така наречените \"меки умения\" са свързани с иновациите в училището.Директорът подчерта, че никой не изключва академичните познания, но ако се залага само на тази крайност, се губи целевата група.В рамките на три години от получаването на статут на иновативно училище е създадена база данни, където се качват уроци, свързани с всяка отделна дисциплина. Във всеки урок са застъпени социални компетенции като набиране, търсене и управление на информацията, комуникативни компетенции, отсяване на грешната от невярната информация.\"С този подход се опитваме да накараме учениците да знаят кой е Пейо Яворов или Христо Смирненски, а не да трябва да знаят така, както е било винаги\", разказа Миков.Основната функция на креативния учител, по думите му, е най-вече да бъде артист, да събужда в децата интереса към повече информация.\"Всеки един час е едно представление. Ако аудиторията и зрителите не са доволни, тук проблемът със сигурност не е в целевата група, а в начина, по който ти играеш постановката\", подчерта Миков.\"Ако ние искаме да изградим тези хора и те да отидат след това да работят в какъвто и да е бранш, те ще работят с други хора. Как да се научиш в училище да работиш с други хора, като ти цял живот гледаш врата на един човек, който е в ролята на ментор\", обясни директорът.Сред основните цели на иновативното училище е да накара учениците да повярват, че социалните умения са важни.Напоследък се говори за дигитализация, а в това училище са промотирани много от продуктите, които в момента се използват. Такива са nVision мишки, Jumpido конзола. Владимир Миков е на мнение, че това не е панацеята на нашето образование, защото изисква изключителен ресурс, а процесът е бавен.Според него ако приемем, че един образователен софтуер може да се използва днес, след два месеца или една година той вече може да бъде скучен за тези, които го използват. Затова директорът залага на устойчивостта на въведената от него иновация в гимназията.\"Ние имаме свободата да направим часа такъв, какъвто ние преценим. Няма на кого да се сърдим, ако не си вършим добре работата\", отбеляза директорът във връзка с изказването на министъра на образованието и науката Красимир Вълчев, според когото промяната в образователната система трябва да настъпи от детските градини и училищата, а не от Министерството.По думите на Миков единственият проблем, с който се сблъсква, е родителската намеса в работата на учителите. \"Аз смятам, че ние сме достатъчно добри професионалисти, за да знаем как да работим.\"137-мо средно училище \"Ангел Кънчев\" е първото в България, където ще бъде приложен инструментът SELFIE (самооценка на ефективното обучение чрез насърчаване на използването на иновативни образователни технологии).76,7 млн. ученици и учители от 250 000 училища в ЕС ще могат да се възползват от него. Той стартира на 24-те езика на ЕС, като ще последват и други езикови версии. Целта на ЕК е до края на 2019 г. инструментът да достигне до 1 млн. ученици, учители и директори на училища.Този план на действие следва да подобри цифровите умения в Европа и да подкрепи новаторското използване на цифрови технологии в преподаването и ученето.", "date": "2018.12.10", "title": "Иновативните подходи стимулират учениците"}
{"url": "https://news.bg/euronews/ep-obsazhda-rezolyutsiya-s-priziv-za-priemaneto-na-balgariya-i-rumaniya-v-shengen.html", "text": "В Европейския парламент днес ще се обсъди нова резолюция, с която призовава България и Румъния да бъдат приети в Шенгенското пространство.Очаква се утре резолюцията да бъде приета.Докладът е на  и евродепутат Сергей Станишев. В него се посочва, че и двете страни от 7 години са изпълнили изцяло съществуващите изисквания за приемане в Шенген.В доклада на Станишев се уточнява и че това ще бъде 5-та поредна резолюция по този въпрос.В документа пише още, че запазването на проверките по вътрешните граници за България и Румъния има отрицателно въздействие върху износа и вноса от и към двете държави, както и върху превозите от и до някои от най-големите пристанища в Южна Европа, което влияе негативно на икономиките на двете държави.", "date": "2018.12.10", "title": "ЕП обсъжда резолюция с призив за приемането на България и Румъния в Шенген"}
{"url": "https://news.bg/euronews/ukrayna-i-zapadnite-balkani-na-dneven-red-na-saveta-na-es.html", "text": "Украйна и  ще бъдат във фокуса на днешното заседание на Съвета на ЕС във формат външни министри, което ще се проведе в Брюксел.Обсъждането на въпросите около Украйна и  ще продължат и на работен обяд, в който ще участва и украинският министър на външните работи Павло Климкин.Предвидено е и външните министри на ЕС да обсъдят още . Дебатите по въпроса ще се проведат в светлината на изборите за Европейски парламента, които ще се проведат на 23-26 май 2019 година. На заседанието на Съвета България ще бъде представена от вицепремиера и министър на външните работи Екатерина Захариева.", "date": "2018.12.10", "title": "Украйна и Западните Балкани на дневен ред на Съвета на ЕС"}
{"url": "https://news.bg/society/balgariya-i-makedoniya-sa-parventsi-v-evropa-po-mrasen-vazduh.html", "text": "Отново мръсен въздух над страната.Завишени стойности на замърсяване с фини прахови частици (ФПЧ) са отчетени в градовете Хасково, Русе, Силистра, Велико Търново, , Бургас, Варна, Добрич, Пловдив, Велинград, Благоевград и други.Концентрацията на ФПЧ в атмосферния въздух в София също е над допустимите норми.Това показва справка за чистотата на въздуха на картата на сайта .Почти във всички части на София се отчитат превишени стойности. От картата става ясно, че най-замърсен е въздухът в северните части на столицата. Замърсяването стига до два пъти над допустимите норми.Междувременно спрямо прогнозата на Столична община и НИМХ за качеството на въздуха и очаквания потенциал за замърсяване с ФПЧ в София за днес и утре, 10 и 11 декември, не се очакват превишени стойности.По данни на  на Европейската комисия тази сутрин най-голяма концентрация на ФПЧ има във въздуха в Пловдив и Велико Търново. Там качеството на въздуха е определено като \"много лошо\". По-силни превишения се отчитат и в Русе, Плевен, Шумен, Варна и Благоевград.По-отдалечен поглед на картата на ЕК за чистота на въздуха показва, че на Балканите има най-силна концентрация на замърсяване на въздуха в Европа.Освен региона мръсен въздух се отчита и на Пиренейския полуостров - в Португалия и в Испания. Завишени стойности има и в Словакия.От по-близо обаче става ясно, че индикаторите за мръсен въздух на Балканите отчитат по-високо замърсяване само в Македония и България.", "date": "2018.12.10", "title": "България и Македония са първенци в Европа по мръсен въздух"}
{"url": "https://news.bg/press/protest-blokira-dvizhenieto-po-glaven-pat-e-79-pri-kresna-prokuraturata-shte-chaka-shveytsariya-i-po-deloto-sreshtu-banevi.html", "text": "Протест. \"Сега\":Протест блокира движението по главен път Е-79 при КреснаОт 14 20 ч главен път Е-79 в гр. Кресна е блокиран от протестиращи срещу социалното неравенство, съобщи БГНС. Протестиращите застанаха на пътя с намерение да останат там колкото си може по-дълго. След 10 минути обаче бяха изтикани от числено превъзхождащата ги полиция и жандармерия. Освободено бе първо платното за Благоевград и София, а след това и това за Сандански и Кулата. Стигна се до кратък сблъсък. Протестиращите скандират \"Мафия\" и \"Оставка\" по адрес на правителството. Звучат патриотични песни, на пътя се играят хора. В Кресна са ситуирани 10 микробуса на полицията, а в Благоевград обявеният за 14 ч. протест не се състоя. Наказания. \"Сега\":Който гори боклук - ще мете 30 дни в паркаПромяна в Наказателния кодекс, с която да се въведе общественополезен труд за хората, хванати да горят боклуци и по този начин да замърсяват въздуха. Тази мярка ще предложат депутатите от управляващата партия ГЕРБ, съобщи шефът на парламентарната правна комисия Данаил Кирилов.Идеята е всеки, който гори боклук, да чисти 20-30 дни градинки и паркове.За да влезе санкцията във възможно най-кратък срок, се използва фактът, че в момента НК е отворен на 3 места по съвсем други поводи, включително за подсилването на наказанията при случаи на домашно насилие. Така реално текстът за замърсяването на въздуха ще може да влезе направо на второ четене и да бъде приет скоростно. Катастрофа. \"Монитор\":Катастрофа в Подбалкана: Загинал и 7 пострадали, след които 2 децаТежка кастрофа е станала на Подбалканския път близо до софийското село Саранци, предаде БНР. По първоначална информация при тежкия инцидент, който е станал на разклона за село Саранци на 5 км. от София - има една загинала жена на около 65 години и други 5-ма пострадали.Най-вероятната причина за катастрофата е изпреварване с несъобразена скорост. На мястото на инцидента пристигнали четири екипа на Спешна помощ. Ранените са откарани в две столични болници. От УМБАЛ \"Света Анна\" съобщиха, че при тях са настанени 59-годишен мъж и 39-годишна жена. Мъжът, който е шофирал една от колите, е с пневмоторакс, а жената - с фрактура на подбедрица. Насилие. \"Дума\":Нинова алармира за насилие в КреснаПолицаи са упражнили сила срещу протестиращи жени в Кресна днес, съобщи лидерът на БСП Корнелия Нинова. Тя се е срещнала с кмета на общината Николай Георгиев, който за втори път застава до протестиращите. Разбрах, че днес срещу жени, излезли да изразят свободно мнението си, е упортребена сила и те са били блъскани, написа Нинова във Фейсбук.Тя добавя, че масово в Благоевград се съставят актове на хората. \"Властта се крепи с репресии. Миналата седмица бях информирана, че на полицаите е казвано, че ако не спрат протестиращите, ще бъдат уволнени. Борисов, авторитарната власт и полицейщината не могат да спрат гнева и справедливите искания. Всеки може да изразява волята си свободно, в свободна и правова държава\", категорична е Корнелия Нинова.Днес около 100 души от Кресна, Сандански и Блаоевград излязоха на протест срещу високите цени на горивата. Те на няколко пъти прекъсваха движението по международния път Е-79 в района на Кресна. Баневи. \"Сега\":Прокуратурата ще чака Швейцария и по делото срещу БаневиИнформация от Швейцария може да се окаже ключова за делото срещу Евгения и Николай Баневи. Това стана ясно от изказване на зам. главния прокурор Иван Гешев пред Нова телевизия. Според него от разследващите са \"констатирани\" над 1 млрд. лв. по сметки на Банев в швейцарски банки. Гешев призна, че за прокуратурата ще е доста трудно да докаже, че Баневи са изпрали 1 млрд. лв., каквото обвинение им е повдигнато.\"Пране на пари за 1 млрд. лв. е много трудна задача, признавам си. Колегите са амбицирани да си свършат работата. Факт е, че в сметки на едно от лицата са констатирани над 1 млрд. лв. в Швейцария. Според колегите има достатъчно доказателства, че те са попаднали там в резултат на това престъпление - пране на пари. Това, което мога да кажа категорично, е, че колегите са поискали от компетентните швейцарски власти да се запорират тези сметки. Предстои да видим какво ще се случи\", заяви Гешев.Прокуратурата вече веднъж се провали в опит да докаже пране на пари и данъчни престъпления, свързани с авоари в швейцарски банки. Такива обвинения бяха повдигнати на бившия зам.-председател на парламента и депутат от ДПС Христо Бисеров. ", "date": "2018.12.10", "title": "Протест блокира движението по главен път Е-79 при Кресна; Прокуратурата ще чака Швейцария и по делото срещу Баневи"}
{"url": "https://news.bg/politics/karakachanov-ubeden-che-skopie-tryabva-da-se-vkarva-v-patya-ponyakoga.html", "text": "В Скопие се самозабравят и не е лошо от време на време да ги вкарваш в пътя. Това заяви вицепремиерът Красимир Каракачанов пред БНТ.Той изтъкна, че повече от година и половина се работи за интеграцията на Западните Балкани и най-вече за тази на Македония. Военният министър обаче е категоричен, че \"хитруването\" на Македония не може да продължава и осъди фалшификацията на историята и опитите на македонското правителство да натрапва македонско самосъзнание и език не само на населението на своята държава, но и на това извън нея. Според лидера на ВМРО това е забиване на нож в гърба на България.Каракачанов се обяви против съзнанието да бъде налагано с фалшификации и сила. Той напомни, че има обща комисия, чиято работа е да уточнява спорните исторически факти. Въпреки това обаче Македония отказва да приеме корекции в своята пропаганда и образователна система.Те продължават да твърдят, че на територията на България има македонски малцинства, които трябва да изучават езика им, възмущава се вицепремиерът. Като пример за изкривяване на историята министърът посочи цар Самуил, за когото македонците твърдят, че е техен цар, който дори се е борел срещу българите.Ние нямаме интерес да прокарваме в Европейския съюз и НАТО държава, която утре ще ни създава още по-големи проблеми, убеден е той. Според него България трябва да отстоява държавната си политика още отсега и настоя, че не трябва да се правят взаимни отстъпки.Ще отстъпи, който лъже и фалшифицира, категоричен е Каракачанов.Според него Македония трябва да промени политиката и отношението си към България, а не да се опитва да \"се промъкне\" в НАТО чрез договора с Гърция.Думите, че Македония може да се размине с НАТО, изразяват моята лична позиция, уточни Каракачанов. Той обаче е убеден, че тя съвпада с общественото мнение.Някой просто трябваше да го изрази гласно, обясни той и допълни, че няма намерение да е глупакът, който от добри чувства помага на македонците, а те му играят \"номерца\" зад гърба.Според Каракачанов самата Македония няма никакъв интерес да търси измислена идентичност, заради която да се кара със съседите си. Това е типично българска работа, отсича вицепремиерът.По отношение на , който се позовава на европейските ценности, Каракачанов е категоричен, че тези ценности не означават да крадеш от историята на приятеля си.Няма как Гоце Делчев, Даме Груев, цар Самуил или Димитър Талев да бъдат междинна величина в общата ни история, обясни той.Според него спорни въпроси по отношение на историята няма и допълни, че конфликтите трябва да се изясняват на базата на автентични документи от съответната епоха, а не на такива, писани от македонски професори.Каква е тази шизофрения да се опитваш да се отделиш от нещо, от което си бил част хилядолетия, чуди се Каракачанов и отново препраща към типично българския манталитет: Ние сме царе сами да си създаваме проблеми.На въпрос какво се случва в коалицията на Обединените патриоти, лидерът на ВМРО увери, че е настъпило благотворно затишие. Според него основният проблем е бил неправилният тон, който партньорите са използвали за диалог помежду си, а не необходимостта от компромиси.Запитан дали са били постигнати поставените цели Каракачанов изрази мнение, че е трябвало по-активно да се разработи темата с доходите на гражданите и да се въведе реформа, която да изчисти фалшивите инвалидни пенсии.С тези пари, които можеше да се спестят от там, трябваше да се увеличат пенсиите на българските пенсионери, обясни той и изрази съжаление, че сегашното увеличение е едва 8%.Вицепремиерът напомни и че са направени стъпки и по отношение на битовата престъпност. Той изтъкна, че в села, в които никога не е имало полицейско присъствие, вече обикалят мобилни патрули, които следят за реда. Според него обаче в системата има един съществен проблем и той е, че обикновено задържаните за кражби лица са социално слаби. Въпреки че им се налага глоба, те така и не я плащат, а продължават да крадат, обясни лидерът на ВМРО и заяви, че по тази причина настоява за въвеждане на обществено полезен труд за нарушителите.Вместо глоба отиваш и копаеш, предлага Каракачанов. Трябва да е ясно, че за всяко наказание има възмездие, категоричен е той.", "date": "2018.12.10", "title": "Каракачанов убеден, че Скопие трябва да се вкарва в пътя понякога"}
{"url": "https://news.bg/crime/dumichki-na-borisov-ot-predi-godina-zadeystvali-prokuraturata-tvardi-advokatat-na-banevi.html", "text": "Няколко думички на премиера Бойко Борисов задействали спецпрокуратурата по случая \"Баневи\". Това заяви пред bTV адвокатът на семейство Баневи Христо Ботев.\"Отношението към семейство Баневи се променя преди една година, когато премиерът казва няколко думички. Когато държавата каже, че нещо не е редно и прокуратурата се задейства по никое време за деяния от 2005 година, малко е странно, че прокуратурата прецени през 2018 година, че е необходимо да вземе мерки\", констатира адвокатът.По думите на защитника обвиненията срещу Николай и Евгения Баневи не са доказани, следвало прокуратурата да докаже, че те изпрали .Според адвоката случаят \"Баневи\" наподобява този с банкера Цветан Василев.Ботев коментира и . Той припомни думи на български политици, които заявиха, че , но междувременно Баневи обяснили пред него, че идват от арест във Франция, който бил като тризвезден хотел.\"Тази година посетих мои клиенти в Германия и Англия - там е същото\", обясни още адвокатът.Защитникът на обвиняемите посочи и че Николай и Евгения Баневи са били въведени в съдебната зала с белезници. Съдът разрешил белезниците да бъдат свалени преди влизането на медиите в залата.Юристът допълни и че не е правилно да се разпространяват снимки от разследващите, в които се показват сцени от личния живот на обвиняемите.\"Преди години \"МВР Пикчърс\" разпространяваше кадри, сега разследването се води от Специализираната прокуратура. МВР имаше задълженията единствено да охранява района\", отсече Ботев.По думите на адвоката тази седмица майката на Николай Банев - Мария Банева - ще бъде привлечена под наказателна отговорност. Досега към нея не са повдигани официални обвинения и тя не е била задържана.", "date": "2018.12.10", "title": "Думички на Борисов от преди година задействали прокуратурата, твърди адвокатът на Баневи"}
{"url": "https://news.bg/regions/polovin-haskovo-ostana-bez-voda.html", "text": "От снощи половин Хасково е без водоподаване, предаде БНР. Причината е авария на напорен водопровод от помпена станция \"Източна зона\".Пет квартала в града и Източната промишлена зона ще останат без вода до отстраняване на повредата. Частично засегнати са и централната градска част, както и село Стамболийски.От ВиК-Хасково уверяват, че водоподаването ще бъде възстановено до края на деня.", "date": "2018.12.10", "title": "Половин Хасково остана без вода"}
{"url": "https://news.bg/crime/mashtabna-politseyska-aktsiya-v-starozagorsko-selo.html", "text": "Мащабна полицейска акция се провежда в село Хан Аспарухово, намиращо се между Стара Загора и Нова Загора.Селото е буквално под обсада на силите на реда, предава БГНЕС.На място има служители на жандармерията и полицаи.Криминалисти са навлезли в селото, а жандармерията не допуска влизане или излизане от селото.  По-късно стана ясно, че спецакцията е срещу нелегалния дърводобив в района.Започнати са 6 бързи производства, пише БНР.\"Към момента има четири бързи производства образувани. Тече проверката\", заяви директорът на Областната дирекция на МВР - Стара Загора старши комисар Георги Хаджиев.Той увери, че повече информация по случая ще бъде дадена по-късно през деня.Акцията на МВР и Горското стопанство е започнала късно снощи.", "date": "2018.12.10", "title": "Мащабна полицейска акция в старозагорско село"}
{"url": "https://news.bg/society/kat-ostana-bez-onlayn-uslugi.html", "text": "Временно е ограничен достъпа до част от онлайн услугите, предлагани от Пътна полиция, съобщават от МВР.Причината е технически проблем при инсталиране на нова версия на автоматизираната информационна система.Достъп е спрян автоматизираната информационна система \"Управление на наложени глоби по наказателни постановления и извършване на плащания по тях през Интернет, SMS, WAP\" и до Портала за електронни административни услуги - задължения по документи, издадени от Пътна полиция.От МВР информират, че до отстраняване на проблема гражданите няма да могат да извършват съответните справки онлайн, ще бъде затрудно и административното обслужване на гишетата на пътна полиция в столицата и в цялата страна.Експерти работят по отстраняването на проблема.По-късно на брифинг от КАТ обясниха, че сривът в системата се дължи на въвеждането на нова функционалност, която да направи по-достъпна, бърза и разбираема системата за гражданите.В момента могат да се подават заявления за шофьорски книжки от новите водачи, но не е и от старите за актуализация. Глоби не могат да се плащат през пост терминал и пред е-портала на МВР. Справки също не могат да се извършват. Регистрацията в момента работи.Проблемът е започнал още в петък, когато новата функционалност е започнала да се въвежда. От Пътна полиция са смятали, че проблемът може да бъде преодолян и системата интегрирана, но явно е нужно повече време.\"Ние държим гражданите да бъдат по-добре информирани и по-добре обслужвани\", поясни Росен Рапчев, главен инспектор \"Пътна полиция\". ", "date": "2018.12.10", "title": "КАТ остана без онлайн услуги"}
{"url": "https://news.bg/crime/dve-godini-ot-tragediyata-v-hitrino.html", "text": "Днес стават две години от взрива в шуменското село Хитрино. На 10 декември 2016 г. при дерайлирането на цистерна с пропан-бутан и последвалия взрив .Инцидентът стана рано сутринта. Обвиняеми за влаковата катастрофа са двамата машинисти.На последното заседание по делото стана ясно, че има нови доказателства, свързани с причините за трагичния инцидент, припомни БНР. Назначена е нова експертиза за състоянието на стрелките на гара Хитрино.Взрива изравни със земята. На заседанието по делото в Шумен от 15 ноември бе представена тезата, че причината за .Другата версия бе, че  на товарните вагони. Локомотивът и първите пет вагона от композицията минават без проблеми покрай тази стрелка.След като бяха изяснени щетите, се организира и .В края на ноември бяха предадени на собствениците им 22 новопостроени къщи. На други 115 са направени ремонти, но има още домове, които трябва да бъдат обновени.Същевременно националният омбудсман  за възстановяване на къщите на хората и дали са ремонтирани домове на хора, които не живеят постоянно там.От друга страна кметът на Хитрино .Припомняме, влакова композиция с . Седем души загинаха, 29 бяха ранени.Разрушени са къщи, изпочупени са дограми. Взривът заличи улици. В Хитрино беше обявено , а в цялата страна 12 декември беше ден на национален траур за жертвите от трагедията.На 25 октомври 2017 г. окръжната прокуратура в Шумен внесе в съда обвинителен акт срещу двамата машинисти, управлявали влака, който дерайлира на 10 декември 2016 година на . Двамата машинисти - Димитър Михнев и Радослав Петков бяха обвинени, че са управлявали влака в нарушение на правилата.Делото срещу двамата машинисти започна на 15 януари 2018 г. по съкратената процедура. Двамата не се признаха за виновни. Първоначалната версия за  беше висока скорост.", "date": "2018.12.10", "title": "Две години от трагедията в Хитрино"}
{"url": "https://news.bg/politics/terem-varna-s-blizo-3-mln-dalgove-i-raboti-na-zaguba-opovesti-karakachanov.html", "text": "Дружеството \"ТЕРЕМ - КРЗ Флотски арсенал - Варна\" ЕООД има 3 милиона дългове и работи на загуба. Това заяви вицепремиерът и министър на отбраната Красимир Каракачанов, цитиран от БГНЕС, в отговор на депутатско питане за дейността и финансово-икономическо състояние на \"ТЕРЕМ\".По думите на военния министър дружеството развива своята дейност основно на гражданския пазар за кораборемонтни услуги, откъдето идват 93% от обема на приходите. В по-малка степен \"ТЕРЕМ-Варна\" осъществява приходи от изпълнение на поръчки за специална продукция към МО, МВР и ВМС.За първите 9 месеца на 2018 година дружеството е реализирало приходи в размер на 9.2 милиона лева, което е с 4% по-малко спрямо същия период на 2017 година. Коментирайки данните, Каракачанов заяви, че финансовият резултат за деветмесечието на 2018 г. е нетна загуба в размер на 500 хил. лева, а задълженията на дружеството са в размер на 2.83 млн. лв.Паричните средства на дружеството към 30 септември 2018 г. са били в размер на 2.86 млн. лв., а към 31 октомври 2018 г. - 3.1 млн. лв., уточни министърът.Значителен е спадът на приходите спрямо приходите за деветмесечията на предходните 2016 г. (33 млн. лв.) и 2015 г. (21 млн. лв.), като основен дял тогава са имали приходите от съвместната дейност на дружеството и \"ТЕРЕМ\" ЕАД с командването на Руския военен флот.Загубата на този стратегически за предприятието пазар се дължи основно на променената геополитическа обстановка в региона и на прекратените взаимоотношения с военното командване на Руската федерация. Тези обстоятелства в комбинация с последствията от икономическата криза, довела до значително съкращаване на търговските кораби от нисък и среден клас, довели до крайно намаляване на обемите на производство на дружеството и са наложили цялостна промяна в стратегията за развитие на дъщерното дружество от предприятие с предмет на дейност предимно специална продукция, към предприятие ориентирано към гражданския пазар, обясни Каракачанов.Той допълва, че \"ТЕРЕМ - Варна\" е специализирано предприятие за ремонт на военни плавателни съдове и съоръженията, разположени на територията на дружеството, не отговарят на спецификите, необходими за приемане на големи търговски кораби.Конкурентната среда, в която работи дружеството в момента, е силно агресивна и поради факта, че в района на Черно море съществуват немалко заводи със същия предмет на дейност, които разполагат със значително по-съвременни съоръжения и по-големи докове с капацитет за приемане на търговски плавателни съдове, подчертава още вицепремиерът. Той добави и че от началото на настоящата година в предприятието тече процес на цялостна реорганизация на производствената и търговска дейност, като целта е освободените от военните руски кораби производствени мощности да бъдат заети с кораборемонт на търговски и граждански плавателни съдове.Средната численост на персонала на \"ТЕРЕМ - Варна\" за шпървите 9 месеца на 2018 година е 556 души, като числеността, съгласно информацията на управителя, е намалена с около 20% спрямо предходната година, основно за сметка на лица заети в административната и поддържаща дейност в завода. За производствените звена, дори и в момента се търсят и се назначават работници. Средната работна заплата в предприятието за деветмесечието на 2018 г. е 1 085 лева е нараснала с 6,58%, спрямо същия период на 2017 г.Към момента в заводите се изпълняват успоредно поръчки на ВМС на Република България, поръчки на ГДГП за ремонт и обслужване на полицейски катери и на външни търговски контрагенти за плавателни съдове клас \"река-море\", които за съжаление не са достатъчни за пълно натоварване на мощностите и цялостно запълване на производствения капацитет, разясни Каракачанов.Относно сигналите за нарушения и злоупотреби в дейността на дружеството, управителят на \"ТЕРЕМ - Варна\" информира, че през месец ноември в дружеството е приключила проверка от АДФИ за периода от 2011 г. до настоящия момент.Проверяващият орган е констатирал пропуски относно някои процедури по Правилника за реда за упражняване правата на държавата в търговските дружества с държавно участие в капитала.При проверката не са констатирани нарушения в търговската и производствена дейност на \"ТЕРЕМ - Варна\" ЕООД, които биха довели до изводи за злоупотреби и порочни практики в завода, водещи до лоши финансови резултати и генериране на загуби от дейността, заключи Каракачанов.", "date": "2018.12.10", "title": "ТЕРЕМ-Варна с близо 3 млн. дългове и работи на загуба, оповести Каракачанов"}
{"url": "https://news.bg/int-politics/v-maroko-prieha-globalniya-pakt-za-migrantite.html", "text": "Страните членки на ООН приеха правно необвързващия глобален пакт за по-добро управление на потоците от мигранти. Това обяви външният министър на Мароко, въпреки че пактът беше подкрепен от по-малко правителства в сравнение с тези, които преди това работеха по предложението, информират световните осведомителни агенции.Външният министър на Мароко Насър Бурита обяви решението като домакин на конференцията на ООН в Маракеш.През юли всички 193 страни членки на ООН, с изключение на САЩ, финализираха т. нар. Глобален договор за безопасна, законна и редовна миграция, чиято цел е по-добро управление на миграцията.САЩ се отказаха от преговорите в края на миналата година, а след това Австралия, Австрия, Чехия, Доминиканската република, Унгария, Латвия, Полша, Словакия и България се оттеглиха от процеса.Не е ясно колко страни са присъствали в Маракеш. Според ООН броят на правителствата, регистрирани късно в неделя, е бил повече от 150.Пактът е рамка за сътрудничество и има за цел да намали нелегалната миграция, да помогне за интегрирането на мигрантите и за тяхното връщане в родните им страни.Ала въпреки че приветстват опитите на ООН да управлява миграцията, правозащитници твърдят, че пактът не стига достатъчно далеч, за да гарантира правата на мигрантите.\"За съжаление правно необвързващият Глобален пакт за миграцията прави прилагането му да е базирано на добрата воля на държавите, които го подкрепят\", изтъкват от \"Амнести интернешънъл\".След конференцията в Маракеш на 19 декемврни Общото събрание на ООН ще приеме резолюция, официално одобряваща споразумението.", "date": "2018.12.10", "title": "В Мароко приеха глобалния пакт за мигрантите"}
{"url": "https://news.bg/crime/spetsaktsiya-v-tsiganskata-mahala-v-dupnitsa.html", "text": "Специализирана операция се провежда в циганската махала в Дупница, пише БНР.В квартал \"Гиздова махала\" влязоха екипи на  полицията, както и служители на няколко институции - на Националната агенция по приходите (НАП), на Областната дирекция за безопасност на храните в Дупница (ОДБХ) и на Рационалната здравна инспекция (РЗИ).Акцията е започнала тази сутрин. Проверяват се всички регистрирани и нерегистрирани търговски обекти и пунктове в махалата.Следи се за нерегламентирана търговия и продажби.8 патрулни коли охраняват проверяващите екип, разказаха пред общественото радио очевидци.Подобна акция беше проведена преди седмица в, когато проверяващите екипи бяха охранявани и от жандармерия.Досега обаче резултатите от акцията не са съобщени.", "date": "2018.12.10", "title": "Спецакция в циганската махала в Дупница"}
{"url": "https://news.bg/regions/verizhna-katastrofa-zatrudni-dvizhenieto-v-rayona-na-poligona-kray-blagoevgrad.html", "text": "Затруднено е движението по първокласен път Е-79, в района на полигона край Благоевград заради няколко кастастрофи, съобщи БНР, позовавайки се на говорителят на полицията Йорданка Шаркова.Пропуска се движението само в едната лента, в посока Кулата.Катастрофите са само с материални щети. Към момента няма информация за пострадали. Образували са се колони от автомобили. От Областната дирекция призовават шофьорите да бъдат търпеливи и внимателни с оглед на метеорологичните условия.", "date": "2018.12.10", "title": "Верижна катастрофа затрудни движението в района на полигона край Благоевград"}
{"url": "https://news.bg/crime/prostrelyaha-25-godishen-v-selo-satovcha.html", "text": "Млад мъж беше прострелян в благоевградското село Сатовча, пише БНТ.25-годишният мъж е прострелян с пистолет \"Макаров\". Куршумът се озовал в рамото на пострадалия.Установено е, че пострадалият е от село Плетена. Мъжът е откаран в болницата в Гоце Делчев.Инцидентът е станал около 13.20 ч.Органите на реда работят по установяването на извършителя и обстоятелствата около стрелбата.", "date": "2018.12.10", "title": "Простреляха 25-годишен в село Сатовча"}
{"url": "https://news.bg/crime/dadoha-na-sad-shofyor-na-kamion-zabil-se-v-dve-zhilishtni-sgradi.html", "text": "Районна прокуратура - Кнежа внесе в съда обвинителен акт срещу шофьор на камион, нарушил правилата за движение и причинил имуществени щети на две жилищни сгради, съобщиха от държавното обвинение.А.Н. нарушил правилата за движение като не се съобразил със скоростта и превозвания товар и се забил в две жилищни сгради, на които нанесъл имуществени вреди. Едната сграда е на ул.Г. Димитров № 119, ул. Хр. Кърпачев № 2. Щетите са за над 6000 лв.Предстои насрочване на делото за разглеждане от съда. Инцидентът е станал на 26 юли около 19 часа е село Писарево, област Плевен.", "date": "2018.12.10", "title": "Дадоха на съд шофьор на камион, забил се в две жилищни сгради"}
{"url": "https://news.bg/economics/pchelari-opushiha-mzhg-za-da-ne-gi-zhili.html", "text": "Над 100 пчелари се събраха на протест пред сградата на Министерство на земеделието, храните и горите (МЗХГ) в София. Те настояват да им бъде изплатена държавната помощ de minimis заради загубите през настоящата година.Недоволните искат да се уреди и трайно субсидирането в сектора за новата Обща селскостопанска политика (ОСП) след 2020 година.Демонстрантите запалиха своите пушилки, с които предварително опушват кошерите, за да не бъдат жилени - така те театрално показаха и че не са съгласни с провежданата политика в сектора на пчеларството.Протестиращите сложиха и черен ковчег с костюм на пчелар в него на входа на министерството.Протестът се провежда при засилено полицейско присъствие.Протестиращите носят и плакати с надписи \"Затвор за отравяне на пчелни семейства\", \"Не на смесването на български мед, с вмесен мед от трети страни!\", \"Опрашването не може да е за сметка на пчеларя\", \"Опрашването не е даденост. За да има пчели трябват пчелари!\", \"Искаме създаването на акредитирана лаборатория за изследване и анализ на отровени пчели\", \"Оставка на зам.-министър Димитров\", \"Пчелите ни умират, децата ни емигрират\" и други.Председателят на столичната пчеларска организация Михаил Михайлов заяви, че пчеларските организации настояват за Създаването на експертно-консултативен съвет за решаване проблемите в сектор пчеларство и заплащане на опрашвано и регистрирано пчелно семейство.В последните години се наблюдава постоянен спад на производството в сектора, като само производителите са намалели с над 40%. В много райони на страната годината е нулева за добива, а имаше и епидемично измиране на пчели.", "date": "2018.12.10", "title": "Пчелари опушиха МЗХГ, за да не ги жили"}
{"url": "https://news.bg/int-politics/tereza-mey-otlaga-glasuvaneto-za-brekzit.html", "text": "Премиерът на Великобритания Тереза Мей е решила да отложи гласуването в парламента за нейното споразумение за Брекзит, което беше насрочено за утре (11 декември), съобщават няколко британски медии, цитирайки източници от кабинета.Обратът доведе до обвинения, че правителството е в \"хаос\" и беше масово заклеймен от опоненти на Мей и журналисти. Гласуването, което беше планирано да се проведе утре вечерта, ще одобри или отхвърли условията за излизането на Великобритания от ЕС.По-късно Тереза Мей обяви в британския парламент, че насроченият за утре вот за сделката ѝ с Евросъюза за Брекзит се отлага заради спорния защитен механизъм за границата между Република Ирландия и Северна Ирландия.Тереза Мей се зарече, че тя и нейният екип ще се върнат \"смело\" в Брюксел и да потърси допълнителни гаранции от ЕС в още \"обсъждания\", въпреки твърденията и от Лондон, и от Брюксел, че това не е възможно.По-рано говорител на Тереза Мей настоя, че гласуването ще се проведе по план. Говорителят на \"Даунинг стрийт\" 10 обаче отбеляза, че Мей е свикала извънредно заседание на правителството.През уикенда се появиха информации, че британския премиер обмисля да отложи гласуването в Камарата на общините за споразумението по развода с Европейския съюз заради недостатъчната подкрепа за споразумението сред депутатите.Съдът на Европейския съюз постанови по-рано днес, че Великобритания може едностранно да се откаже от решението си да излезе от Общността.Междувременно председателят на Европейската комисия Жан-Клод Юнкер обяви, че Европейският съюз няма да предоговаря споразумението за Брекзит. Комисията отново потвърди, че споразумението за Брекзит, което е на масата, е най-доброто и единствено възможно.", "date": "2018.12.10", "title": "Тереза Мей отлага гласуването за Брекзит"}
{"url": "https://news.bg/crime/katadzhiite-debnat-za-drogirani-shofyori-ot-dnes.html", "text": "Започва специализирана полицейска операция за контрол на водачите на моторни превозни средства за шофиране след употреба на алкохол и наркотици, съобщават от МВР.Тя се провежда от Пътна полиция и е по линия на Европейската мрежа на службите на Пътна полиция TISPOL.Проверките започнаха тази сутрин и ще продължат до края на седмицата - 16 декември.Целта на операцията е да се обърне внимание на водачите на моторни превозни средства, че управлението след употреба на алкохол или наркотици е изключително опасно и е недопустимо.", "date": "2018.12.10", "title": "Катаджиите дебнат за дрогирани шофьори от днес"}
{"url": "https://news.bg/crime/sadyat-mazh-tochil-kreditnata-karta-na-brat-si.html", "text": "Съдят мъж, източвал пари от банковата карта на собствения си брат, предаде Окръжната прокуратура в Бургас.Срещу подсъдимия Ангел М. е повдигнато обвинение, че в периода между 22 март и 8 май тази година е изтеглил общо 3750 лева от кредитната карта на брат си без негово знание.След като Ангел М. установил къде е скрита банковата карта на брат му, започнал да я взима и да тегли пари от нея, без да е получил съгласие за това. Мъжът извършил общо девет банкови транзакции, при които изтеглил въпросната сума.За подобно деяние законът предвижда наказание лишаване от свобода от 2 до 8 години.", "date": "2018.12.10", "title": "Съдят мъж, точил кредитната карта на брат си"}
{"url": "https://news.bg/crime/sadyat-retsidivist-obral-shotlandski-turist-v-slanchev-bryag.html", "text": "Съдят рецидивист, обрал шотландски турист в Слънчев бряг, съобщиха от Окръжната прокуратура в БургасПодсъдимият Ангел Г. е обвинен, че на 4 август тази година в курортния комплекс, в района на р. Ханджийска на пясъчните дюни, откраднал от чужденеца златни синджири и висулки на обща стойност 1470 лева, като ги издърпал със сила от врата на собственика.Деянието било извършено при условията на опасен рецидив.За подобно престъпление законът предвижда наказание лишаване от свобода от 5 до 15 години.", "date": "2018.12.10", "title": "Съдят рецидивист, обрал шотландски турист в Слънчев бряг"}
{"url": "https://news.bg/regions/tir-i-bus-se-udariha-kray-sevlievo.html", "text": "Тир и товарен бус се удариха на пътя София- Варна в района на Севлиево, съобщиха от МВР.По първоначална информация при удара са пострадали двама и е загинал пътник от буса.На място са изпратени екипи на полиция, пожарна и спешна помощ. Движението в района се регулира от пътни полицаи.Сигналът за инцидента е подаден около 15.55 часа.", "date": "2018.12.10", "title": "Тир и бус се удариха край Севлиево"}
{"url": "https://news.bg/int-politics/turtsiya-dava-sluchaya-kashogi-na-mezhdunaroden-sad.html", "text": "Министърът на правосъдието на Турция Абдулхамит Гюл обяви, че Анкара обмисля да поиска международен съд да поеме делото, свързано с убийството на саудитския журналист Джамал Кашоги.\"Предприехме технически и правни мерки. Следователно, ако бъде взето съответното решение, случаят ще бъде предаден на международен съд\", изтъкна Гюл пред турската телевизия \"Хабертюрк\".Той определи убийството на Кашоги като \"брутално убийство, което трябва да бъде разрешено без опити да се покрие случая\" и разкритикува Саудитска Арабия за отказа да допринесе \"конструктивно\" за наказването на отговорните.В неделя саудитският външен министър Адел ал Джубейр настоя, че Рияд няма да екстрадира две бивши официални лица, след като Турция издаде заповеди за арестуването им във връзка със случая \"Кашоги\".Журналистът, който пишеше за американския в. \"Вашингтон пост\" и който беше отявлен критик на саудитския кралски двор, беше убит в саудитското консулство в Истанбул на 2 октомври, но саудитското правителство категорично отрече каквото и да е участие, независимо от факта, че ЦРУ заключи, че саудитският престолонаследник принц Мохамед бин Салман е наредил убийството.", "date": "2018.12.10", "title": "Турция дава случая \"Кашоги\" на международен съд"}
