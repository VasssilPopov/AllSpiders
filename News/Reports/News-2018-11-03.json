{"url": "https://news.bg/bulgaria/do-20-000-leva-obezshtetenie-za-zaginal-pri-katastrofa.html", "text": "Таван от 20 000 лева обезщетение за близките на починал при катастрофа.На нея ще имат право съпруг или човек, живял на семейни начала със загиналия, както и на дете и на родител.Това предлага депутатката от ГЕРБ Менда Стоянова с промени в Кодекса за застраховане между първо и второ четене.Предложението идва след решение на Върховния касационен съд, с което бе разширен кръгът на роднини с право на обезщетение.Заради това цената на задължителната \"Гражданска отговорност\" се вдигна с близо 40% през тази година.Братът и сестрата на жертвата може да получат до 15 000 лева, а 5000 лева обезщетение по изключение ще се дава на други лица, които са създали емоционални отношения с починалия.Друго предложение гласи същите размери обезщетения да бъдат определяни и от застрахователя на виновния водач или по съдебен ред при смърт или телесно увреждане на човек. ", "date": "2018.11.03", "title": "До 20 000 лева обезщетение за загинал при катастрофа "}
{"url": "https://news.bg/int-politics/razuznavatelen-samolet-na-sasht-zabelyazan-do-granitsite-na-kaliningrad.html", "text": "Разузнавателен самолет RC-135V на военновъздушните сили на САЩ е извършил разузнавателен полет близо до руския анклав Калининград. Това показват данните на авиационния сайт PlaneRadar.Самолетът с бордови номер 64-14846 е излетял от въздушната база \"Милденхол\" във Великобритания. По време на разузнавателния полет той се е намирал във въздушното пространство на Полша.Напоследък активността на чуждестранни разузнавателни самолети и безпилотни апарати близо до руските граници се увеличи значително, отбелязват руските медии.В началото на миналата седмица разузнавателен самолет RC-135V е прелетял край бреговете на грузинската отцепническа територия Абхазия, руския Краснодарски край и Крим. Радиолокационните способности на самолета му позволяват да извършва разузнаване, без да нарушава границите на Русия, и да събира информация за местоположението на системите за противовъздушна отбрана в този регион.На 26 октомври стратегически безпилотен самолет RQ-4B Global Hawk извърши 11-часов полет по руските граници. Той е излетял от италианската авиобаза \"Сигонела\" в Сицилия и около 5 часа е провеждал разузнаване близо до границите на Калининград, намирайки се във въздушното пространство на Литва. След това безпилотникът извършил няколко полета по границите в Ленинградска и Псковска област по линията от естонския град Тарту до Финския залив, и преди да се върне в базата, отново минал по границите на Калининград.Руското военно министерство многократно призова Вашингтон да прекрати такива операции, но Пентагонът отказа.", "date": "2018.11.03", "title": "Разузнавателен самолет на САЩ забелязан до границите на Калининград"}
{"url": "https://news.bg/economics/izbivat-gliganite-v-stopanstvo-zelenka-v-balgarevo.html", "text": "Започна отстрелването на диви животни в землището на село Българево, заради огнище на Африканска чума по свинете. Над 50 ловджии участват в хайката. Освен глигани, ще бъдат отстрелвани и хищници, които могат да пренесат вируса, съобщи БНТ.Ловната хайка започна в събота рано сутринта с проверка и кратък инструктаж. Ловните действия са само на територията на стопанство \"Зеленка\", където е установена заразата от Африканска чума.Дивите прасета са в оградено пространство. \"Свинете, които са в стопанството, днес трябва да бъдат избити. Днес утре доколкото е възможно. Не се ангажирам каква бройка има вътре, но това са разпоредбите\", заяви Георги Янев, кмет на село Българево.Според указанията през двата почивни дни трябва да се отстрелят по възможност всички животни.Според Пламен Борисов, председател на сдружение \"Зеленка\" прасетата непрекъснато се движат, миграция има. По думите му на територията има още към 50-60 глигана.Отстрелът на диви свине е труден и опасен, а в хайката се включиха и ловджийски кучета.Един от авджиите призна, че това е труден лов. Господин Господинов е категоричен, че за него се иска специална подготовка и опит. \"Животното е като танк. Умно и бързо. Трябва да се издебва, трябва да се направи добра организация\", каза Господинов.От всички диви свине и хищници, които бъдат отстреляни, експерти от Агенцията за безопасност на храните ще вземат проби. Веднага след това животните ще бъдат загробени в яма на територията на стопанство \"Зеленка\", която предварително е обработена с препарати.", "date": "2018.11.03", "title": "Избиват глиганите в стопанство \"Зеленка\" в Българево"}
{"url": "https://news.bg/int-politics/ayatolah-ali-hamenei-tramp-opozori-sasht.html", "text": "Върховният лидер на Иран аятолах Али Хаменеи обяви, че американският президент Доналд Тръмп е \"опозорил\" престижа на САЩ и те ще са най-големият губещ от подновяването на санкциите срещу Ислямската република, съобщава \"Франс прес\".\"Този нов американски президент ... опозори остатъка от престижа на Америка и този на либералната демокрация. Твърдата мощ на Америка, т. е. тяхната икономическа и военна мощ, също е в упадък\", изтъква аятолахът в профила си в \"Туитър\", цитирайки реч в Техеран.Непокорен Хаменеи отхвърли подновените санкции на САЩ, включително петролно ембарго, които влизат в сила в понеделник, отбелязва агенцията.\"Съревнованието между САЩ и Иран продължава от 40 години, като САЩ предприеха различни опити срещу нас: военна, икономическа и медийна война\", посочи той, допълвайки: \"Тук има ключов момент: в това 40-годишно съревнование, победените са САЩ, а победител е Ислямската република.\"Тръмп обяви през май, че оттегля САЩ от ядреното споразумение от 2015 г. и възстановява санкциите, предизвиквайки възмущение сред другите световни сили, които изтъкват, че Иран изпълнява ангажиментите си да ограничи ядрената си програма.Вашингтон иска ново споразумение с Иран, ограничаващо неговите намеси в региона и ракетната му програма - искания, които бяха категорично отхвърлени от Техеран.\"Целта на Америка при предприемането на всички тези мерки е да възвърне господството, което имаше\" преди Ислямската революция в Иран през 1979 г., която свали от власт прозападния шах Мохамед Реза Пахлави, коментира още Али Хаменеи.Подновените санкции целят \"да парализират икономиката на Иран и да я държат изостанала. Ала това доведе до насърчаване на движението за самодостатъчност в страната\", добави аятолахът.\"Нашата младеж, в цялата страна, подкрепя независимостта. Някои може и да не са толкова религиозни, но са чувствителни към господство от чужденци\", коментирал още той.Вчера САЩ обявиха, че ще добавят 700 физически и юридически лица от Иран в черния си списък и настояват световната банкова мрежа SWIFT да отреже Техеран, след като Вашингтон прилага \"максимален натиск\" за отслабване на икономиката на страната.Държавният секретар на САЩ Майк Помпео заяви, че осем страни, сред които се смята, че са Китай, Япония, Южна Корея, Индия, Турция и Ирак, но не и Европейският съюз, ще получат разрешение да продължат да внасят ирански петрол, за да се избегне рухването на световния пазар на суров петрол, но само при условие, че намалят купуването на петрол от Иран.", "date": "2018.11.03", "title": "Аятолах Али Хаменеи: Тръмп опозори САЩ "}
{"url": "https://news.bg/economics/protesti-v-dobrich-i-stara-zagora-ne-na-visokite-tseni-na-gorivata.html", "text": "В Добрич се проведе втори пореден протест срещу високата цена на горивата, съобщава БНР.Стотици граждани с надписи \"Не на високите цени на горивата\" десетки автомобили и мотори се включиха в шествие по улиците на града, като протестиращите се обявиха и срещу лошото качество на горивата.Според протестиращите добричлии \"няма реална причина\" за повишаването на цените.\"Най-големите вериги правят каквото си искат\", \"Горивата да отговарят на цените, които трябва да са, а не да е пълно с вода и отпадък\", коментариха демонстрантите.Според протестиращите през последните дни цените са спаднали навсякъде, което им дава надежда, че протестите им не остават нечути.В Стара Загора също излязоха на протест срещу високите цени на горивата, като близо 200 души преминаха в автомобилно шествие през целия град с клаксони и развети знамена.\"Целта ни е просто да събудим гражданската съвест, всеки един в Стара Загора не спи\", коментараха демонстрантите.Според протестиращите продължаващото безконтролно поскъпване само усилва влиянието на сивия сектор в нашата икономика.\"Няма нищо нормално в тази държава, особено пък цената на горивата. В момента горивата са главен виновник за повишаване на други цени\", каза участник в протеста.", "date": "2018.11.03", "title": "Протести в Добрич и Стара Загора: Не на високите цени на горивата "}
{"url": "https://news.bg/int-politics/advokatat-na-opravdanata-hristiyanka-v-pakistan-izbyaga-ot-stranata.html", "text": "Адвокатът, представляващ  след излежани осем години от смъртна присъда, е избягал от Пакистан, страхувайки се за живота си, съобщава Би Би Си.Саиф Мулок е коментирал пред агенция \"Франс прес\", че е трябвало да напусне страната, за да може да продължи да представлява Ася Биби, чиято присъда беше отменена от съдиите в сряда.Властите след това се договориха да забранят на Биби да напусне Пакистан, за да прекратят насилствените протести срещу съдебното решение. Правозащитници разкритикуваха остро споразумението, изтъквайки, че това е равносилно на подписването на \"смъртно наказание\" за Биби.Ася Биби беше осъдена през 2010 г. за обида на пророка Мохамед по време на скандал със съседи, а мнозина призоваха за възобновяване на смъртното наказание след оправдателната ѝ присъда.Мулок коментира по-рано тази седмица, че тя ще трябва да се премести в западна страна заради собствената ѝ безопасност. Преди това са правени редица опити да бъде убита.Няколко страни ѝ предложиха убежище.Министърът на информацията на Пакистан Фауад Чаудри защити правителството срещу обвиненията, че сделката, постигната с ислямистка партия, е капитулация пред екстремисти.Той заяви, че правителството ще \"предприеме всички необходими мерки\", за да гарантира безопасността на Ася Биби.Мулок обаче нарече споразумението \"болезнено\".Адвокатът подчерта, че е решил да напусне Пакистан, тъй като \"не е възможно\" да продължава да живее в страната, добавяйки: \"Трябва да остана жив, тъй като все още трябва да водя юридическа битка за Ася Биби.\"", "date": "2018.11.03", "title": "Адвокатът на оправданата християнка в Пакистан избяга от страната"}
{"url": "https://news.bg/politics/kandidaturata-ni-za-svetovnoto-po-futbol-prez-2030-a-bila-savsem-realna.html", "text": "Обявената вчера от премиера Бойко Борисов съвместна кандидатура на България, Сърбия, Румъния и Гърция за домакинство на Световното първенство по футбол през 2030 г. е съвсем реална. Това обяви министърът на младежта и спорта Красен Кралев.\"Ако не мечтаеш и не се стремиш към върха, няма как да го постигнеш. Аз мисля, че кандидатурата ни е съвсем реална. След като този въпрос се поставя от ръководителите на нашите държави, кандидатурата е напълно реална. Тепърва ще правим анализи, какви точно са изискванията\", коментира спортният министър.По думите му, ако всяка държава осигури два или три стадиона, нещата щели да бъдат възможни.\"Тази кандидатура от една страна е възможност да си оправим футболната инфраструктура, но е и политически знак, че балканските държави ще работят заедно не само в областта на спорта, но и заедно ще отстояват общите си политически и икономически интереси. Това е много важно за народите на всички балкански страни\", заяви Кралев.Министърът допълни, че съоръженията, които ще бъдат изградени, ще отговарят на всички стандарти на ФИФА за такова домакинство.", "date": "2018.11.03", "title": "Кандидатурата ни за Световното по футбол през 2030-а била съвсем реална"}
{"url": "https://news.bg/int-politics/oae-vini-agresivnite-politiki-na-iran-za-sanktsiite-na-sasht.html", "text": "Министърът на външните работи на Обединените арабски емирства (ОАЕ) Ануар Гаргаш обяви, че \"агресивните политики\" на Иран са \"до голяма степен отговорни\" за възобновяването на санкциите на САЩ срещу Техеран, съобщава \"Ройтерс\".В понеделник Вашингтон ще наложи отново значителни санкции върху жизненоважните за Иран петролен и банков сектори, за да се опита да накара Ислямската република да прекрати ядрената и ракетната си програма и да спре подкрепата си за различни групировки и страни в Близкия изток.Върховният лидер на Иран по-рано днес беше съобщено, че е заявил, че политиката на президента на САЩ Доналд Тръмп се сблъсква с противопоставяне в целия свят, след като Вашингтон се подготвя да наложи отново санкции върху жизненоважни сектори от икономиката на Иран.Позицията на ОАЕ не е изненадваща, тъй като те кръжат в орбитата на Саудитска Арабия, която е най-големият враг на Иран. ", "date": "2018.11.03", "title": "ОАЕ вини агресивните политики на Иран за санкциите на САЩ"}
{"url": "https://news.bg/disasters/mig-29-se-razbi-v-egipet.html", "text": "Произведен в Русия изтребител МиГ-29 се е разбил по време на тренировъчен полет в Египет. Това съобщиха от руската държавна компания Обединена авиостроителна корпорация, цитирани от руските медии.Самолетът е бил доставен от Русия на Египет като част от търговски договор през настоящата 2018 г., уточнява в. \"Комерсант\", добавяйки, че египетският пилот е успял да катапултира безопасно.\"Ние разполагаме с последната информация за катастрофата на МиГ-29М, принадлежащ на египетската армия. Нашите технически експерти ще пътуват много скоро за Египет, за да помогнат в разследването\", уточниха от Обединена авиостроителна корпорация.Корпорацията, която обединява държавни военни и цивилни компании за строителство на самолети, не е предоставила възможни причини за катастрофата.Русия трябва да достави 46 изтребителя МиГ-29 на Египет съгласно споразумение, подписано през 2015 г. между двете страни.", "date": "2018.11.03", "title": "МиГ-29 се разби в Египет"}
{"url": "https://news.bg/int-politics/brekzit-sabotiral-sporazumenieto-ot-razpeti-petak.html", "text": "Излизането на Великобритания от Европейския съюз (Брекзит) саботира Споразумението от Разпети петък, с което беше сложен край на насилието в Северна Ирландия, продължило 30 години. Това обяви премиерът на Ирландия Лео Варадкар, цитиран от \"Ройтерс\".\"Брекзит подкопава Споразумението от Разпети петък и руши отношенията между Великобритания и Ирландия\", подчерта той пред държавната телевизия.По думите му, всяко нещо, което разделя общностите в Северна Ирландия, подкопава Споразумението от Разпети петък, а всяко нещо, което разделя Великобритания и Ирландия, подкопава отношенията им.Границата между Ирландия и Северна Ирландия след Брекзит е един от най-щекотливите въпроси в преговорите между Лондон и Брюксел. ", "date": "2018.11.03", "title": "Брекзит саботирал Споразумението от Разпети петък"}
{"url": "https://news.bg/disasters/v-indoneziya-zagina-vodolaz-spasitel-pri-operatsiyata-za-padnaliya-samolet.html", "text": "Индонезийски водолаз спасител е загинал при операцията за издирване на самолета, който се разби по-рано тази седмица близо до индонезийската столица Джакарта, при което загинаха всички 189 души на борда. Това обявиха от Агенцията за издирване и спасяване (Басарнас), цитирани от \"Ройтерс\".48-годишният Сиахрул Анто е загинал, докато се е гмуркал, за да издирва жертви от разбилия се самолет на Lion Air, уточниха от агенцията.\"Най-дълбоки съболезнования за смъртта на хуманитарен герой от индонезийския водолазен спасителен екип\", посочи директорът на Басарнас Мохамед Сяуги.Засега не са известни точните обстоятелства около гибелта на Анто. Семейството му е решило да не му бъде правена аутопсия и е поискало да бъде погребан веднага.Анто е участвал и в други важни мисии, като е бил един от основните водолази, участвали в издирването на самолета на AirAsia, който се разби край бреговете на Борнео в края на 2014 г.Спасителите водолази са от решаващо значение за откриването на тленни останки и парчета от разбилия се почти нов самолет Боинг 737 MAX, който падна в морето рано сутринта в понеделник, 13 минути след като излетя от Джакарта.Засега са открити останки от 73 тела, като малко от тях са целите, и само четири от жертвите са идентифицирани.Водолазите търсят втората черна кутия на самолета, докато разследващите се опитват да получат данни от частично повредената черна кутия, намерена в четвъртък.Пилотът на полет JT610 е поискал и е получил разрешение да се върне обратно в Джакарта, но случилото се след това остава загадка.", "date": "2018.11.03", "title": "В Индонезия загина водолаз спасител при операцията за падналия самолет"}
{"url": "https://news.bg/regions/goryat-100-dekara-gori-kray-belitsa.html", "text": "Локализиран е пожарът край с. Кузьово в Родопите, предадоха БГНЕС и bTV. Огънят е тръгнал около 15:30 часа днес.Горяха 100 дка бял бор, а с огъня се бореха огнеборци, 40 служители на ЮЗДП, доброволци.Не се съобщава за пострадали и риск за населението.Огънят е локализиран на 500 метра от най-близката махала.", "date": "2018.11.03", "title": "Горят 100 декара гори край Белица "}
{"url": "https://news.bg/int-politics/ruski-tu-142-preletya-na-niska-visochina-nad-korabi-na-nato.html", "text": "Руски самолет Ту-142 за борба с подводници е прелетял на ниска височина над кораби на страни от НАТО, взимащи участие в големите учения на Алианса под наслов \"Trident Juncture 2018\", които се провеждат в Норвегия, Швеция и Финландия, съобщават руските медии.Снимки на самолета \"Александър Можайский\", направени от борда на флагманския кораб на Шести флот на САЩ USS Mount Whitney, са публикувани в \"Туитър\".Ту-142 е турбовитлов самолет за борба с подводници, произведен през съветската епоха. В момента се използва от Тихоокеанския и Северния военноморски флот на Русия.Ученията на НАТО Trident Juncture се провеждат в Норвегия от 25 октомври до 7 ноември. В тях участват около 50 000 войници от 30 страни. Тези маневри са най-големите за последните години близо до границите на Русия, както и най-големите от края на Студената война насам.Генералният секретар на НАТО Йенс Столтенберг заяви, че ученията не са насочени конкретно срещу която и да е страна, но изпращат сигнал, че \"НАТО е готова и способна да защити всички съюзници от всякаква заплаха\".", "date": "2018.11.03", "title": "Руски Ту-142 прелетя на ниска височина над кораби на НАТО"}
{"url": "https://news.bg/bulgaria/13-i-poreden-protest-sreshtu-valeri-simeonov.html", "text": "За 13-а поредна вечер се провежда протест с искане за оставката на вицепремиера Валери Симеонов, предаде БНР.В него участват родители на деца с увреждания и граждани, които ги подкрепят.Недоволните се събраха пред сградата на Министерския съвет в София, преминаха по бул. \"Витоша\" и традиционно се очаква да блокират движението.Участниците в днешната акция предвиждат молебен за Задушница и отделен молебен за вразумяването на Валери Симеонов.Повод за протестите са думи на Симеонов в коментар за Закона за хората с увреждания, в който той нарече майките \"кресливи жени\" на \"уж болни деца\".Протестите бяха организирани чрез социалните мрежи като част от инициативата \"Системата ги убива\" се провеждат и в много други градове на страната.Те продължават въпреки извиненията на Симеонов.", "date": "2018.11.03", "title": "13-и пореден протест срещу Валери Симеонов "}
{"url": "https://news.bg/int-politics/silite-na-asad-izbivat-zavarnali-se-v-siriya-bezhantsi-ot-livan.html", "text": "Държавният министър по въпросите на бежанците на Ливан Моуин Мерехби обяви, че около 20 сирийски бежанци, които са се завърнали от Ливан в Сирия, са били убити от силите на режима на сирийския президент Башар Асад, съобщават ливански медии.По-рано ливанските власти уточниха, че 87 670 сирийски бежанци са напуснали Ливан и са отишли в Сирия в периода от юли до ноември тази година.  През последното денонощие над 1440 души са пресекли границата на Сирия, като най-голям е броят на завърналите се от Ливан и Йордания.Междувременно се съобщава, че хуманитарен конвой на ООН е достигнал бежанския лагер Рукбан в Сирия, който се намира до границата с Йордания, където хиляди хора са изоставени. ", "date": "2018.11.03", "title": "Силите на Асад избиват завърнали се в Сирия бежанци от Ливан"}
{"url": "https://news.bg/world/ukrayna-i-turtsiya-sas-stokoobmen-ot-10-mlrd-dolara-godishno.html", "text": "Споразумение за сътрудничество в областта на търговията подписват Турция и Украйна.Очакванията са стокообменът да достигне 10 млрд. долара годишно.Това стана ясно след срещата на президентите на двете държави - Петро Порошенко и Реджеп Ердоган.Срещата се състоя в Истанбул.Делегациите ще подпишат серия от други документи за сътрудничество.Добри са показателите и по отношение на туризма.Двамата със задоволство отбелязаха добрите двустранни отношения.Ердоган подчерта подкрепата си за суверенитета и териториалната цялост на Украйна. Турция няма да признае незаконното анексиране на Крим, заяви той.", "date": "2018.11.03", "title": "Украйна и Турция със стокообмен от 10 млрд. долара годишно"}
{"url": "https://news.bg/world/zarif-obsadi-yadrenoto-sporazumenie-i-terorizma-s-chetirima-evropeyski-topdiplomati.html", "text": "Ядреното споразумение и тероризма. Това бяха основните теми, която обсъди иранският външен министър Мохамед Зариф с четирима европейски топдипломати. Той проведе телефонни разговори с шефа на външната политика на ЕС Федерика Могерини, както и колегите си от Германия, Дания и Швеция.Зариф отхвърли обвиненията на датските власти, че страната му е замесена в  в опит за нападение срещу отделни хора в Дания.Също така обаче предложи сътрудничеството на Техеран при разследването на случаите.Иранският външен министър не пропусна да \"удари\" стария противник Израел, като го обвини в намеса.", "date": "2018.11.03", "title": "Зариф обсъди ядреното споразумение и тероризма с четирима европейски топдипломати"}
{"url": "https://news.bg/int-politics/sasht-sa-gotovi-s-plan-za-otvetna-kiberataka-sreshtu-rusiya.html", "text": "САЩ са готови да нанесат ответен удар в киберпространството срещу Русия, ако установят руска намеса в междинните избори за Конгреса, които ще се проведат на 6 ноември, пише \"Business Insider\" с позоваване на доклад, подготвен от \"Center for Public Integrity\".Министерството на отбраната и американските разузнавателни служби са подготвили план за такава кибератака, съобщава и към момента са получили всички необходими разрешения, за да го приведат в действие, ако това се наложи.В публикацията не се разкриват подробности за плана, но се казва, че за да бъдат предприети подобни радикални действия, трябва да има данни за пряка намеса на Русия в изборния процес - например опит за саботиране на регистрацията на избирателите или преброяването на гласовете.Русия вече беше уличена, че разпространява радикална пропаганда във \"Фейсбук\", с цел да повлияе на изборите на 5 ноември.", "date": "2018.11.03", "title": "САЩ са готови с план за ответна кибератака срещу Русия "}
{"url": "https://news.bg/world/kogato-ot-cheshmata-teche-arsen-kak-zhiveyat-v-nyakoi-rayoni-na-sarbiya.html", "text": "\"Почакайте само да видите каква жълта мътилка тече от чешмата. А освен че водата е жълта, тя мирише лошо и има ужасен вкус\", казва Мирослав Самарджич от \"Социалния Форум\" в град Зренянин, област Войводина.Има и още нещо, което човек не може даже да помирише и усети. А то е, че водата съдържа отрова. И то силна: арсен. Нивото му е 25 пъти по-високо от максимално допустимите стойности. Затова властите още преди 14 години обявиха забрана за пиене на тази вода. Само че хората в Зренянин просто не разполагат с друга.До 1/3 от доходите на хората отиват за бутилирана водаВсеки път, когато Мирослава Сабо отвори крана на чешмата, тя изпитва страх. \"Притеснявам се много, защото това е огромен проблем. Изпитвам страх да застана и под душа, защото и оттам тече същата жълта вода\", казва жената. Тя забранила и на двамата си синове да пият чешмяна вода. Вместо това купуват бутилирана вода, но тя е скъпа. До една трета от доходите на жителите на Зренянин отиват за бутилирана питейна вода.От екологичния проблем са засегнати около 800 000 души в целия регион. Според професор Божо Далмация, международно известен екологичен експерт от университета в Нови Сад, арсенът във водата има естествен произход. Той твърди, че стойностите на арсена на места надвишават почти 30 пъти максимално допустимите норми, което е крайно опасно.\"Арсенът причинява рак на кожата, също както и рак на простатата, на белите дробове и на други органи. А има и още нещо, макар че то още не е доказано: предполага се, че арсенът може да увреди и бъдещите поколения\", казва експертът.Засега не са правени никакви изследвания в тази посока, а властите предпочитат да си затварят очите пред проблема, твърди Далмация. Той предложил да се направи епидемиологично изследване, за да се разбере колко хора са заболели, както правят други страни по света при подобни случаи. Властите обаче отхвърлили предложението му.Хора като Мирослава Сабо не желаят да се примирят с това. Неведнъж те са заставали пред кметството на Зренянин с туби, пълни с жълта чешмяна вода, за да видят властите каква вода пият хората. Оттам обаче категорично отхвърлят всякакви обвинения за бездействие. Заместник-кметът на града Саша Сантовац говори за наличие на около 20 пилотни проекта, с чиято помощ властите се опитвали да осигурят висококачествено пречистване на питейната вода. За съжаление, всички те останали без успех, защото проблемът бил твърде сложен.\"Властите не искат да решат проблема\"Мирослав Самарджич изобщо не споделя това мнение. Неговата гражданска инициатива от години насам изследва въпроса за отровната вода. Той твърди, че някои хора използват проблема, само за да си пълнят джобовете. \"Според мен, службите нямат никакъв интерес да решат проблема, защото той им дава възможност да прибират пари от всевъзможни пилотни проекти.\"Един от тези съмнителни проекти е построената от частни инвеститори \"Фабрика за вода\" в покрайнините на града. Съоръжението обаче работило само в продължение на няколко дни, тъй като по закон снабдяването с вода е задача на общинските власти, а не на частни фирми. Сега пък е предвидено градската управа да поеме фабриката - и то на твърде солена цена. Мирослав Самарджич е скептично настроен. \"Не е ясно дали съоръжението изобщо е в състояние да пречиства водата, нито пък дали има капацитета да задоволява потребностите от питейна вода на 70-те хиляди жители на Зренянин\", казва той и добавя, че досега на нито един инженер от местното водоснабдяване не е било позволено да инспектира съоръжението.Скандалното е, че още преди години професор Божо Далмация направил доста изгодно предложение за пречистване на водата в региона, което не било прието. Той и експерти на европейския проект \"Еврика\" изработили технологично решение, за което жителите на Зренянин трябвало да заплатят само някаква дребна сума. За съжаление обаче предложението изобщо не било взето под внимание.Това предизвиква гняв у Мирослава Сабо. Тя и много други хора от региона се чувстват измамени от местната власт. \"Преди да бъдат избрани, обещаваха какво ли не. Нито едно от тези неща обаче не беше изпълнено\", казва жената. Тя вече полива доматите си само с дъждовна вода.", "date": "2018.11.03", "title": "Когато от чешмата тече арсен – как живеят в някои райони на Сърбия"}
{"url": "https://news.bg/politics/skandal-sas-zlatnite-vizi-na-orban-oblagodetelstva-litsa-blizki-do-kremal.html", "text": "Унгарското правителството предоставя на лица, свързани с режима на Владимир Путин, право на пребиваване в Унгария и свободно пътуване в Европейския съюз по програмата за т. нар. \"златни визи\", посочва сайтът \"Докато правителството на Виктор Орбан затваря границите за бежанците и мигрантите, спорната облигационна програма за пребиваване в страната отвори заден вход за заможни инвеститори\", отбелязва изданието.Правителството отказва да разкрие имената на привилегированите чужденци, но съвместно разследване на Direkt36 и руски в. \"Новая газета\" разкри, че редица влиятелни руски граждани, включително политици и шефове на руски държавни компании са получили такава привилегия.Журналистите са успели да потвърдят, че са налице случаи, в които това е станало чрез инвестиране в програмата. Сред тях са членове на семейството на шефа на Службата за външно разузнаване на Русия Сергей Наришкин. Цитират се и имена на лица от управата на \"Росатом\", \"Газпром\" и \"Аерофлот\": Евгений Евстратов, Алексей Янкевич, Андрей Калмиков.От \"златните\" визи се е възползвал и руски бизнесмен, свързан с организирана престъпна група. От същата възможност се е възползвал и депутатът от руската Дума Владимир Блотский със семейството си. Той обаче твърди, че се е отказал от нея, след като е бил избран в парламента. В списъка е и близкият до Кремъл бизнесмен Дмитрий Борисович Павлов. \"Златна\" виза е дадена и на бившия депутат от Думата Илиаз Мудлимов.Всичко това буди тревога, тъй като наред с правото на легално пребиваване в Унгария тези лица получават и възможност да пътуват свободно в Европейския съюз, посочва Ференц Карейн, бивш служител на Службата за защита на конституцията - унгарското разузнаване.Програмата за \"Златните визи\" е инициирана от Антал Роган - влиятелен политик от управляващата партия ФИДЕС, сега шеф на кабинета на премиера Виктор Орбан. Тя приета от парламента през 2012 г. без съществена дискусия.Според тази програма, чужденци, които инвестират 250-300 хиляди евро в унгарски държавни ценни книжа получават право на пребиваване в страната. За разлика от подобни програми в други европейски страни, в Унгария се допуска инвеститорите да си получат парите обратно на по-късен етап. Програмата беше силно критикувана и заради възможността чужденците да не инвестират директно, а чрез посреднически компании с неясна собственост.Наред с това унгарските журналисти са установили връзки между основните бенефициенти на програмата и политическия елит на Унгария.", "date": "2018.11.03", "title": "Скандал със \"златните визи\" на Орбан – облагодетелства лица, близки до Кремъл"}
{"url": "https://news.bg/bulgaria/37-godishen-mazh-zagina-pri-katastrofa-na-patya-varna-burgas.html", "text": "37-годишен мъж загина при катастрофа на пътя Варна-Бургас, съобщават от ОДМВР-Варна.Инцидентът е станал в района на село Старо Оряхово около 02,00 часа тази нощ. 22-годишен водач на лек автомобил \"Ауди\" губи контрол над автомобила, излиза извън платното и се блъска в крайпътно дърво. На място е загинал неговият спътник.Шофьорът е в болница с опасност за живота. В автомобила е пътувало непълнолетно момиче, което е получило фрактура на таза. Няма опасност за живота му.", "date": "2018.11.03", "title": "37-годишен мъж загина при катастрофа на пътя Варна-Бургас"}
{"url": "https://news.bg/bulgaria/arhangelova-zadushnitsa-1.html", "text": "Днес е Архангелова задушница, съобщава БНТ.На този ден се почита паметта на мъртвите. Също така се отдава признателност към загиналите български военнослужещи. Поради тази причина още се нарича Мъжка задушница.Архангелова задушница се отбелязва в събота преди 8 ноември (Архангеловден). Това е една от големите задушници в годината.Във Военния мавзолей-костница на Централните софийски гробища ще бъде отслужена панихида. На ритуала ще присъстват президентът Румен Радев, военният министър Красимир Каракачанов и висши военни.Столичната община е осигурила допълнителни автобуси и трамваи до гробищните паркове в София, допълва телевизията.", "date": "2018.11.03", "title": "Архангелова задушница"}
{"url": "https://news.bg/bulgaria/advokat-prognozira-30-g-zatvor-za-viktorio-aleksandrov.html", "text": "Викторио Александров ще получи 30 г. затвор. Това прогнозира адвокат Марин Марковски пред Нова телевизия.Марковски е категоричен, че обвинителният акт срещу Александров ще бъде за най-тежкото обвинение, за което се предвижда доживотен затвор без или със замяна.Според него двойното убийство в столичния квартал \"Надежда\" е ужасяващо.Адвокат Марковски прогнозира 30-годишна присъда, тъй като законът дава правото, когато признае написаното в обвинителния акт, присъдата да е по-малка.Марин Марковски нарече обясненията му, че не помни нищо от случилото се \"примитивна форма на защита\".\"Това са излишни примитивни опити да се отърве\", смята адвокатът.Според него защитата на Викторио Александров ще се опита да търси облекчение на присъдата по линия на това, че убийството е предизвикано при силно раздразнение.Марковски е на мнение, че мъжът не съжалява за стореното.\", обясни адвокатът.Той коментира и поведението на таксиметровия шофьор, който е возил Викторио Александров до бензиностанцията, където е убил детето си. По думите му той не трябва да бъде укоряван от обществото.", "date": "2018.11.03", "title": "Адвокат прогнозира 30 г. затвор за Викторио Александров"}
{"url": "https://news.bg/world/40-godishen-mazh-ubi-dvama-rani-petima-i-se-samoubi-v-yoga-studio-vav-florida.html", "text": "Нападател уби двама души и рани други петима при стрелба в студио за йога в Талахаси, столица на американския щат Флорида, в петък вечерта, информира АП.Извършителят на престъплението се е самоубийл преди да пристигне полицията.Мъжът прострелял шест души и ударил седми с използвания от него пистолет, след като нахлул в студиото, което се намира в малък търговски център в столицата, обявиха от местната полиция.Полицията е установила самоличността на стрелеца - 40-годишният Скот Пол Биърли. Загиналите са две жени, които са на възраст 61 и 21 г. И двете жени са свързани с държавния университет на Флорида.", "date": "2018.11.03", "title": "40-годишен мъж уби двама, рани петима и се самоуби в йога студио във Флорида"}
{"url": "https://news.bg/world/sayuznitsite-na-merkel-sformiraha-koalitsiya-v-bavariya.html", "text": "Съюзниците на германския канцлер Ангела Меркел обявиха, че са постигнали споразумение за формиране на коалиционно правителство в провинция Бавария, след като изгубиха мнозинството си на изборите през миналия месец, информира АП.Според ДПА Християнсоциалният съюз, съюзникът на християндемократите на Меркел, е сключил сделка с по-малката консервативна партия \"Свободни избиратели\".Осведомителната агенция допълва, че коалиционното споразумение ще бъде подписано в понеделник, с което се открива възможността баварският управител Маркус Зьодер да бъде преизбран за премиер на регионалното правителство още във вторник.Християнсоциалният съюз е част от правителствената коалиция на федерално ниво.", "date": "2018.11.03", "title": "Съюзниците на Меркел сформираха коалиция в Бавария"}
{"url": "https://news.bg/regions/18-godishen-pomete-dve-vazrastni-zheni-na-trotoar-v-karnobat.html", "text": "18-годишен помете две възрастни жени на тротоар в Карнобат, съобщават от пресцентъра на ОДМВР-Бургас.Инцидентът е станал около 08,00 часа.18-годишният жител на Карнобат А.Д., който има едномесечен шофьорски стаж, се качва с управлявания от него автомобил \"Мерцедес\" на тротоара и блъска две възрастни жени. При инцидента едната жена загива на място, а втората - К.Г., 84-годишна от Карнобат е откарана в кома в УМБАЛ - Бургас. По-късно през деня и тя почина. Според полицията 18-годишният се е движел с несъобразена скорост и е изгубил контрол над автомобила, който е с бургаска регистрация.Шофьорът на автомобила е задържан. Тестван е за употреба на алкохол, като дрегера е отчел отрицателен резултат. Предстои тестването му за употреба на наркотици. Работата по установяване самоличността на загиналата жена продължава. ", "date": "2018.11.03", "title": "18-годишен помете две възрастни жени на тротоар в Карнобат"}
{"url": "https://news.bg/world/obama-ne-se-podavayte-na-rasistkata-manevra-na-tramp.html", "text": "Бившият президент на САЩ Барак Обама обвини наследника си, че използва политическа и расистка стратегия, за да изплаши американците няколко дни преди междинните избори през 2018 г., съобщават местни медии.Според Обама решението на Доналд Тръмп да изпрати войници на границата с Мексико е политическа маневра.\"Репутацията на страната ни е на бюлетината\", обяви Обама на предизборен митинг с афроамериканци в квартал в Маями.Той предупреди, че през последните седмици имаше многократни опити \"за разделянето ни с риторика, които ни разгневява и кара да се страхуваме\".Без да споменава името му, бившият държавен глава разкритикува опитите на Тръмп да увеличи страховете на американците заради нелегалната имиграция и кервана с хиляди мигранти от Латинска Америка, насочил се към мексиканско-американската граница.Тръмп алармира, че мигрантският керван е своеобразна \"инвазия\" към САЩ, \"който напада нашата страна\". Той обяви, че ще изпрати 15 000 войници на границата.\"Мъжете и жените във въоръжените сили заслужават по-добро от това\", убеден Обама.", "date": "2018.11.03", "title": "Обама: Не се подавайте на расистката маневра на Тръмп"}
{"url": "https://news.bg/world/iran-zapochva-programa-za-masovo-proizvodstvo-na-iztrebiteli.html", "text": "Иран обяви, че започва програма за масово производство на изтребители Kowsar, съобщава ТАСС, позовавайки се на военния министър Амир Катами.\"В близко бъдеще ще произведем необходимия брой самолети, които ще бъдат предоставени на ВВС\", обяви Катами.За първи път изтребителят беше представен на 21 август. Според местната агенция \"Тасним\" Kowsar е четвърто поколение боен самолет, който е снабден с компютърна система за балистични изчисления и многоцелеви радар. Това е първият самолет, напълно разработен и произведен в Иран.По-рано местни медии обявиха, позовавайки се на източник в Дамаск, че Ислямската република планира да достави на Сирия изтребители и система за противовъздушна отбрана.", "date": "2018.11.03", "title": "Иран започва програма за масово производство на изтребители"}
{"url": "https://news.bg/world/rodzhar-uotars-tramp-i-bolsonaru-sa-neofashisti.html", "text": "Роджър Уотърс, бившият вокалист на \"Пинк Флойд\", призова в Монтевидео да не се гласува за неофашисти като президента на САЩ Доналд Тръмп и новоизбрания лидер на Бразилия Жаир Болсонару, съобщава АФП.\"\", каза британският музикант в столицата на Уругвай, където ще изнесе концерт в събота.75-годишният Уотърс ще участва в проява под надслов \"Палестина и човешките права днес\". Според него палестинците \"нямат права, а останалият свят нищо не прави\".\"Израел никога не е имал намерение да съществува палестинска държава и няма такова намерение и сега\", смята той.", "date": "2018.11.03", "title": "Роджър Уотърс: Тръмп и Болсонару са неофашисти"}
{"url": "https://news.bg/world/hristiyandemokratite-v-norvegiya-glasuvaha-za-vlizane-v-dyasnotsentristki-kabinet.html", "text": "Християндемократическа партия на Норвегия, която държи баланса на властта в парламента, ще търси влизане в дясноцентристкото правителство, обяви партията, цитирана от \"Ройтерс\".Според осведомителната агенция този ход трябва да помогне за затвърждаване позицията на консервативния премиер Ерна Солберг.Делегатите на конгрес на центристката Християнска народна  Харейде, който поиска да участват в лявоцентристка коалиция.Ако преговорите завършат успешно, управляващата коалиция, в която влизат консерватори, либерали и антиимигрантската Партия на прогреса, ще бъде сформирано правителство с мнозинство в парламента, което ще остане на власт до изборите през 2021 г.Коалицията е сериозно отслабена заради разногласия по редица въпроси, включително в социалната политика и за имиграцията.Харейде заяви преди вота, че ще подаде оставка, ако предложението му бъде отхвърлено.\"Трябва да приема резултата, но съм разочарован\", каза той.Християндемократите спечелиха 4,2 % на изборите за парламент през 2017 г. Преди две десетилетия те бяха подкрепяни от 13,7 на сто от норвежците.", "date": "2018.11.03", "title": "Християндемократите в Норвегия гласуваха за влизане в дясноцентристки кабинет"}
{"url": "https://news.bg/world/razbiliyat-se-v-afganistan-vertolet-e-prevozval-byuletini-ot-6-urni.html", "text": "Разбилият се в Афганистанската провинция Фарах вертолет е превозвал бюлетини от шест избирателни урни. Това заяви председателят на Независимата избирателна комисия. Резултатите от вота са унищожени при авиокатастроата, съобщи телевизия Tolo New, цитирана от РИА Новости.По-рано бе съобщено, че жертвите на катастрофата са вече 25. Вертолетът падна на 31 октомври сутринта в района на град Анар-Дара. На борда имаше и военни администратори, както и членове на съвета на провинцията.На 20 октомври жители на 32 провинции на Афганистан избираха депутати от долната камара на парламента на страната с изключение на реигоните Газни и Кандахар.В неделя, 21 октомври гласуването продължи в 253 избирателни участъка в 22 провинции на страната.Както по-рано съобщиха от Вътрешното ведомство, независимо от усилените мерки за сигурност, жертвите на терористичните атаки в основния ден на вота - 20 октомври, станаха 28 души, а над 240 бяха ранените. Сред загиналите бяха и 10 полицаи, а над 40 бяха ранени. Сред загиналите имаше и един военен и 17 цивилни.", "date": "2018.11.03", "title": "Разбилият се в Афганистан вертолет е превозвал бюлетини от 6 урни"}
{"url": "https://news.bg/health/v-stabilno-sastoyanie-sa-dvama-ot-postradalite-v-katastrofata-kray-samokov.html", "text": "Двама от пострадалите в катастрофата между автобус и циментовоз край Самоков се лекуват в Окръжна болница \"Св. Анна\" - София. Те са мъж на 78 г. и жена на 72 г., уточниха от УМБАЛ \"Св. Анна\".Припомняме, на 2 ноември автобус и циментовоз се удариха на пътя София - Самоков. В катастрофата пострадаха петима - трима пътници от автобуса и двамата водачи.Двамата са в Клиника по лицево-челюстна хирургия (ЛЧХ) на УМБАЛ \"Св. Анна\" - София. Мъжът освен с хематом в лицевата част има и счупване на ябълчна кост (скулата). Не се налага оперативна намеса и няма увреждане на мозъка.Жената е със счупен нос и при нея също няма увреждане на мозъка и не се налага оперативна намеса, заяви доц. Желю Димов началник на Клиниката.", "date": "2018.11.03", "title": "Двама от пострадалите в катастрофата край Самоков остават в болница"}
{"url": "https://news.bg/politics/ninova-spasihme-sobstvenitsite-na-stari-koli-ot-nov-danak-s-otsastvie-ot-parlamenta.html", "text": "Членовете на председателския съвет на БСП обсъждат алтернативен проектобюджет 2019. \"Вече става традиция БСП да предлага алтернативен бюджет на управляващите. Той ще бъде подложен на широко обществено обсъждане в понеделник\", заяви лидерът на БСП Корнелия Нинова, цитирана от пресцентъра на партията.В председателския съвет участват представители на синдикатите, професионални организации, учени, депутати и членове на Националния съвет на БСП, както и коалиционни партньори., Нинова обясни, че техните депутати са помогнали на българските шофьори.\"Като не се регистрирахме в петък в парламента, спасихме над . Не се съмняваме, че ГЕРБ и ОП ще си го приемат, но няма как с нашите гласове да им осигурим кворум за поредното бъркане в джоба на най-бедните хора\", заяви лидерът на левицата.Що за стабилно управление е това, което разчита на гласовете на опозицията, за да вдигне данъците на хората. Няма как да стане, категорична е Нинова.Според нея и мнозинството, и правителството са на финала. По думите й всички сфери са в разруха - здравеопазване, социална сфера, сигурност.Заедно с председателите на партиини съвети обсъдиха финансовите, икономическите и социалните параметри на алтернативния бюджет на БСП.Акцент бе поставен на демографската политика, определена от тях като катастрофа. Обсъдена бе и политиката за младите хора и децата - семейно подоходно облагане, безплатни учебници до 12 клас.\"Как можеш да кажеш, че това е най-социалният бюджет, когато си замразил 12 социални плащания за майки, за отглеждане на дете от работещи майки и т.н. Другата най-уязвима група - пенсионерите, отново оставяш само с швейцарско правило, при положение, че цените на газ, парно, вода, ток, всичко се качва. Отново внасяме предложение за преизчисляване на всички стари пенсии с ясни разчет, и откъде ще дойдат парите\", коментира Нинова.По време на заседанието на Председателския съвет бе направен последен преглед на алтернативните мерки, преди внасянето им от народните представители.", "date": "2018.11.03", "title": "Нинова: Спасихме собствениците на стари коли от нов данък с отсъствие от парламента"}
{"url": "https://news.bg/weather/oblachno-s-shans-za-slanchevi-chasove-ostava-toplo.html", "text": "Днес ведрото есенно време ще отстъпи на по-значителна облачност, ще се образуват и мъгли, но температурите остават в комфортната за сезона зона.На повечето места в източните райони и в равнините ще се развие ниска облачност, в сутрешните часове ще бъде мъгливо. През втората половина на деня облачността ще намалее и видимостта ще се подобри, но няма особени шансове за слънчево време.В останалата част от страната също ще има облачност, но тя ще е предимно висока и ще се разкъсва, давайки възможност за повече слънчеви часове.Вятърът ще бъде слаб, ориентиран от изток.Минималните температури в по-голямата част от страната са в интервала 7-12 градуса, малко по-високи по Черноморието и в крайните югозападни райони.Максималните температури са между 17 и 22 градуса, отново по-високи в крайния югозапад.", "date": "2018.11.03", "title": "Облачно, с шанс за слънчеви часове, остава топло"}
{"url": "https://news.bg/press/izdahna-i-vtorata-zhena-premazana-na-trotoar-v-karnobat-vatreshniyat-ministar-za-uspeshno-reshenite-sluchai-ne-se-govori-nishto.html", "text": "Трагедия. \"24 часа\":Издъхна и втората жена, премазана на тротоар в Карнобат84-годишната Каля от Карнобат, която бе премазана от 18-годишен шофьор на тротоар в Карнобат е издъхнала в болницата, научи 24 часа.Възрастната жена е починала малко преди 15 часа днес, въпреки усилията на лекарите от УМБАЛ Бругас да я върнат към живот. Тя е приета в отделението по реанимация с множество травми по цялото тяло, уточниха от здравното заведение.Както 24 часа писа по-рано днес, трагедията на Задушница се разигра около 8 ч. тази сутрин, на карнобатската улица \"Петър Берон\" 33. 18-годишният Алекс Димов от ромската махала премаза 70-годишната Ганка Николова, която издъхна на място и съсдеката й Каля на 84 г. Кандидатура. \"Монитор\":Кралев: Кандидатурата ни за домакинство на Мондиал е напълно реалнаСъвместната кандидатура на България, Сърбия, Румъния и Гърция за домакинство на световното първенство по футбол през 2030 г. е съвсем реална. Това заяви пред журналисти министърът на младежта и спорта Красен Кралев, който присъства на шестото издание на традиционния турнир по таекуондо, олимпийска версия \"Sofia cup\".\"Ако не мечтаеш и не се стремиш към върха, няма как да го постигнеш. Аз мисля, че кандидатурата ни е съвсем реална. Преди две седмици имаше сондажи на ниво спортни министри и всички бяхме позитивно настроени към тази кандидатура. Разбира се, тя трябваше да бъде обсъдена на най-високо ниво и след като този въпрос се поставя от ръководителите на нашите държави, кандидатурата е напълно реална. Тепърва ще правим анализи какви точно са изискванията. Смятам обаче, че ако всяка държава осигури два или три стадиона, нещата са възможни. Престъпност. \"Сега\":Вътрешният министър: За успешно решените случаи не се говори нищоМинистерството на вътрешните работи се отнася изключително отговорно към битовата престъпност, особено в малките населени места. Това каза министърът на вътрешните работи Младен Маринов, по време на Седмата политическа академия на \"Жени ГЕРБ\", която се провежда във Велинград, предава \"Фокус\".По думите му над 30% от случаите на мобилните екипи на МВР в малките населени места касаят други институции. \"На второ място се нареждат случаите на употреба на алкохол и наркотици. Над 5000 са посетените населени места без полицейско присъствие, в това число 354 села. Лошото е, че когато има успешно решени случаи или не се говори нищо, или се политизират, за да се омаловажи работата на всички работили\", коментира министър Маринов. Данъци. \"24 часа\":Нинова: В петък спасихме собствениците на стари коли от нов данъкПредседателският съвет към Националния съвет на БСП заседава по Бюджет 2019 -алтернативата. Вече става традиция БСП да предлага алтернативен бюджет на управляващите. Той ще бъде подложен на широко обществено обсъждане в понеделник. В него ще вземат участие синдикати, професионални организации, учени, депутати и членове на Националния съвет на БСП, както и коалиционни партньори, съобщават от пресцентъра на БСП.\"Като не се регистрирахме в петък в НС, спасихме над 2,5 млн българи от новия данък върху старите коли. Не се съмняваме, че ГЕРБ и ОП ще си го приемат, но няма как с нашите гласове да им осигурим кворум за поредното бъркане в джоба на най-бедните хора.", "date": "2018.11.03", "title": "Издъхна и втората жена, премазана на тротоар в Карнобат; Вътрешният министър: За успешно решените случаи не се говори нищо"}
{"url": "https://news.bg/int-politics/erdogan-ubiystvoto-na-hashogi-e-naredeno-ot-varha-na-vlastta.html", "text": "Разпореждането за убийството на журналиста Джамал Хашоги е дадено от \"самия връх\" на властта в Саудитска Арабия. Това заяви турският президент Реджеп Таип Ердоган в статия за в. \"Washington Post\".Същевременно той уточнява, че не е издадена лично от крал Салман и за дори за секунда не е имал съмнение в това отношение.Ердоган не отправя пряко обвинение и срещу престолонаследника Мохамед бин Салман, който е фактическият управник на Саудитска Арабия.Турският президент подчертава, че повече никой не бива да се осмелява да повтори това престъпление.\"Знаем, че извършителят е сред 18-те задържани в Саудитски Арабия. Знаем също, че те са пристигнали, за да изпълнят заповедта - да убият Хашоги и да избягат.\" - пише Ердоган. Според последните данни от прокуратурата в Истанбул, журналистът е бил задушен веднага след като е влязъл в саудитското консулство в града.Смята се, че тялото му е било разчленено и разтворено с киселина. Официално това не е потвърдено.", "date": "2018.11.03", "title": "Ердоган: Убийството на Хашоги е наредено от върха на властта                                                                       "}
{"url": "https://news.bg/world/v-indiya-osadiha-na-smart-16-politsai-za-ubiystva-na-myusyulmani.html", "text": "В Индия осъдиха на смърт 16 полицейски служители, след като бяха признати за виновни по обвинение в убийството на 42-ма мюсюлмани, предадоха информационните агенции.Престъплението е извършено през 1987 г., а процесът във върховния съд на страната продължи над 30 години.Предмет на делото бяха сблъсъците между индуси и мюсюлмани в град Меерут, които получиха названието \"Хашимпурски геноцид\", при които загинаха 42-ма души, изповядващи исляма, напомня изданието Islam-today. Тогава полицията откри огън срещу мюсюлманите.Като заподозрени бяха привлечени 19 души, но трима от тях починаха по време на процеса.Меерут се намира в провинция Хашимпура, в северната част на Индия.", "date": "2018.11.03", "title": "В Индия осъдиха на смърт 16 полицаи за убийства на мюсюлмани"}
{"url": "https://news.bg/press/iskame-domakinstvo-na-mondial-chakame-gaz-ot-izrael-ivancheva-ostava-v-aresta.html", "text": "Срещата на върха на лидерите от региона е водеща тема за съботните вестници.\"България ще се включи в обща кандидатура за домакинство на световното първенство по футбол през 2030 г., обяви министър-председателят Бойко Борисов. По думите му другите кандидати ще са Сърбия, Гърция и Румъния. Изказването на премиера дойде след четиристранната му среща на високо равнище във Варна с ръководителите на съседните държави. През 2030 г. световното по футбол е специално, тъй като тогава се навършват 100 години от първия мондиал, провел се в Уругвай. До момента интерес към домакинството са заявили няколко държави, също обединени в общи кандидатури. Като най-силна изглежда тази на Уругвай, Аржентина и Парагвай. Намерение да приемат световното имат също Англия, Ирландия, Уелс, Шотландия и Северна Ирландия, както и Мароко, Испания и Португалия. Тази година световното се проведе в Русия, а следващото през 2022 г. ще е в Катар. САЩ, Мексико и Канада спечелиха надпреварата за домакинството през 2026 г. Към момента България няма нито един стадион, на който може да се проведе мач от световно първенство.\" - в. \"Дневник\".\"Вие сте истински приятели, чест е за мен и моята държава да присъстваме на тази регионална среща. Това каза министър-председателят на Израел Бенямин Нетаняху, който участва в пресконференцията след Четиристранната среща на високо равнище между България, Гърция, Румъния и Сърбия в резиденция \"Евксиноград\". Той благодари на Бойко Борисов за домакинството и за това, че е участвал в срещата. Бенямин Нетаняху определи срещата като много подходяща, за да се обсъждат различни теми в регионален аспект, предаде БТА. Израелският премиер припомни, че евреите са претърпели изключително неприятни неща по време на Холокоста, но на Балканите са се намерили смели мъже и жени, които са се изправили и с гърдите си са защитавали живота на евреите многократно, което няма как да бъде забравено. Той поздрави и благодари на лидерите на Балканите, защото имат единна позиция срещу антисемитизма. За него е много важно и полученото съпричастие във връзка със стрелбата в синагогата в САЩ. Бенямин Нетаняху посочи, че израелските служби са предотвратили множество терористични атаки и това се е дължи и на доброто сътрудничество със страните от Балканите. На двустранни срещи с всеки един от колегите му, както и на общата среща е било обсъдено как да се задълбочи сътрудничеството с Израел. Технологията, енергетиката и сигурността са трите сфери, които за израелския лидер са много важни. Обсъдено е как Израел може да помогне в постигнато на целите в енергийните доставки. В сферата на енергетиката са обсъдени два проекта, като целта е да се повиши ефективността на енергийните доставки. Единият от проектите е газопроводът \"Ийст-Мед\" /Източно-средиземноморския газопровод/, който ще е най-дългият газопровод и ще подпомогне диверсификацията на газовите доставки на Балканите. По отношение на сигурността Бенямин Нетаняху изтъкна, че големият проблем е Иран и трябва да се направи всичко, за да се предотвратят враждебните действия на тази страна, които са насочени и срещу Европа. По думите му е много важно за стабилността на региона и на света Саудитска Арабия да остане един стабилен регион. Премиерът на Израел добави, че много израелски туристи посещават България, Гърция, Сърбия и Румъния, което показвало, че народите се обичат.\" - в. \"24 часа\".\"Министър-председателят Бойко Борисов и гръцкият премиер Алексис Ципрас подписаха в \"Евксиноград\" съвместна декларация за развитието на железопътната връзка \"Солун - Кавала - Александруполис - Бургас - Варна - Русе\". Документът предвижда създаването на съвместна проектна компания, която да работи по реализация на следващата фаза на проекта. До средата на декември месец ще бъде подготвено и Междуправителствено рамково споразумение за развитието на железопътната връзка. Началото на проекта беше поставено с Меморандум за разбирателство, който беше подписан от министрите на транспорта на България и Гърция в гр. Кавала през септември 2017 г., по време на официално посещение на правителствена делегация от България, ръководена от премиера Борисов. Проектът е от голямо стратегическо и икономическо значение. Цели развиването на устойчива двойна железопътна ос, електрифициран железопътен коридор с модерна ERTMS система за управление на железопътния трафик, свързващ българските и гръцките пристанища. Изграждането на железопътната линия е част от по-големия проект за мултимодален коридор за товарни превози, свързващ Егейско и Черно море \"Sea2Sea\". В съвместната декларация, подписана днес, се предвижда също така възможността да бъде разгледано разширяването на обхвата на Меморандума за разбирателство чрез увеличаване на интермодалността на проекта, включително по-нататъшното развитие на шосейната връзка от Александруполис до Бургас.\" - в. \"Стандарт\".Вестниците съобщават и за мерки за осигуряване на кворума в парламента.\"От групата на ГЕРБ и Обединените патриоти ще вземат мерки за осигуряване на кворум за работата на Народното събрание като спрат командировките на народните си представители. Това заяви пред БТА в Ловеч заместник-председателят на парламента Емил Христов след днешния отказ на опозицията да влезе в пленарната зала. По думите му нито правителството, нито парламентарното мнозинство са разклатени заради исканата оставка на вицепремиера Валери Симеонов. \"Не споделям схващането, че единствено управляващите са отговорни за кворума. Всички народни представители са отговорни за работата на Народното събрание - и управляващи, и опозиция. Хората са ни избрали, за да отидем там и да работим и не са мислили кой ще бъде управляващ, кой опозиция. Всички сме длъжни пред вас\", каза Христов. Той добави, че осигуряването на кворум е дело на всеки един народен представител, на всяка една парламентарна група. \"Можем да съберем кворум и ще го събираме, но едва ли това са очаквали хората от нас. Най-вероятно ще спрем командировките. Ние имаме доста групи, които са в Брюксел, САЩ, ходят по международни форуми, конференции. Но това не е най-доброто решение. Най-доброто решение е всички да сме в зала и да правим това, за което хората са ни изпратили в Народното събрание\", посочи още Емил Христов. Според него идеята на опозицията е не толкова да постигнат нещо, колкото да навредят на ГЕРБ, без да си дават сметка, че вредят на цялата държава. \"Защото това не е само един провален ден на Народното събрание, това е разочароване на хората, отблъскването им от управлението на страната. Ние не успяваме да видим добрите неща, които се случват в България, а те се случват и ще продължат, без значение кой е в Народното събрание и кой не е там\", добави заместник-председателят. На въпрос дали Валери Симеонов трябва да подаде исканата му оставка, Христов заяви, че това може да го реши самият той и Обединените патриоти. \"Мога само да кажа, че не биваше така да се отнася\", посочи още заместник-председателят на НС и добави, че не се клати нито правителството, нито парламентарното мнозинство, но не е това начинът да се работи в държавата. \"По-добре да спорим в зала, както го правим много често, отколкото по такъв начин да проваляме развитието на страната. Политиците трябва да решат какво да се прави. Когато има някакъв проблем с ръководен кадър от ГЕРБ, ние реагираме - снемаме доверието, напускат, при нас няма такива двоумения. Казали сме, че ще бъдем непримирими и го правим\", допълни Емил Христов.\" - в. \"24 часа\".\"Не бих искал да коментирам поведението на опозицията, то при всички случаи е в нарушение на правилника и съобразно него би следвало да се наложат санкции. Това коментира в кулоарите на парламента председателят на правната комисия Данаил Кирилов (ГЕРБ) във връзка с проваленото днес пленарно заседание порази липса на кворум. На него депутатите трябваше да гледат промени в НПК и да продължат да обсъждат и гласуват изменения в Закона за корпоративното подоходно облагане, от 11.00 часа трябваше да започне и редовният парламентарен контрол. Санкциите ще са предвидените в правилника глоби - отсъстващите без основателна причина депутати няма да получат полагащата им се за деня надница. Освен това, по думите на Кирилов, санкцията е и политическа, защото избирателите ще могат да направят своята преценка. За следващото заседание във вторник, което е извънредно заради бюджетните закони, ще има оптимална организация на народните представители и кворум, гарантира Данаил Кирилов. Той не смята, че кворумът в парламента е заложник на поведението на ДПС. Но подчерта - при всички положения \"съобразяваме тяхното поведение, не мога да кажа, че се чувстваме заложници, политиката е отговорна дейност и би трябвало да се упражнява добросъвестно и отговорно\"...\" - \"Стандарт\".Болестите по животните също са сред актуалните теми.\"Сагата с чумата по дребните животни продължава вече пети месец. А поведението на Българската агенция по храните (БАБХ) вече придобива трагикомичен оттенък, след като стана ясно, че тя призова главния прокурор да разследва дали зад малката ферма в село Болярово, която отказа козите и овцете да бъдат избити, не се спотайва ОПГ - организирана престъпна група. Нещо повече, БАБХ настоява Наказателният кодекс спешно да бъде допълнен с нов текст, който да преследва \"лоши практики в отглеждането на животни\". В отговор на въпроси, изпратени от в. \"Сега\", агенцията обяснява, че фермата в Болярово е нелегитимна и регистрацията й е отнета. Според БАБХ няма съмнение, че животновъдният обект е огнище на болестта. Пробите, взети през юни, показват наличие на инфекция с вируса на чума, гласят писмените отговори, подписани от шефа на агенцията Дамян Илиев. Ето защо от БАБХ са поискали прокуратурата да провери дали стопаните от Болярово не са ОПГ. Заподозряната от Илиев ферма е собственост на Ана Петрова и Тодор Димитров, които твърдят, че животните им не били болни. Пред стопанството вече трети месец има лагер на протестиращи, които подкрепят собствениците и не допускат външна намеса. Кризата с чумата прерасна и в политическа драма, а информационното затъмнение от страна на БАБХ накара стопаните да се усъмнят в достоверността на пробите за чума по животните им. Агенцията предприема поредна противоречива стъпка за справяне с болестта, която отдавна трябваше да е овладяна. В писмото си до главния прокурор изпълнителният директор на агенцията Дамян Илиев твърди, че \"саботирането на мерките може да застраши и безопасността на населението. При всички случаи действия, подобни на видените в град Болярово, са заплаха за националната сигурност!\", гласи текстът. В обръщението си към прокуратурата БАБХ моли за съдействие и предприемане на мерки срещу действията на защитниците на фермата. И настоява да \"се инкриминират лошите практики при гледане на животни, възпрепятстване на контролните функции в държавата и умишлено разпространение на заразни болести при животните\". Шефът на агенцията иска да се потърси административна и финансова отговорност на защитниците на фермата, тъй като пречели на работата на ветеринарите и създавали излишни разходи за бюджета заради увеличения брой проби и появата на нови огнища. Според него трябва да се търси и съдебна отговорност и да се забрани отглеждането на животни от хора, които са \"заплаха за здравето и живота на животните и/или хората\". - в. \"Сега\".\"Българската агенция за безопасност на храните (БАБХ) кани представителите на птицевъдния сектор да участват в работна група, която да набележи мерки срещу птичия грип, съобщи институцията. По-рано днес служители на птицевъдна ферма край Хасково протестираха, а собственикът на компанията обяви, че 16 хил. птици са евтаназирани, а съдбата на други 13 хил. новоизлюбени и стерилни патета е висяща заради бездействие и некомпетентност на агенцията. Той предупреди, че протестът ще се пренесе в София в понеделник. Успоредно с това агенцията обяви, че кани представителите на бизнеса също в понеделник, за да обсъдят предприетите и планираните бъдещи мерки за превенция и контрол на птичия грип. Напомня се, че по-рано тази седмица със заповед на изпълнителния директор Дамян Илиев се въведе програма за засилен надзор на птицевъдните обекти. Задължителните мерки в нея са биосигурност във фермите, по- висока честота на лабораторен контрол за доказване липса на инфекция с вируса и превенция в цялата страна, както и изискването птиците да бъдат транспортирани само след като са предварително лабораторно изследвани за наличие на вируса. С цел превенция и намаляване на риска от разпространение на инфекцията около огнищата със заболяването в Пловдив и Хасково се създават предпазни зони и зони на наблюдение, в които се забранява движението и търговията с птици и яйца за разплод с изключение на птици за незабавно клане, чието движение е под официален контрол, информира пресслужбата на агенцията. Собственикът на фермата за патици - мюлари \"Про агро 2000\" край Хасково Павел Челебиев, коментира пред БТА, че се съмнява в достоверността на установеното огнище във фермата му. . \"Първите проби бяха взети без да ни оставят контролни проби, които ние можем да дадем в референтна лаборатория. Втори проби, които са заверени и нотариално, се оказаха отрицателни\", каза призводителят. Досега са евтаназирани 16 000 възрастни птици, но междувременно са се излюпили нови стерилни 13 000 патета. Има две възможности - да ги разселим в чисти помещения или пък да ги умъртвим хуманно. Комуникацията с БАБХ, която трябва да вземе решението, обаче прекъсна тотално. Нито се обаждат по телефона, нито пък изпращат представител\", посочи птицевъдът. Има опасност патетата до утре да се обезводнят и да умрат като идната седмица се очаква излюпването на още 40 хил. малки. Яйцата за тях пристигали по график от Франция, където се изнася готовата продукция.\" - в. \"Дневник\".Всекидневниците проследяват и съдебния сериал със задържането на Десислава Иванчева и Биляна Петрова.\"Въпреки че са с чисто съдебно минало и няма опасност да се укрият, отстранената кметица на \"Младост\" Десислава Иванчева и нейната бивша заместничка Биляна Петрова остават ареста. Това реши апелативният специализиран наказателен съд с доста странни мотиви. Двете са задържани под стража от 17 април. По този повод бившият пиар на Десислава Иванчева Петър Кърджилов обяви гладна стачка, докато съдът не освободи Иванчева под домашен арест. Миналата седмица съдия Иво Хинов, който гледа делото за подкуп смекчи мерките им за неотклонение на \"домашен арест\" след преценка, че след разпитите на свидетелите от районната администрация и от Столичната община няма опасност двете да повлияят на показанията им. Те обаче не бяха пуснати на свобода, за да се изчака дали прокуратурата ще протестира решението. Няма риск Иванчева и Петрова да се укрият, пише в определението съдия Магдалена Лазарова, която е докладчикът по делото. \"Рискът от бъдещо престъпно поведение при определяне на по-лека по вид мярка за неотклонение обаче не е хипотетичен\", мотивира се съдията. Тя твърди, че здравословното състояние и на двете подсъдими не пречи да стоят в ареста, както и че винаги нуждите им от лечение са посрещани адекватно. Според Лазарова поведението на Иванчева и Петрова демонстрира \"поставяне над закона и безнаказаност, разкриващо нежелание за съобразяване с установения правов ред, склонност към извършване на действия за препятстване на правосъдието и навреждане на лица, позволили си да изнесат компрометираща ги информация\". По друг начин протекоха нещата при третия задържан - бившият кмет на \"Младост\" Петко Дюлгеров. Неговата мярка бе променена в домашен арест миналия четвъртък, и той излезе на свобода веднага, без съдът да изчака дали прокуратурата ще протестира решението. Това породи съмнения, че има сделка и той е получил по-лека мярка срещу бъдещите показания в подкрепа на обвинителната теза. Прокуратурата все пак е протестирала и неговото освобождаване. Съдът все още не се е произнесъл по него. Иванчева и Петрова са обвинени, че са поискали 500 000 евро подкуп от строителния предприемач Александър Ваклин, като са получили 70 000 евро. Дюлгеров е посредник. B xoдa нa пpoцeca нитo eдин oт paзпитaнитe oт \"Mлaдocт\" нe зaяви дa e чyвaл ĸмeтът или зaмecтничĸaтa дa ca иcĸaли пoдĸyпи, a нacтoящият и.д. ĸмeт Pyмeн Pyceв oтpeчe пoĸaзaния oт дocъдeбнoтo пpoизвoдcтвo, чe дaвaнeтo нa xoд нa cтpoитeлнитe пpeпиcĸи в \"Mлaдocт\" e билo пocтaвянo пoд ycлoвиe.\" - в. \"Сега\"\"Бившата кметица на столичния район \"Младост\" Десислава Иванчева и нейната заместничка Биляна Петрова остават в ареста. Това е решил Специализираният апелативен съд на закрито заседание в четвъртък. В средата на октомври магистратите от Спецсъда постовиха двете да бъдат пуснати под домашен арест, но прокуратурата протестира. По-леката мярка е взета само срещу другия екскмет на \"Младост\" Петко Дюлгеров. Той е сочен за посредник в схемата за получаване на подкуп, за което тримата задържани през април отговарят пред темида. Според обвинението парите, намерени в колата на Иванчева при показния арест в центъра на София, били поискани от строителния предприемач Александър Ваклин, за да бъде придвижена негова преписка за строеж. В петък Дюлгеров отказа да коментира дали и той е \"светнал\" с белязани пари, познава ли Ваклин и как са организирани срещите им. \"Всичко ще стане ясно\", лаконичен бе Дюлгеров. Прокуратурата пък обяви, че вече е внесла протест срещу неговото освобожждаване под домашен арест. На последното съдебно заседание по делото ключов свидетел промени показанията си. Тогава арх. Румен Русев обяви, че не си спомня Иванчева да му е оказвала натиск и да е казвала, че ще се придвижват преписки само, ако се правят градинки в района.\" - в. \"Стандарт\".В \"Труд\" отделя място на темата за фалшивите новини: \"Така наречените фалшиви новини, обикновено са насочени към разрушаване на репутацията на определени хора- политици, общественици, познати лица и общественици. Това каза Явор Колев, началник на отдел киберпрестъпност в ГДБОП, по Канал З. Вчера например, попаднах на споделена новина, че НАТО ни облива с отрови от самолети. Това е една стара новина, която има за цел да сплаши хората, да разколебае нашата позиция да бъдем член на НАТО и по този начин се използват тези пропаганди методи, каза Колев. По думите му, в момента фалшивите новини се разпространяват мигновено чрез фалшиви профили в социалните мрежи. \"Дадена новина се споделя до приятелите ти във фейсбук и достига до ужасно голяма аудитория\", обясни той . Изследванията показват, че над 70 процента от децата и възрастните не мога да направят разлика между фалшивите новини и истинските. След като е публикувано в интернет или дадено по телевизията, значи е истина. В сегашната ера, всеки един от нас става генератор на информация и известни хора например, може още повече да влияят на това, каза още шефът на отдел киберпрестъпност в ГДБОП. \"При нас ежедневно пристигат хора, които имат проблем, или чрез фалшиви профили в социалните мрежи разпространяват срещу тях фалшива информация, която дори би могла да разруши семействата им, или кариерата им. Информацията, която се разпространява в интернет трябва да е от реални хора, реални журналисти и собственици. Зад известни сайтове с известни собственици, може да им се търси отговорност, но когато една новина се появи в сайт еднодневка, тя се разпространява мълниеносно. Този процес може да бъде ограничен, ако има законодателни промени, които да разследват. Ние можем да стигаме до авторите на такива новини, ако имаме право да го правим\", заяви Колев. Ако имаме такова законодателство, това ще спре много злокачественото разпространение, но за целта трябва да имаме законодателна възможност да събираме доказателства в тази насока. Мисля, че всички, които присъстваха на конференцията, всички са съгласни, че това е проблем, който трябва да бъде разрешен. Ще му дойде времето в кратки срокове, категоричен беше Явор Колев.\"", "date": "2018.11.03", "title": "Искаме домакинство на мондиал, чакаме газ от Израел, Иванчева остава в ареста…"}
{"url": "https://news.bg/world/hakeri-publikuvaha-dannite-na-257-000-fb-profila-sledite-vodyat-kam-rusiya.html", "text": "В интернет със свободен достъп беше изложена информация за 257 хиляди потребители на социалната мрежа Фейсбук, а при 81 хиляди акаунта станаха достъпни дори личните съобщения, предаде Би Би Си.Хакерите, отговорни за изтичането на информацията, твърдят, че разполагат с данни за 120 милиона души.Разследването на компанията Facebook показа, че за да получат достъп до данните, киберпрестъпниците са използвали разширения за браузъри.В началото на септември в англоезичния форум Blackhatworld, посветен на оптимизиране на търсенето в мрежата, се появи постинг от нов потребител с никнейм FBSaler, който гласеше: \"Продаваме лична информация на потребители на Фейсбук. Базата ни включва 120 милиона акаунта, с възможност за подбор по конкретни страни. Цената на един профил е 10 цента\".Потребителят беше прикачил линк към сайта Fbserver, където като \"мостра\" беше показана част от информацията.В началото на октомври Fbserver престана да функционира, но на два пъти се появяваше на други адреси. Последната му огледална версия, с название Socialser21, беше достъпна до 29 октомври. Там е била публикувана информация за 257 хиляди профила, според анализ на британската компания Digital Shadows.Посочва се също, че IP адресът на Fbserver се е използвал за разпространение на троянския вирус LokiBot, чрез който хакерите са получавали достъп до паролите на потребителите. Авторите на вирусната \"епидемия\" може да са същите, които стоят зад Fbserver.Анализ на американската компания ThreatConnect показва, че с Fbserver са свързани още около 20 други адреса, като част от тях са руски - в Москва, Санкт Петербург или Владимирска област. Общите DNS-сървъри, общата поща на администратора и някои други признаци показват, че тези адреси са свързани. По правило тези сайтове имат домейн с .ug (Уганда) или .hk (Хонгконг), руска поща (например, Mail.ru) като контакт с администратора, понякога се появяват руски имена и фамилии в раздела \"Име на регистратора\" и даже руски мобилни телефони.", "date": "2018.11.03", "title": "Хакери публикуваха данните на 257 000 ФБ профила, следите водят към Русия"}
{"url": "https://news.bg/bulgaria/vremenno-spirat-metroto-mezhdu-stantsiya-serdika-i-natsionalniya-stadion.html", "text": "Днес и утре метровлаковете между станциите \"Сердика\" и \"Стадион \"Васил Левски\" няма да се движат, предаде БНР. Причината е изграждането на третия лъч на метрото - през почивните дни тунелопробивната машина ще изгражда участъка под действащите тунели на линия 1.Заради малкото разстояние между двата тунела, движението между метростанциите ще бъде спряно, поясни по-рано през седмицата столичният кмет Йорданка Фандъкова:\"От съображения за сигурност метрото ще се пусне в неделя през нощта. За това време машината трябва да премине през този участък\", допълни тя.В момента се изграждат два от четирите етапа на третия лъч на метрото с дължина 12 километра, с 12 метростанции. Около 3 километра от трасето преминават под реки, обясни директорът на столичния \"Метрополитен\" Стоян Братоев:\"Много голямо предизвикателство е - геоложките условия, подпочвените води, като на места има и напорни води в София\", конкретизира се той.За улеснение на столичани е организирана заместваща автобусна линия със спирки на трите метростанции. Допълнителен градски транспорт е осигурен и заради днешната Задушница.Метробус М1 ще се движи по маршрут: метростанция \"Стадион \"Васил Левски\", булевард \"Евлоги и Христо Георгиеви\", улица \"Цар Освободител\", площад \"Княз Александър Първи\", площад \"Атанас Буров\", площад \"Независимост\", булевард \"Княгиня Мария Луиза\" и метростанция \"Сердика\" - двупосочно.Заради Задушница, до гробищен парк \"Орландовци\" ще се движат трамваи 7А, а до \"Бакърена фабрика\" - автобуси 83А и 108А. За обслужване на гробищните комплекси \"Централни софийски гробища\" и \"Малашевски гробища\" ще бъдат пуснати допълнителни коли 18А, 86А и 90А.Автобусни линии 64, 86, 260 и 309 ще работят с увеличен брой автомобили. Същото важи и за трамваите по линии 3 и 4, както и за тролейбус номер 9.", "date": "2018.11.03", "title": "Временно спират метрото между станция „Сердика“ и националния стадион"}
{"url": "https://news.bg/int-politics/poroshenko-obyavi-istoricheski-den-za-tsarkvata-na-ukrayna.html", "text": "Президентът на Украйна Петро Порошенко и Вселенският патриарх Вартоломей I подписаха в Истанбул споразумение за създаване на автокефална украинска църква, съобщават руските медии.\"Днес е исторически ден. Подписахме споразумение за сътрудничество и взаимодействие между Украйна и Вселенската патриаршия\", заяви след подписването Порошенко, добавяйки: \"Украинците се молеха Господ да им изпрати единна православна автокефална църква.\"Според него процесът по придобиване на автокефалия приключвал, като били създадени всички условия за подготовка на Вселенски събор, на който да бъде предоставен официалният документ на автокефалната украинска църква.Вартоломей от своя страна изтъкнал, че правото за предоставяне на автокефалия влиза в пълномощията му, допълвайки, че подобни действия \"ще спомогнат за преодоляване на разкола, съществуващ в Украйна вече от 30 години\".Вселенската патриаршия обяви през миналия месец, че започва процес по предоставянето на автокефалия на украинската църква. Тя отмени решението от 1686 г., прехвърлящо Киевската митрополия към юрисдикцията на Московската патриаршия.Взето беше и решение за сваляне на анатемата срещу патриарх Филарет от Киевската патриаршия и патриарх Макарий от Украинската автокефална църква.В отговор Руската православна църква реши, че е невъзможно по-нататъшното евхаристийно общение с Вселенската патриаршия. ", "date": "2018.11.03", "title": "Порошенко обяви \"исторически ден\" за църквата на Украйна"}
{"url": "https://news.bg/regions/dete-i-mazh-zaginaha-v-katastrofa-v-haskovskoto-selo-malak-izvor.html", "text": "14-годишно дете и 32-годишен мъж от Харманли загинаха в катастрофа. Колата, в която са пътували, се блъсна в уличен стълб в село Малък извор, съобщи БНП, позовавайки се на МВР - Хасково.Инцидентът е станал късно вечерта в петък, 2 ноември.40-годишният шофьорът на автомобила е настанен в хасковската болница без опасност за живота.", "date": "2018.11.03", "title": "Дете и мъж загинаха в катастрофа в хасковското село Малък извор"}
{"url": "https://news.bg/int-politics/vatreshen-chovek-ubi-amerikanski-voynik-v-afganistan.html", "text": "Американските военни в Кабул обявиха, че американски военнослужещ е бил убит при очевидна атака на \"вътрешен човек\" в афганистанската столица, съобщава \"Асошиейтед прес\".От американската армия уточниха, че друг американски военнослужещ е бил ранен при нападението.Уточнява се, че нападателят е член на афганистанските сили за сигурност и първоначалните информации показват, че нападателят е бил веднага убит от афганистанските си колеги.Двамата американски военнослужещи са били откарани до летище \"Баграм\", където раненият военнослужещ е получил медицинска помощ и е в стабилно състояние.Инцидентът се разследва.От командването на американските сили в Кабул добавиха, че името на военнослужещия, който е бил убит, няма да бъде разкривано, докато не бъде съобщено на близките му.", "date": "2018.11.03", "title": "Вътрешен човек уби американски войник в Афганистан"}
{"url": "https://news.bg/regions/dostroyavat-8-km-vodoprovod-mezhdu-kyustendilskite-sela-marvodol-i-nevestino.html", "text": "Три години след началото започна дострояване на 8-километров водопровод между Мърводол и Невестино, съобщи БНР.След завършването му ще бъде осигурена на 100 % питейна вода за общинския център Невестино, който има 700 жители. Местните ползват и минерална вода, която тече в две-три чешми в селото.Водопроводът е започнат през 2015 г. Изграждането му е спряно заради порои по река Струма. Изкопите са били затлачени и откъснати, поясни кметът на общината инж. Димитър Стаменков.Водопроводът с нови PVC-тръби започва от каптаж-гейзер над село Мърводол. До сега са построени до 2 километра преди историческия \"Кадин мост\", който е до входа на село Невестино. До тук са похарчени около 1,5 млн. лева по програмата \"Региони в растеж\".Там придошлите води на Струма залели и затлачили трасето. За да се справят с извънредната ситуация, направили корекция в проекта и започнало отчуждаване на частните имоти наблизо, което забавя доизграждането.Изградена е и разпределителна шахта. Предвижда се община Невестино да закупи нова помпа за 12 500 лева, с която ще осигурят необходимото налягане.Освен за Невестино, по този канал ще се подава вода и за село Пастух.", "date": "2018.11.03", "title": "Дострояват 8 км водопровод между кюстендилските села Мърводол и Невестино"}
{"url": "https://news.bg/comments/zashto-sreshtata-borisov-netanyahu-be-vazhna-za-es.html", "text": "Две са нещата в Европейския съюз, които биха предизвикали в министър-председателя на Израел Бенямин Нетаняху искрено неодобрение и непресторено раздразнение.Едното е политиката на подкрепа от страна на ЕС за Ядреното споразумение с Иран, включително след напускането на САЩ на въпросния договор.Второто е това, което Тел Авив възприема като \"про-палестински ЕС\". А именно критичното отношение на съюза спрямо политиката на заселничество, която Израел практикува спрямо Източен Йерусалим и Западния бряг (въпреки резолюциите на ООН). Като друг пресен пример в това отношение може да бъде посочено и неодобрението на ЕС (поне на общо и институционално ниво) спрямо преместването на американското посолство в Йерусалим.Ако можем да обобщим, в очите на Бенямин Нетаняху ЕС е сключил сделка с дявола: съюзът подкрепя режима на аятоласите и този на палестинците, а техният общ знаменател е тероризмът.Тези две обстоятелства правят така, че Бенямин Нетаняху няма особено желание да си говори с ЕС като цяло. Затова пък министър-председателят на Израел предпочита да контактува с отделни групи от държави в рамките на съюза.Така например, през 2017-та година Нетаняху бе гост на Вишеградската четворка в Будапеща. А август месец тази година министър-председателят на Израел бе в Литва на форум на Балтийските страни (Литва, Латвия, Естония). Вчера пък бе във Варна на четиристранната балканска среща (България, Сърбия, Гърция, Румъния).Какво се крие зад тази външно-политическа активност на израелския министър-председател в тези европейски топоси?Идеята на Нетаняху е да инвестира достатъчно усилия в държавите от Централна и Източна Европа, така че те да успеят \"отвътре\", ако не да променят, то поне да \"спънат\" актуалната политика на ЕС за сътрудничество с Иран и подкрепа за Близко-източния мирен процес.И тази политика дава резултат, макар и не толкова видим на първи прочит. Така например по-рано през годината Чехия, Унгария и Румъния блокираха опита на ЕС съюзът да излезе с декларация, критикуваща преместването на посолството на САЩ от Тел Авив в Йерусалим. Именно Прага, Будапеща и Букурещ изглеждат най-изкушени в това да последват този ход на САЩ. Чехите дори откриха един свой културен център в Йерусалим, което се счита като първа стъпка в тази насока.А когато Полша промени законодателството си спрямо Холокоста, а Унгария предприе някои мерки срещу дейността на Джордж Сорос, нивото на истерия рязко се покачи в някои среди в Западна Европа и САЩ. Но не и в Израел. Юли месец тази година Бенямин Нетаняху застана до Виктор Орбан, за да обявят, че двамата са \"рамо до рамо срещу антисемитизма\".Истината е, че Нетаняху се чувства много по-добре в компанията на Качински и Орбан, отколкото в тази на Меркел и Макрон. За разлика от вторите, първите разбират заплахата от радикалния ислям, който е ежедневие за Израел.По този начин елитът на Израел, заедно с този на САЩ, през последните години намират повече сходни идеи и общи теми със страните от Централна и Източна Европа, отколкото с тези от Западна. Тандемът Тръмп - Нетаняху, който лидира много от процесите на международната сцена, е всъщност формулата на религиозното дясно, която артикулира ценности, много близки до тези на държавите от Вишеград и Балканите.Този нарастващ ценностен консенсус, заедно с политиката на таргетиране на отделни групи държави от ЕС, пък вероятно са нещата, които ЕС не понасят в Бенямин Нетаняху.Политиката на Израел в тази част на Европа обаче не се изчерпва само до ценностите и реториката. Тъкмо напротив, Тел Авив притежава силен коз: това са богатите на природен газ находища, които страната откри през последните няколко години.Затова именно проектът EastMed Pipeline (тръба, започваща от водите на Израел, минаваща през Кипър и Крит, достигаща до Гърция и Италия), който има капацитет от около 20 мкм (засега) годишно, би бил важен за енергийната диверсификация на ЕС. Това би обогатило конкуренцията, цените и опциите, включително и при създаването на газов хъб \"Балкан\", за енергийната диверсификация пред региона на Югоизточна Европа, която до този момент се изчерпваше с проекта на Южния газов коридор (вносът от Азербайджан и региона на Каспийско море).Затова тук е важно да се преценят обективно възможностите за това дали EastMed Pipeline може да се отклони от Гърция към България. Освен от София, тази идея среща подкрепа и от Белград, изразена от президента на страната Александър Вучич.Самият Израел е преценил, че може да изнася около половината от количеството природен газ, което може да добива (останалата половина е достатъчна за вътрешното потребление на страната). Разбира се, EastMed Pipeline ще бъде и инструмент, чрез който Тел Авив ще може да оказва и политическо влияние, което едва ли винаги ще удовлетворява Брюксел.Поне това сочи опитът. Един път, в посока Египет и Йордания, които са сключили договори за доставка на израелски природен газ. Втори път, в посока на коалицията Израел - Гърция - Кипър - Египет от Източното Средиземноморие, която Тел Авив изгражда и насочва срещу Турция.Но в случая на разработването на EastMed Pipeline, включително в полза на енергийната диверсификация на Югоизточна Европа, Бенямин Нетаняху и ЕС може да намерят поне по едно нещо, което да харесват в другия.Затова днешната среща между Бойко Борисов и Бенямин Нетаняху във Варна бе важна. Тя даде и друга перспектива пред отношенията между ЕС и Израел, различна от тази на споделените съображения.", "date": "2018.11.03", "title": "Защо срещата Борисов - Нетаняху бе важна за ЕС?"}
{"url": "https://news.bg/world/britanskiyat-biznes-iska-nov-referendum-za-brekzit.html", "text": "Представители на бизнеса във Великобритания се обявиха за втори референдум за Брекзит, предаде BBC.70 души са подписали писмо, изпратено до Sunday Times, в което се поставя искането.Това не е първото искане в Кралството за нов вот, но правителството е непоколебимо, че \"Брекзит означава Брекзит\" и връщане назад няма.Според премиера Тереза Мей, трябва да се зачете изборът на гласоподавателите.Преговорите между Лондон и Брюксел за \"развода\" в ЕС са тежки и докрая остават редица въпроси, по които няма съгласие.Това породи очакванията, че те ще завършат без сделка.Преди дни стана ясно, че е сключено предварително споразумение.Споразумението ще даде на британските фирми достъп до европейските пазари докато финансовата политика на Великобритания в голямата си част е синхронизирана с европейската.Границата между Ейре и Северна Ирландия след Брекзит е един от най-щекотливите въпроси в преговорите.Излизането на Великобритания от Европейския съюз (Брекзит) саботира Споразумението от Разпети петък, с което беше сложен край на насилието в Северна Ирландия, продължило 30 години. Това обяви премиерът на Ирландия Лео Варадкар.По думите му, всяко нещо, което разделя общностите в Северна Ирландия, подкопава Споразумението от Разпети петък, а всяко нещо, което разделя Великобритания и Ирландия, подкопава отношенията им.", "date": "2018.11.03", "title": "Британският бизнес иска нов референдум за Брекзит "}
{"url": "https://news.bg/world/loshoto-vreme-vze-17-zhertvi-v-italiya.html", "text": "Най-малко 17 жертви взе лошото време в части на Италия, предаде \"Ройтерс\". Последната регистрирана жертва е германски турист, убит от мълния на остров Сардиния. Изкоренени са милиони дървета и повечето загинали са били убити от паднали дървета. Бурите бушуват в страната вече седмица. Най-тежко засегната е северозападната част на страната. Местни власти признават, че това е най-тежкото бедствие от десетилетие и възстановяването ще отнеме време. В края на октомври стана ясно, че 70% от Венеция е наводнена, като водата достига до 149 сантиметра над морското равнищеОчаква се вицепремиерът Матео Салвини да направи посещение. ", "date": "2018.11.03", "title": "Лошото време взе 17 жертви в Италия "}
{"url": "https://news.bg/bulgaria/priyateli-na-zaginal-v-rila-turist-otrichat-da-sa-go-izostavili.html", "text": " Това твърдят в писмо до медиите близки на загиналия в Рила турист.Припомняме, че според съобщенията в края на октомври почина мъж на 54 години, който според първоначалната информация е получил инфаркт.До починалия достигна екип от 7 спасители от Дупница.Групата, с която той се е изкачвал, е тръгнала по обратния път заради студеното време, без да дочака спасителите и да се включи в пренасянето на тялото.Теренът е изключително тежък и това забави работата на спасителната група. Приятели на мъжа обаче поискаха право на отговор, за да бъде чута и тяхната гледна точка за събитията.Те изпратиха и свидетелския разказ на Стефка Георгиева, сестра на загиналия Радослав.По думите на жената, денят е бил прекрасен и са тръгнали в група от 9 туристи от ЦПШ - Мальовица. С напредването по маршрута излиза вятър, с поривите до 80 км/ч. По план трябвало да слязат преди смрачаване. Достигат в. Мальовица, оттам тръгват към Додов връх, обядват и продължават по маршрута, поемат над Урдини езера, след което започва полегато качване на в. Дамга.Около 13:30, точно 2-3 пилона преди самия връх Радослав внезапно пада и умира на място, без да е имал оплаквания преди това. Водачът успява да се свърже първо с дежурния екип на ПСС, а после и с телефон 112, откъдето получават инструкции, но не успяват да направят нищо за мъжа. Около час след смъртта, около 14:40 от ПСС съобщават, че екип от отряд \"Дупница\" тръгват към мястото и поиска отново точни координати, както и информация за числеността на групата. Повече от 4 часа след подаването на сигнала и уверение, че ПСС идват към върха не пристига никой. Когато наближили спасителите, чули телефонен разговор на един от тях и думите \"Те са го изоставили\", което било възприето погрешно, убедена е Стефка. уточнява тя.Наложило се е преди това част от групата да слезе поради различни заболявания и измръзвания на членове от нея.Жената е убедена, че всичко необходимо е било направено и благодари за усилията на приятелите им, доброволците от ПСС и лекарите. ", "date": "2018.11.03", "title": "Приятели на загинал в Рила турист отричат да са го изоставили "}
{"url": "https://news.bg/world/desetki-tsivilni-zaginaha-pri-us-udari-nad-siriya.html", "text": "Десетки цивилни загинаха при въздушни удари на водената от САЩ коалиция над Сирия.Жертвите са най-малко 14 души, като сред тях има и деца.Те са станали жертва при удари над източната част на страната. Това са съобщили от базираната в Лондон Сирийска обсерватория за човешки права. Мишена са били джихадисти, които също са сред загиналите. Броят на жертвите вероятно ще се увеличи, тъй като много от ранените при ударите са в критично състояние. Коалицията все още не е коментирала новината. Обвинения за избиване на цивилни бяха отправени и към сирийските власти. Държавният министър по въпросите на бежанците на Ливан Моуин Мерехби обяви по-рано, че около 20 сирийски бежанци, които са се завърнали от Ливан в Сирия, са били убити от силите на режима на сирийския президент Башар Асад.По-рано ливанските власти уточниха, че 87 670 сирийски бежанци са напуснали Ливан и са отишли в Сирия в периода от юли до ноември тази година.", "date": "2018.11.03", "title": "Десетки цивилни загинаха при US удари над Сирия "}
