{"url": "https://news.bg/int-politics/savetnik-na-putin-poiska-aneksirane-na-oshte-ukrainski-zemi.html", "text": "Съветникът на руския президент Владимир Путин - Сергей Глазев, предяви претенции към суверенни украински територии в източната и южната част на Украйна.Според публикация на интернет изданието Политнавигатор, Глазев призовава към състава на Руската федерация да бъдат присъединени т. нар. Малорусия Новорусия.Обозначението \"Малорусия\" се появи след като проруските сепаратисти в Източна Украйна обявиха в противоречие в международното право т. нар. \"Донецка народна република\" и \"Луганска народна република\". Те заявиха, че създават нова държава, която според тях е правоприемник на Украйна, и я нарекоха \"Малорусия\", тъй като смятат името Украйна за обидно.Понятието \"Новорусия\" или \"Нова Русия\" е създадено по време на Руската империя, като широко се е използвало от края на 18 в. за обозначаване на земи около Азовско море, включително южните степни райони на Украйна (Донецка област, Днепропетровска област, Запорожка област, Николаевска област, Херсонска област, Одеска област и Кировоградска област), както и Приднестровието, където днешните руски власти също поддържат сепаратистки формирования.По време на определения като \"патриотичен\" международен лагер-форум \"Донузлав-2017\" Глазев на практика признава, че анексирането на Крим е наредено от Путин. По думите му, благодарение на \"мъдрото решение\" на президента, Крим е \"върнат безкръвно\" и \"с триумф\". Той изразява съжаление, че Кремъл не е успял да направи същото с \"останалата част от Руския свят\".Глазев упреква украинските власти в нацизъм и заявява, че докато \"Малорусия\" и \"Новорусия\" не станат част от Русия, руснаците ще трябва да живеят с \"тази загниваща рана, завзета част от Руския свят, където милиони хора са изложени на произвол\" и се \"дресират в антируска истерия\".Украинските земи, към които има руски претенции, според Глазев са завзети от \"проамерикански марионетки\" и докато са под суверенитета на Киев, те ще представляват заплаха за сигурността на Русия.", "date": "2017.08.15", "title": "Съветник на Путин поиска анексиране на още украински земи"}
{"url": "https://news.bg/regions/polovin-milion-leva-dava-borisov-za-remont-na-troyanskiya-manastir.html", "text": "Правителството ще отпусне половин милион лева за ремонтите в Троянския манастир.Това обяви по време на посещението си днес по случай празника Успение на Пресвета Богородица премиерът Бойко БорисовС отпуснатите средства ще се ремонтира още едно крило на Троянския манастир.Очакванията на Борисов са Антимовото крило трябва да се реконструира напълно за празника следващата година.Премиерът изтъкна грижата на правителството за църквите и манастирите в България, като подчерта, че поетите ангажименти се изпълняват. Министър-председателят честити празника и пожела на всички да са живи и здрави.Успение Богородично или Голяма Богородица е един от трите най-големи празници, посветени на Божията майка. Храмов празник е и на Троянския манастир. В Манастира се събраха хиляди вярващи да почетат Божията майка и да се поклонят пред чудотворната икона на Пресвета Богородица Троеручица.Тази сутрин Негово Светейшество Българския патриарх Неофит оглави Божествена свeта литургия в църквата \"Успение Богородично\".", "date": "2017.08.15", "title": "Половин милион лева дава Борисов за ремонт на Троянския манастир"}
{"url": "https://news.bg/world/v-indoneziya-razkriha-predpolagaem-himicheski-atentat-v-prezidentskiya-dvorets.html", "text": "Индонезийската полиция арестува пет заподозрени ислямисти с боеприпаси и химикали близо до столицата Джакарта, които според тях са за бомбени атентати в президентския дворец в края на август, съобщава Ройтерс.Двама от петимата, съпруг и съпруга, са депортирани от Хонконг заради разпространение на радикална идеология, като групата е изичавала и техники за създаване на бомби чрез уебсайт, управляван от индонезийци, за който се смята, че са бойци на ИДИЛ в Сирия.Полицията е загрижена, че заподозрените екстремисти се усъвършенстват все повече, след като бомби с двойно херметично налягане убиха трима полицаи на автогара в Джакарта през май.\"Това е може би първият път, когато такъв метод е използван в Западна Ява, включващ много опасни химикали\", каза говорителят на провинциалната полиция Юсри Юнус, добавяйки, че няколко магазина са отказали да продадат химикалите на заподозрените.Звеното за борба с тероризма, които откриват химикалите при акция в къща в Бандунг, на 120 километра югоизточно от Джакарта, съобщават, че са почувствали парене и зачервяване на кожата, когато влизат в къщата.", "date": "2017.08.15", "title": "В Индонезия разкриха предполагаем химически атентат в президентския дворец"}
{"url": "https://news.bg/world/11-poklonnitsi-zaginaha-ot-padnalo-darvo-v-madeyra.html", "text": "Паднало дърво е причинило смъртта на най-малко 11 души, има и десетки жертви на религиозна церемония в Мадейра, съобщават португалски медии, цитирани от БиБиСи.Пожарникари и полиция осигуряват мястото, където голямо дърво пада в Ларго да Фонте, в енорията Монте, на остров Мадейра.Две деца са сред загиналите, съобщава португалският телевизионен канал RTP.Фестивалът е най-големият остров. Хората са се събрали извън църквата и на хълмовете с изглед към града, за да отпразнуват Успение Богородично, което е днес.", "date": "2017.08.15", "title": "11 поклонници загинаха от паднало дърво в Мадейра"}
{"url": "https://news.bg/health/vaprosat-s-psihichnoto-zdrave-na-natsiyata-trevozhi-zdravniya-ministar.html", "text": "Много актуален и много тревожен е въпросът с психичното здраве на нацията. Това изтъкна на пресконференция здравният министър проф. Николай Петров.Той представи приоритетите в сектора. Една от мерките в тази област е създаването на единен регистър на пациентите с психични заболявания в страната. Достъпът до този регистър трябва да е в услуга не само на здравното министерство, но и на всички служби, защото има случаи, в които такива хора карат коли, сдобиват се с оръжие и стават бели.Друг важен проблем, който проф. Петров открои е начинът на лекуване на тези заболявания, какви са указанията за провежданото лечение, как е било прекратено то, дали пациентът ще излезе изобщо от клопката на дадено заболяване и не на последно място каква е неговата трудоспособност.\"Тръгваме с регистъра, първо за да видим къде сме\", посочи проф. Петров. По думите му най-важното в този регистър е той да каже къде са тези хора в момента.Предвиждат се и мерки за лечение на наркозависимите в страната. Здравното министерство се ангажира с разработване на програми за интегрирани услуги и ранна терапия при, подрастващи, употребяващи наркотици, както и програми за тяхната социална реинтеграция.Не на последно място са и грижите за употребяващите наркотици в местата за лишаване от свобода. Освен това здравно министерство се ангажира с изготвянето на програми за намаляване на търсенето от наркотици посредством обучение и развитие на контрола на търсенето на наркотични вещества за медицински цели.Министър Петров коментира, че за предотвратяването употребата на наркотици някои общински центрове работели много добре, други не, затова ще се насърчава обмена между тях.Проф. Петров открои развитието на Национална аптечна карта, на база на която да се определят потребностите на населението. Така за откриването на аптека в отдалечени места се предвиждат стимули. Такива ще има и за тези, които работят денонощно.Друг приоритет е развитието на електронно здравеопазване посредством интегрирана информационна система, която да свързва в реално време МЗ, НЗОК, НОИ, НАП и доставчиците на медицински и здравни услуги. Внедряването на електронна здравна карта, въвеждане на електронно досие и електронна рецепта.\"Електронното здравеопазване е изключителен приоритет. За две години трябва да сме реализирали електронно здравеопазване\", посочи проф. Петров.Относно денталната помощ се предвижда целево финансиране на програми за деца, ученици и възрастни за така нареченото зъбно протезирине. Предвижда се и подобряване и равен достъп на уязвимите групи до здравеопазване.Устойчиво развитие на човешките ресурси в сферата на здравеопазването по пътя на подобряване на специализацията на лекарите, периодично провеждане на срещи и уточняване на тяхното ниво на информираност.\"Паралелно с Лекарския съюз ще работим за подобряване на системата за акредитация. В този смисъл се очаква и повишаване на капацитета на извънболничната помощ, стартиране на комбинирани социално-здравни грижи най-вече за уязвимите групи. Предвижда се увеличава на разходите за профилактика и диспансеризация в извънболничната медицинска помощ\", каза още здравният министър.", "date": "2017.08.15", "title": "Въпросът с психичното здраве на нацията тревожи здравния министър"}
{"url": "https://news.bg/politics/zaporat-nad-sds-neosnovatelen-parite-sa-plateni.html", "text": "От СДС обясняват, че запора над търговската марка е неоснователен. Във връзка със запора от страна на адв. Диньо Бозаджиев върху търговската марка на ПП Съюз на демократичните сили, от партията заявяват, че парите, зааради които адв. Бозаджиев запорира търговксата марка СДС са инкасирани служебно от началото на 2017 г. от субсидията на СДС, от банката, която обслужва сметката на партията.Сумите, които адв. Бозаджиев твърди за неплатени, са преведени към ЧСИ № 783 - Иван Чолаков, който е нает от адв. Бозаджиев, заради запора който той е наложил върху търговската марка СДС.В позицията на СДС става ясно, че партията не знае дали въпросните суми са преведени от ЧСИ - Иван Чолаков към адв. Бозаджиев. От Съюза на демократичните сили изтъкват, че те не носят отговорност за това и за тях сумите са изплатени, а случаят е приключен.В официалното си писмо те прилагат копия от извлечения от разплащателна сметка на СДС и обясняват, че от изображенията е видно, че сумите са изплатени към ЧСИ-Иван Чолаков.", "date": "2017.08.15", "title": "Запорът над \"СДС\" неоснователен, парите са платени"}
{"url": "https://news.bg/world/buntovnitsi-sa-svalili-siriyski-mig-21.html", "text": "Изтребител на сирийските военновъздушни сили МиГ-21 е свален в района на Ал-Бадия, съобщава канал Sky News Arabia, цитирана от ТАСС.Според тях пилотът е заловен от бойци, като към момента други подробности за инцидента не са дадени.МиГ-21 е съветски многоцелеви изтребител, разработен в средата на петдесетте години на ХХ век, като масово се е произвеждал в Съветския съюз до 1985 г. и е изведен от употреба през 1990 г. Производство по това време е имало и в Чехословакия, Индия и Китай. Общо са произведени около 14 хиляди машини.Към момента МиГ-21 се използва в някои страни от Източна Европа и Близкия изток.", "date": "2017.08.15", "title": "Бунтовници са свалили сирийски МиГ-21"}
{"url": "https://news.bg/regions/gerb-goni-svoy-obshtinski-savetnik-hvanat-v-brakonierstvo.html", "text": "ГЕРБ призовава общинския съветник Румен Райков да напусне Общинския съвет на Троян.Съветникът е обвинен за бракониерстване в язовир \"Сопот\".От партията уточняват, че Райков не е член на ПП ГЕРБ, а е избран за общински съветник от гражданската квота към листата на партията.В изявлението се посочва, че ако Райков откаже да напусне Общинския съвет, той ще бъде изключен от групата на ГЕРБ в местното събрание.\"От ГЕРБ за пореден път заявяваме, че никога не сме и няма да разпъваме политически чадър върху никого и всеки, който нарушава законите на страната трябва да понесе съответната отговорност\", се посочва в прессъобщението.", "date": "2017.08.15", "title": "ГЕРБ гони свой общински съветник, хванат в бракониерство"}
{"url": "https://news.bg/int-politics/makron-iska-ot-erdogan-da-varne-zadarzhan-frenski-zhurnalist.html", "text": "Президентът Емануел Макнър изрази загрижеността си по отношение на френски студент по журналистика, задържан в Турция, при телефонен разговор с турския си колега Тайип Ердоган, съобщава Ройтерс.Той е заловено от турски гранични служители на границата с Ирак в началото на август, след като са установили, че има снимки и интервюта с бойци от кюрдските милиции.Франция се опитва да получи консулска защита. Макрон е казал на Ердоган, че иска \"нашият сънародник да може да се върне във Франция възможно най-скоро\", според изявление на елисейския дворец. Двамата лидери отново ще обсъдят въпроса следващата седмица.Турция смята кюрдската милиция на YPG за продължение на ПКК.Макрон и Ердоган също са обсъдили и сирийския конфликт. Френският президент отново изрази надеждата си за фокус, насочен към борбата срещу тероризма и към всеобхватно политическо решение за мир и обединена Сирия.", "date": "2017.08.15", "title": "Макрон иска от Ердоган да върне задържан френски журналист"}
{"url": "https://news.bg/crime/hvanaha-shofyor-na-tir-ubil-mazh-do-veliko-tarnovo-i-izbyagal.html", "text": "Рано сутринта в понеделник е подаден сигнал, че около газ-станция на западния изход на Велико Търново, е забелязано безжизнено тяло на млад мъж.Екипите, които пристигнали на място, установили, че починалият мъж е 22-годишен жител на село Леденик. Станало ясно и че 22-годишният мъж е починал след като е бил блъснат, а шофьорът е избягал.Съдемномедицинската експертиза потвърдила, че смъртта е настъпила след удар от тежкотоварен автомобил. В разследването били използвани и видеозаписите от околните бензиностанции. Прецизно били проверени и превозните средства, преминали в участъка от пътя по време на инцидента.Последвала организация на оперативни и разследващи от криминалните сектори на ОДМВР-В.Търново и районното управление и полицията успяла да локализира ТИР и на виновния водач.Униформените задържали шофьора - 45-годишния В.С. от Варна, който направил самопризнания.Днес вече В.С. е привлечен като обвиняем за катастрофата и за това, че е напуснал. Мярката за неотклонение, която му е наложена е \"парична гаранция\" в размер на 1000 лв., както и забрана за \"напускане на пределите на страната\".", "date": "2017.08.15", "title": "Хванаха шофьор на ТИР убил мъж до Велико Търново и избягал"}
{"url": "https://news.bg/int-politics/velikobritaniya-iska-novatorska-mitnicheska-sistema-s-es-sled-brekzit.html", "text": "Правителството на Велокобритания заявява, че ще предложи \"новаторски и непроверяван подход\" към митническата система, като част от преговорите по Брекзит, съобщава БиБиСи.Алтернативното предложение на Обединеното кралство, по-ефективна система за гранични проверки, би означавало \"увеличаване на администрацията\", предлага ново публикуван документ.Ключова фигура на ЕС заявява, че идеята за \"невидими граници\" е \"фантазия\".Верхофстад, преговарящият за Европейския парламент, добавя, че преди да започнат търговските преговори, трябва да бъдат договорени други въпроси, възгледи, отразени от главния преговарящ на ЕС Мишел Барние.Великобритания вече заяви, че ще напусне митническия съюз, а бизнесът призова за яснота относно това, какво ще включва заместващата система.Предложенията на Обединеното кралство, подробно описани в \"документ за бъдещо партньорство\", включват и възможността за \"временен митнически съюз\" след напускането на Обединеното кралство от ЕС през март 2019 г., за да се избегне броблем с бизнеса, докато се случат новите договорености.Според новия документ Великобритания може да поиска от Брюксел да създаде \"временен митнически съюз\", след като напусне ЕС през март 2019 г.Но през този период, също така се очаква да може да договаря собствените си международни търговски сделки - нещо, което не може да направи като член на митническия съюз на ЕС.След като този период изтече, Обединеното кралство ще се стреми да се съгласи или със \"силно рационализирана\" граница с ЕС, или с ново \"партньорство\" без никаква митническа граница.Документът подчертава силната начална позиция на Обединеното кралство и начина, по който може да се надгради чрез два широкообхватни подхода:\"Силно усъвършенствана митническа договореност между Обединеното кралство и ЕС, с възможно невидими митнически изисквания. Целта е да се запазят някои съществуващи договорености, които имаме с ЕС, да намалим или премахнем бариерите пред търговията чрез нови договорености и да приемем технологични решения, които да улеснят фирмите при спазването на митническите процедури\", се казва в документа\"Ново митническо партньорство с ЕС чрез привеждане на подхода ни към митническата граница по начин, който премахва необходимостта от митническа граница между Обединеното кралство и ЕС. Един потенциален подход би включил Обединеното кралство в отразяването на изискванията на ЕС за внос от останалата част на света, където крайната дестинация е ЕС\", добавя документа.Държавният секретар за напускане на ЕС Дейвид Дейвис заявява: \"Подходите, които излагаме днес, ще бъдат от полза както за ЕС, така и за Обединеното кралство и ще избегнат блясъка за бизнеса и хората от двете страни ... Великобритания е най-големият търговски партньор на ЕС, така че е в интерес на двете страни да постигнем споразумение относно бъдещите ни отношения.\" Министърът на финансите, Филип Хамънд, коментира: \"Нашите предложения са амбициозни и с право. Те уреждат договорености, които ще позволят на британските фирми да продължат да търгуват с европейските си партньори в бъдеще, като същевременно разширяват пазарите си извън ЕС.\"Секретарят по международната търговия, д-р Лиъм Фокс, допълва: \"Напускането на митническия съюз ще ни позволи да поддържаме напълно независима търговска политика в националния интерес на Великобритания, която ще бъде от полза за британските фирми и потребители.\"", "date": "2017.08.15", "title": "Великобритания иска \"новаторска\" митническа система с ЕС след Брекзит"}
{"url": "https://news.bg/int-politics/tilarsan-obvini-idil-v-genotsid.html", "text": "Държавният секретар на САЩ Рекс Тилърсън обвини \"Ислямска държава\" в геноцид спрямо езидите, християните и мюсюлманите-шиити.\"Бойците на ИДИЛ продължават да преследват представители на различни вероизповедания. Очевидно е, че \"Ислямска държава\" носи отговорност за геноцида спрямо езидите, християните и мюсюлманите шиите в районите, които са били или остават под контрола на бойците\", заявява Тилърсън в ежегодния доклад на департамента за религиозните свободи в световен мащаб.На пресконференцията Рекс Тълърсън заяви и че правителството във Вашингтон е готово на преговори със Северна Корея.\"Продължаваме да имаме интерес при откриването на начини за започването на диалог, но всичко зависи от Ким Чен-ун\", посочи той.По думите на държавния секретар, от севернокорейския лидер Ким Чен-ун зависи кога ще започнат преговорите.По-рано държавният секретар настоя, че Пхенян трябва да демонстрира, че ще се откаже от ядрената си програма.", "date": "2017.08.15", "title": "Тилърсън обвини ИДИЛ в геноцид"}
{"url": "https://news.bg/world/nasa-zasne-golyam-pozhar-v-grenlandiya.html", "text": "Гренландия е известна с леда си, но наблюдения установиха, че и там има големи горски пожари този август, съобщава Еarthobservatory на НАСА. Пожарите са в Западна Гренландия, на около 150 километра североизточно от Сисимиут.Сателити за пръв път откриха доказателства за пожар на 31 юли. Спектрорадиометърът с умерена разделителна способност (MODIS) и визуалният инфрачервен визуализиращ радиеметър Suite (VIIRS) в Суоми събират ежедневни изображения на дим от огън една седмица. По-детайлен образ на огъня е хванат на 3 август.Въпреки че не е новост да се наблюдават пожари в Гренландия, тази година пожарите са много повече отколкото през всяка друга година от както се събират данни през 2000 г.Пожарите, открити в Гренландия от MODIS, обикновено са малки, някои вероятно са и лагерни огньове. Но през август 2015 г. е уловено изображение и на друг огромен пожар. Датския метеорологичен институт и други научни организации, нямат сведения за история на пожарите в Гренландия.Огънят изглежда се разгаря от торф, отбелязват учени от университета в Маями. Това би означавало, че огъня вероятно е довел до рязко увеличаване на емисиите на въглероден диоксид, причинени от горски пожари, отбелязва учен от програмата на Европейската комисия \"Коперник\".Не е ясно какво е предизвикало този пожар, въпреки че липсата на документирана светкавица преди запалването му предполага, че огънят вероятно е причинен от човешка дейност. Районът се посещава редовно от ловци на елени и не е далеч от град с население от 5 500 души.Лятото тази година е доста сухо, в Сисимиут не е падал почти никакъв дъжд през юни, а през юли само половината от нормалното за месеца. Пожарите излъчват подобен на сажди материал, наречен черен въглерод. Вероятно ветровете ще транспортират част от този материал на изток до ледената шапка, където той ще допринесе за потъмнелия сняг и лед по западния край на Гренландия. Тази област е от интерес за климатолозите, защото тъмненият сняг и лед са склонни да се стопят по-бързо, отколкото когато са чисти.", "date": "2017.08.15", "title": "НАСА засне голям пожар в Гренландия"}
{"url": "https://news.bg/world/sasht-i-kitay-podpisaha-sporazumenie-mezhdu-vaorazhenite-si-sili.html", "text": "Председател на Съвета на началник-щабовете на американските въоръжени сили, генерал Джоузеф Дънфорд, който е в Китай на официално посещение и началникът на Генералния щаб на Народоосвободителната армия на Китай, Фанг Фрнгуи подписаха споразумение за установяване на \"механизъм за стратегически диалог\", съобщава ТАСС, цитирайки изявление на Пентагона.\"Това споразумението ще разшири контактите между въоръжените сили на двете страни и ще намали вероятността от грешки ... Тези контакти са особено важни сега, когато региона и света са изправени пред заплахата от Северна Корея с ядрени оръжия\", се казва още в изявлението.\"За да бъда честен, ние трябва да се справим с много сложни въпроси, към които нямаме непременно единен подход ... Но ние ще преодолеем тези трудности\", коментира Дънфоррд.Според него, двете страни \"винаги ще имат някои различия ... ние трябва да се опитаме да видим областите на сътрудничество\".Посочва се, че първото заседание по механизма е насрочено през ноември. Американската страна ще бъде представена от ръководителя на отдела за стратегическо планиране и политика на началник-щабовете генерал Ричард Кларк.Дънфорд от понеделник за първи път е на официално посещение в Китай.", "date": "2017.08.15", "title": "САЩ и Китай подписаха споразумение между въоръжените си сили"}
{"url": "https://news.bg/int-politics/kakvo-bi-spryalo-yadreniya-razboynik.html", "text": "Още в началото на годината американските експерти оцениха конфликта около севернокорейската ядрена и ракетна програма като най-взривоопасния от всички настоящи конфликти по света. И докато погледите в Германия са насочени към рисковете и опасностите в съседство, американският радар улавя най-вече кризисни сигнали от Източна Азия. Експертите се занимават най-вече с въпроса дали човекът в Белия дом е в състояние да овладее една голяма международна криза или със своята непредсказуемост може да предизвика ескалация, която да завърши с апокалипсис. Днес и широката общественост е наясно с измеренията на източноазиатската криза. Всички виждат колко е ранима южнокорейската столица Сеул например.Дошло е време за хладен разумСеверна Корея направи опити с междуконтинентални ракети и отправи заплахи срещу тихоокеанския остров Гуам. Американският президент Тръмп от своя страна заплаши режима в Пхенян с \"огън и ярост\", ако продължи да разработва както досега своята забранена от ООН ядрена и ракетна програма. Няма спор, че в конфликта с един режим, който подтиска собственото си население, отправя агресивни заплахи към съседите си и към САЩ и предизвиква всеобщо неспокойствие с ракетните си тестове, е дошло време за хладен разум.Дошло е време за експерти, които разсъждават и действат рационално и не позволяват да бъдат провокирани от \"ядрения разбойник\" на една държава, която прилича на Гулаг. Дошло е време за държавни мъже, които да запазят хладнокръвие и да не се поддадат на реторичните сплашвания, като при това не оставят и капка съмнение в собствените си отбранителни способности. Меко казано, никой не може да бъде сигурен дали Доналд Тръмп е способен да действа рационално. Досега той доста често се водеше от импулсивния си характер и неговото правителство трябваше да върши черната дипломатическа работа, за да заглажда ситиуацията. Затова не е чудно, че напомнянето, че в този конфликт не е възможно военно решение, е отправено преди всичко към Доналд Тръмп. Поне такова е становището на много европейци.Спиралата на ескалациятаБи било добре обаче да не забравяме кой задвижи спиралата на ескалацията и кой пряко или косвено участва в нея. По времето на Бил Клинтън през 1990-те години САЩ се опитваха да отклонят Северна Корея от курса ѝ на ядрено въоръжаване с различни примамаливи предложения. Северна Корея обаче продължи да блъфира и да разширява съответните си програми. Шестстранните преговори с участието на Китай и Русия също бяха безплодни. Ако американските тайни служби не се заблуждават напълно, то Северна Корея разполага с не една ракета с далечен обсег на действие, която може да достигне до западното американско крайбрежие. Освен това Пхенян може да снабди тези ракети с ядрени бойни глави. Някои от севернокорейските ракети с малък обсег на действие, които могат да поразят Япония или Южна Корея, вече са снабдени с ядрени бойни глави. И ако някои немекват, че от гледна точка на севернокорейския диктатор ядрените оръжия са един вид застраховка за оцеляването му, нито един отговорен политик на някоя демократична държава не може да гради сигурността на собственото си население на тази основа. Това би било твърде опасно начинание.Главоболия за ПекинПо-скоро трябва да се обърнем към Китай, за когото се твърди, че е последният съюзник на Северна Корея и има влияние върху диктатора Ким Чен-ун. Въпреки че китайското ръководство се присъедини към санкциите на ООН и спря вноса на суровини, Китай си остава най-важният търговски партньор на Северна Корея и доставя на Пхенян жизнено важни и стратегически стоки. Затова не е трудно да си представим, че Северна Корея продължава да разработва своите ядрени и ракетни програми с косвеното и мълчаливо участие на Китай. Междувременно Ким Чен-ун и неговата клика създават сериозни главоболия на Пекин, защото евентуална военна ерупция би имала непредвидими последици за целия регион и защото американската политика става все по-непредсказуема. Въпреки това правителството на Доналд Тръмп трябва да се опита да привлече Китай към съвместни действия срещу диктатора в Пхенян. Фактът, че Северна Корея притежава ядрено оръжие и де факто е ядрена сила, нанася сериозни вреди на политиката за неразпространение на ядрените оръжия. Не е нужно да се стига до катастрофа, за да разберем колко големи са тези вреди. И ако дипломацията трябва да докаже на какво е способна, то нека го стори сега.", "date": "2017.08.15", "title": "Какво би спряло \"ядрения разбойник\"?"}
{"url": "https://news.bg/world/oon-prizova-da-ne-se-narushava-iranskata-yadrena-sdelka.html", "text": "Споразумението за иранската ядрена програма е една от най-важните постижения на дипломацията и международната общност трябва да направи всичко възможно, за да го спаси. Това съобщи официалният представител на генералния секретар на ООН Стефан Дюжарик, цитиран от ТАСС.Той коментира възможността Техеран да излезе от сделката в отговор на новите американски санкции.\"Генералният секретар смята, че съвместният план за действие, относно ядрената програма на Иран, е едно от най-важните дипломатически постижения в общия ни стремеж за мир и сигурност и ние трябва да направим всичко възможно, за да го спаси\", коментира Дюжарик.По-рано днес президентът на Иран Хасан Рухани каза, че Техеран може да излезне от ядрената сделка в рамките на няколко часа, ако Съединените щати ще налагат нови санкции на Ислямската република. Два дни преди това, иранския парламент прие закон, предвиждащ отпускането на допълнително 520 милиона долара за програмата за развитие на балистични ракети, както и разширяване дейността на ислямската революционна гвардия в региона. подпомагащи ракетната програма на Иран. В отговор, иранските власти входираха в Съвета за сигурност на ООН жалба срещу Съединените щати по отношение на санкциите, както и обвиниха Вашингтон в нарушаване на ядрената сделка.", "date": "2017.08.15", "title": "ООН призова да не се нарушава иранската ядрена сделка"}
{"url": "https://news.bg/crime/obvinyavat-babata-na-zahvarlenoto-v-pernik-martvo-bebe-v-sauchastie.html", "text": "Бабата на мъртвото новородено бебе също беше арестувана, съобщават от МВР. Тя и дъщеря й ще бъдат обвинени в съпричастие на ъбийство. Припомняме, че в Перник мъртво новородено. Тя й 45-годишната баба на бебето са задържани с прокурорско постановление за срок до 72 часа, като предстои внасяне в съда на искане за определяне на постоянен арест.Те ще бъдат обвинени в убийство по чл. 116 от Наказателния кодекс.Припомняме, сигнал в МВР за намерено тяло на новородено бе подаден в неделя, около 19.50 часа. Полицаите са се отзовали в района на кв.\"Тева\" в Перник, където са извършили . Тялото на детето и било оставено в междублоково пространство, голичко и без пелена.", "date": "2017.08.15", "title": "Обвиняват бабата на захвърленото в Перник мъртво бебе в съучастие"}
{"url": "https://news.bg/health/nzok-sklyuchva-dogovor-s-bolnitsata-s-po-dobra-usluga.html", "text": "Обвързване на критериите за качество на медицинските дейности на лечебните заведения с достъпа до финансиране от НЗОК. Това е един от приоритетите в здравния сектор, представи от министър проф. Николай Петров по време на пресконференция в Министерство на здравеопазването.\"Нека да има болници, нека да има конкуренция - само че България със седем милиона има ли нужда от 300 болници\", аргументира се Петров. По думите му с обвързването на критериите за качество, касата ще сключва договор с болницата, която предоставя по-добра услуга. Така въпросните критерии могат да станат основание за сваляне на доверието от дадена болница.Проф. Петров подчерта, че изключително много ще държат на тази мярка. \"Вече минахме етапа, в който всички се поупражнявахме в сферата на здравеопазването и е дошъл момента, в който тези, които дадат качество да имат достъп до финансов ресурс\", посочи той.Предвижда се още разработване на мерки за селективен подбор при избор на медицински услуги, финансирани от НЗОК. Така националната здравна карта ще трябва да даде отговор на въпроса кои лечебни заведения какви средства трябва да получават въз основа на качеството на предоставяната от тях услуга. Той припомни, че вече има едно решение на съда във връзка със здравната карта и предстои петчленен състав на Върховния административен съд да се произнесе по нея.Така у нас в момента няма регламент, по който да бъде определен от колко болници има нужда Ямболска или Бургаска област, а който и да било министър няма право да откаже създаването на болница.\"Мъчим се да вкараме регламент, който не зависи от Николай Петров, не зависи от Петър Москов - система трябва да има\", настоя проф. Петров.Относно евентуални фалити на болници при въвеждането на подобна мярка, Петров коментира, че ако болницата си изпълнява обема на дейност, ако дава необходимото качество, оттам нататък дали ще фалира или не, е въпрос на мениджмънт. Той подчерта, че средата е пазарна и ако те имат добър потенциал ще продължат да привличат пациенти.Освен това управленската програма в сектора предвижда и стартирането на обществен дебат за демонополизация на НЗОК и моделите за постигане на тази демонополизация.По отношение на лекарствената политика, проф. Петров отчете, че промените целят да се постигне такава среда, в която да няма липса на основни лекарствени продукти. Предвижда се усъвършенстване на реинбурсната и ценова политика, създаване на Национален регистър за медицинските изделия, заплащани с обществени средства.По отношение на лекарствените продукти програмата предвижда създаване на централен орган за възлагане на обществени поръчки, чрез който да бъдат постигнати по-добри цени, от който ще могат да се възползват изпълнителите на болнична медицинска помощ. Втората стъпка е създаването на такъв централен орган за възлагане на обществени поръчки и по отношение на медицинските изделия.Предвижда се и разработването на регламент за употребата на неразрешени лекарствени продукти в хуманната медицина. МЗ предвижда и създаване на самостоятелен фонд за пациентите с редки болести.Сред изложените мерки са и тези свързани със спешната помощ, където предстоял приемането на стандарта за спешна медицина, както и мерки за подобряване на условията труд, строителство, ремонт на спешните центрове, закупуване на нови санитарни автомобили, въвеждане на системата за триаж. Финализиране на включването на професията парамедик в системата на спешната помощ.Проф. Петров не скри, че се готви изготвянето на теоретичен модел за заплащането на труда на лекарите. По думите му в момента заплащането на труда в здравеопазването е една енигма.\"Няма ясен регламент от къде идват парите. Те идват от клиничните пътеки, а в тях няма предвидено перо труд\", коментира проф. Петров. По думите му това не е нова идея. Ще бъде направена работна група за изработването на механизъм за остойностяване на медицинския труд. Така по колективен трудов договор - ДМС-та на места въобще не се плащали, а там, където се плащат тези 40% - на практика до самия лекар достигали не повече от 10%.Проф. Петров не скри, че има прекалено голямо разтваряне на ножицата и така се получавало, че има хора които получават много високи заплати, а така наречените медицински специалисти са най-онеправдани.Относно болницата в Ловеч, където лекарите не бяха получавали заплати от пет-шест месеца, министър Петров посочи, че от докладът изготвен за състоянието на болницата става ясно, че там има хора, чиито заплати \"въобще не са лоши\". \"Как можеш да получаваш такива големи заплати като болницата е фалирала и не можеш да си платиш тока\", попита той.Министър Петров припомни, че вече е поел ангажимент до края на годината да предложи модел за управление на болниците, който да отчита точно това - как се формира заплата, как се формира ДМС-то, как ще се разпределя и отчита извънредният труд на персонала.Във връзка с Националния кръвен център, който не работел през почивните дни, проф. Петров коментира, че вече е сменено ръководството. Сега ще работят събота. Той не скри, че там има доста тежък одитен доклад. По думите му е възможно въз основа на него да бъде сезирана Прокуратурата.", "date": "2017.08.15", "title": "НЗОК сключва договор с болницата с по-добра услуга"}
{"url": "https://news.bg/bulgaria/hilyadi-hora-se-dokosnaha-do-chudotvornata-ikona-sveta-bogoroditsa-troeruchitsa.html", "text": "Хиляди вярващи се докоснаха до чудотворната икона на Света Богородица Троеручица на празника Успение Богородично в Троянския манастир, предаде БНТ.По традиция чудотворната икона на Света Богородица Троеручица беше изнесена от манастира и с литийно шествие пренесена до параклиса на мястото, където е станало първото чудо, извършено от нея. Там беше извършен водосвет, след което вярващите отново се помолиха пред чудотворната й сила.В храма на светата обител патриарх Неофит отслужи тържествена литургия в съслужение с други духовници.\"Тази година, на 15-ия ден от август, сме в храма, за да се присъединим към всеобщата възхвала на Богородичното Успение, да въздигнем сърцата си към небесата и заедно, цялата църква, да възпеем Пресветата Божия Майка, която днес се отправя от земния към вечния живот, от света на скръбта и очакването към царството на Бога и пълнотата на живота, който Нейният Син и наш Бог Й даде в изобилие.\" - каза патриархът.Днес християните почетоха Успението на Божията майка Дева Мария. Денят, известен като Голяма Богородица, е и един от дванадесетте велики празници в църковния календар.\"Да даде Света Богородица здраве, сила, радост и успех на милото Отечество и на всички нас\", пожела игуменът на Троянския манастир Величкият епископ Сионий.", "date": "2017.08.15", "title": "Хиляди хора се докоснаха до чудотворната икона Света Богородица Троеручица"}
{"url": "https://news.bg/crime/razbiha-kanal-za-kradeni-skapi-dzhipove-kam-rusiya.html", "text": "Столичната полиция разби канал за крадени джипове към Русия, предаде БНТ.Според информация от МВР, при операцията е задържан един от най-опитните автокрадци у нас - Павлин Петров-Пери, който е с богато криминално досие.В неделя през нощта автокрадците са похитили луксозен джип, модел 2016 г. и са го откарали го в гараж в квартал \"Овча купел\", нает предварително от човек с фалшива самоличност. Там те са били задържани от спецотряда 'Кобра\".Групата е подбирала на случаен принцип само два определени модела нови джипове. Крадците са следели да няма камери и свидетели. Всичко е приключвало за не повече от минута благодарение на модерната техника, с която са разполагали.Те укривали колите софийски гаражи, където престоявали за кратко - докато се подготвят фалшиви документи и се поставят специални \"тапи\", които заглушават GPS сигнала. След като колите станели непроследими, групата ги изкарвала от София.От МВР посочват, че мощните джипове дават сериозна преднина на крадците при евентуална гонка.\"Лицата вече стават много агресивни при задържане. Представете си като се качат в чисто нов джип. Той е над два тона и половина. Такъв автомобил като потегли просто няма спиране.\" - коментира Пламен Максимов от сектор \"Престъпления, свързани с МПС\" в СДВР.Автокрадците показват и завидна бързина, когато разглобяват колите за части. Според МВР, бандата предпочита автомобили с фабрични аларми, тъй като е по-лесно да бъдат изключени.От един нов автомобил чистата печалба за крадците е между 15 и 20 000 лв.", "date": "2017.08.15", "title": "Разбиха канал за крадени скъпи джипове към Русия "}
{"url": "https://news.bg/politics/borisov-i-ruskiyat-poslanik-razgovaryaha-za-energetikata-v-troyanskiya-manastir.html", "text": "Премиерът Бойко Борисов е разговарял с руския посланик Анатолий Макаров днес при посещението си в Троянския манастир, съобщи bTV с позоваване на руското посолство у нас.Двамата са обсъдили двустранното сътрудничество в сферите на енергетиката, туризма и търговията, гласи официалното съобщение от посолството.От българска страна заедно с премиера в срещата е участвал и финансовият министър Владислав Горанов.Не се съобщават подробности за разговорите.На срещата е присъствал и патриарх Неофит.", "date": "2017.08.15", "title": "Борисов и руският посланик разговаряха за енергетиката в Троянския манастир"}
{"url": "https://news.bg/education/uvolneniyat-plovdivski-uchitel-shte-sadi-gimnaziyata-vtori-pat.html", "text": "Уволненият пловдивски учител ще съди повторно училището, в което е преподавал, това става ясно от официално писмо разпратемо и до медиите. Според Ангел Грънчаров, който е преподавал по философия, уволнението му е неправомерно.Гранчаров обяснява, че конфликтът с ръководството на гимназията в лицето на директора Стоянка Анастасова е започнал още преди пет години, когато Грънчаров предложил за патрон на училището да бъде избран Стив Джобс. Тогава директорката се възпротивила и го обвинила в търсене на популярност.Грънчаров изпрати до пловдивския митрополит Николай,  отворено писмо, което беше адресирано и до медиите и до институциите. В писмото бившият учител моли за помощ духовника.В писмото си Грънчаров обяснява, че два месеца след уволнението си е стоял и протестирал на входа на пловдивската гимназия по електротехника и електроника.\"Позволих си да дам този шанс на директорката сама да си поправи грешката, ала тя не се възползва от него, независимо от това, че аз толкова много време всеки ден протестирах на тротоара, до централния вход към двора\", пише Грънчаров.В писмото си бившият учител обяснява, че е оспорил в съда първото уволнение от гимназията . \"В крайна сметка Върховният Касационен съд отмени заповедта за уволнението ми и ме възстанови на работа, ала след само една година директорката отново дръзна да постигне нов реванш, отново ме опраска\", пише Ангел.В писмото си Грънчаров се съмнява, че сърцето му ще издържи нервите от повторни изтощителни съдебни заседания на продължаващ много месеци наред съдебен процес.Като причина затова защо директорката водила битка с него, Ангел Грънчаров пише \"аз съм радетел на по-различен и иновативен преподавателски подход, боря се за едно ново, съвременно, човеколюбиво, свободолюбиво и правдолюбиво образование и обучение\"", "date": "2017.08.15", "title": "Уволненият пловдивски учител ще съди гимназията втори път"}
{"url": "https://news.bg/politics/do-kraya-na-septemvri-oborudvaneto-za-aets-belene-shte-bade-tuk.html", "text": "Запазването на ядрената енергетика в страната и намирането на решения, свързани с проекта АЕЦ \"Белене\" по отношение на най-доброто използване на наличното оборудване, с което разполагаме и което е платено в края на 2016 г. Това открои министърът на енергетиката Теменужка Петкова на пресконференция, свързана с приоритетите на правителството в енергийния сектор.Във връзка с АЕЦ \"Белене\" Петкова допълни, че Българската държава няма ресурс, който да инвестира в реализацията на такъв проект.Тя припомни, че необходимият ресурс е над 20 млрд лв., а България никога не е имала такъв ресурс. Такъв ресурс няма и към настоящия момент, посочи министърът.\"Това което ние трябва да направим, и това, което ще предприемем като първо действие, е да отделим активите и пасивите във връзка с този проект. Отделяйки ги в отделна компания, ние ще стартираме процедура по приватизация\", обясни Петкова.Тя посочи, че в рамките на приватизационната процедура ясно ще заявят условията си, които продължават да бъдат: Българската държава да не се ангажира в предоставяне на държавна гаранция, да не се ангажира със сключване на договори за изкупуване на електрическа енергия и съответно, с предоставяне на допълнителен финансов ресурс.До края на месец септември цялото оборудване ще бъде в България. \"До тогава ние трябва да имаме много ясна визия по отношение на това как ще бъде оползотворено по най-добрия начин това оборудване, така че парите на българския данъкоплатец, които са инвестирани в този проект, които до момента са приблизително 3 млрд. лв, да бъдат използвани по най-добрият начин\", каза Петкова. По думите й, няма право на повече грешки с този проект.Тя припомни, че в края на миналата година сме платили 1 млрд. и 176 млн. за оборудването за \"Белене\", поръчано през 2008 г.\"Поръчано оборудване при положение, че не е имало сключен договор за реализация на този проект, не е имало яснота как ще се финансира, не е имало яснота колко ще струва\", коментира Петкова.По думите й, ако не се намери решение за това как да се използва оборудването, рискуваме всички тези разходи \"да бъдат отнесени в загуба\".Като изключително важно Петкова определи и удължаването на живота на 5 и 6 блок на АЕЦ \"Козлодуй\". Друга важна част е увеличаването на мощността на тези блокове до 104%, уточни Петкова. През есента на тази година предстои да бъдат извършени тестове по отношение на увеличаването на мощността на 6 бл. на АЕЦ \"Козлодуй\".Министърът на енергетиката посочи като важна част от работата на министерството радиоактивните отпадъци. През 2005г. България е поела ангажимент, свързан с изграждането на площадка за съхранение на отпадъци - \"Радиана\". Предстои в най-скоро време - в края на август месец, да статира строителството на площадката.", "date": "2017.08.15", "title": "До края на септември оборудването за АЕЦ \"Белене\" ще бъде тук"}
{"url": "https://news.bg/crime/boyat-v-kazanlak-ne-e-na-etnicheska-osnova.html", "text": "От МВР смятат, че боят в Казънлък в неделя не е започнал заради етническо напрежение, а става дума за битов скандал. Те уточняват, че фактическата обстановка сочи, че няма данни конфликт да е породен на база етнос.Към момента прокуратурата в Казанлък разследва по досъдебно производство за нанесени леки телесни повреди по хулигански подбуди.Полицаите казват, че едната компания била от 7-8 души от село Шейново и между тях имало две жени и дете. Именно тяхната група направила забележка за силата на звука на музиката на другата компания от няколко души от село Дунавци.В понеделник, 14 август са снети писмени обяснения, както от останалите лица, участвали в сбиването, така и от установените свидетели на случилото се.На всички лица, участващи в конфликта са съставени предупредителни протоколи.Припомняме, че според версията на пострадалите компанията им направила забележка да се намали силната музика, идваща от ромската махала. В отговор на това в заведението, в което били пострадалите, нахлули около 15 цигани, въоръжени с ножове.По думите на един от пострадалите, ситуацията е възникнала без причина - \"Плашещото е, че бяха действително добре организирани, страшно хладнокръвни хора, носеха ножове с тях. В никакъв случай не може да се подценяват такива хора, за мен са буквално обществено опасни, защото те нямаха някаква конкретна причина за такова нещо\", обяснява Христо.", "date": "2017.08.15", "title": "Боят в Казанлък не е на етническа основа"}
{"url": "https://news.bg/health/chestvaha-denya-na-spasenieto-pred-vma.html", "text": "По повод Деня на Спасението - 15 август, министърът на здравеопазването Николай Петров поднесе венец при Паметника на медицинските чинове, загинали във войните. В градинката пред ВМА с минута мълчание и включени сирени бепе почетена паметта на д-р Стефан Черкезов и на всички наши сънародници, загинали при спасяване на човешки живот.На 15-ти август 1963 д-р Стефан Черкезов, тогава 26-годишен, спасява 47 души, като ги изнася от горящ автобус, а на следващия ден умира от раните си. От 2004 г. на тази дата в много лечебни заведения у нас неформално се отдава почит към д-р Черкезов и към медиците, загинали при изпълнение на своя професионален и човешки дълг.От 2012 г с Решение на Министерски съвет 15 август е обявен официално за Ден на Спасението, като с този акт България става първата страна в ЕС, която официално почита паметта и загиналите по време на спасителни акции.", "date": "2017.08.15", "title": "Честваха Деня на Спасението пред ВМА"}
{"url": "https://news.bg/world/kitay-uveri-filipinite-che-nyama-da-ima-ekspanziya-v-yuzhnokitaysko-more.html", "text": "Китай увери Филипините, че няма да заема нови територии в Южнокитайско море след срещите в Манила, тъй като и двете страни се опитват да укрепят отношенията си, коментира филипинският министър на отбраната, цитиран от Ройтерс.Министърът Делфин Лорензана съобщава, че Филипините и Китай са достигнали до разбирателство, като е договорено да няма нови окупации на острови.\"Сега има статукво в Южнокитайско море. Според него китайците няма да заемат нови острови в Южнокитайското море, нито пък ще строят\", съобщава министерство на външните работи на Филипините, коментирайки и риболовен район близо до Филипините, който Китай блокира от 2012 г. до 2016 г.Лорензана не коментира доклад от военните, че пет китайски кораба са се появили почти на 5 километра от филипинския остров Титу в архипелага \"Спретли\" в събота.Конгресменът Гари Алехано заявява пред Ройтерс, че китайски риболовни кораби са блокирали филипински кораб за наблюдение в района преди два дни.Началникът на армията по обществените въпроси, полковник Едгард Аревало, отказа да коментира, докато въоръжените сили нямат \"цялата картина за настоящата ситуация\". Китай е изградил седем острова на рифове в спорни райони, три от които, според експертите, са в състояние да настанят изтребители. Те разполагат с писти, радари и ракети земя-въздух, за които Китай твърди, че са за отбрана.", "date": "2017.08.15", "title": "Китай увери Филипините, че няма да има експанзия в Южнокитайско море"}
{"url": "https://news.bg/world/v-istanbul-zadarzhaha-atentator-podgotvyasht-ataka-v-evropa.html", "text": "Турските сили за сигурност са задържали в Истанбул боец на ИДИЛ, който е издирван от Интерпол, съобщава местната медия NTV, цитирана от ТАСС. Полицейската антитерористична операция започва преди пет дни след получена разузнавателна информация, относно наличието на екстремисти в града, които правят бомби в домашни условия.Задържаният терорист Мехди А. е от белгийски произход и е пристигнал в Истанбул, за да се подготвят за терористични атаки в Европа. Той е в списъка на издирваните от Интерпол джихадисти в продължение на три години. Той също е заподозрян във връзки с терористи, които стоят зад настоящите бомбените атентати в Европа.Отбелязва се, че задържаният ще бъде екстрадиран от Турция за Белгия след приключване на всички законови процедури.", "date": "2017.08.15", "title": "В Истанбул задържаха атентатор, подготвящ атака в Европа"}
{"url": "https://news.bg/int-politics/zigmar-gabriel-trudno-obyasnyava-kakvo-se-sluchva-v-sasht.html", "text": "Министърът на външните работи на Германия Зигмар Габриел разкритикува войнствената реторика на президента на САЩ Доналд Тръмп по отношение на ситуацията около Северна Корея.\"Такива конфликти започват със заявления и завършват с военни операции\", отбеляза Габриел в интервю за Kölner Stadt-Anzeiger.По думите на Габриел \"целият свят е шокиран от това колко непредсказуема е станала политиката на САЩ\".\"В същото време е трудно да се обясни какво се случва в САЩ\", заявява Габриел и посочва, че докато държавният секретар на САЩ Рекс Тилърсън и министърът на отбраната Джеймс Матис считат за грешка евентуална военна намеса на САЩ и звучат реалистично, то по съвсем различен начин звучи Тръмп.За съжаление, по думите на Зигмар Габриел, президентът на САЩ използва изключително войнствена реторика. За Габриел е трудно да се разбере кой командва в САЩ, а в обкръжението на Тръмп има лица, които \"искат да подменят силата на закона, с правото на джунглата\".\"Това е в противоречие с това, което до сега свързваше Запада - универсални ценности, като свобода, демокрация и право\", отбеляза външният министър на Германия и допълва, че Европа е научила урока си, че сега е времето на дипломацията, а не на бойните викове. ", "date": "2017.08.15", "title": "Зигмар Габриел трудно обяснява какво се случва в САЩ"}
{"url": "https://news.bg/world/izcheznalite-printsove-na-sauditska-arabiya.html", "text": "През последните две години са изчезнали трима саудитски принцове, живеещи в Европа, съобщи БиБиСи.Причината за изчезването им - били критични към правителството в арабската страна. Има доказателства и за това, че принцовете са били отвлечени и върнати обратно в Саудитска Арабия.На 12 юни 2003 година саудитският принц Султан бин Турки бин Абдулазис е бил отведен в дворец в покрайнините на Женева. Дворецът бил на чичото Султан, който по-късно станал Цар Фахд.Чичото помолил Султан да се прибере в Саудитска Арабия, за да може конфликтът, възникнал покрай критиките на Султан към управлението на страната, да бъдe решен.Султан обаче отказал да се прибере. Тогава чичото му се извинил и отишъл да говори по телефона. На разговора присъствал и министърът по ислямските въпроси на Саудитска Арабия Шейх Салех ал-Шейх, който също напуснал стаята.Минута след това обаче в стаята нахлули маскирани мъже, които започнали да бият Султан и успели да му сложат белезници. Мъжете инжектирали във врата на принца приспивателно. Упоеният Султан е бил транспортиран до летището в Женева.Това е версията на отвлечения принц за събитията от 2003 г., които променили живота му. Историята си Султан разказал на съда в Швейцария години след инцидента.Докато го отвличали, представители и приближени от свитата на принца го чакали да се завърне в хотела от закуската с чичо му. Между чакащите бил и човекът, отговарящ за комуникациите на Султан - Еди Ферейра.\"Със всяка изминала секунда мълчанието ставаше оглушително\", обяснява по спомени Ферейра. \"Не можехме да се свържем с екипа по сигурността на принца. Това беше първият сигнал за случващото се. Опитахме да се свържем и със Султан, но нямаше отговор, никой не вдигаше\".Тогава при Ферейра дошли двама неочаквани посетители.\"Посланикът на Саудитска Арабия в Швейцария и генералният директор на хотела дойдоха и наредиха на всички да напуснат апартамента. Принцът вече беше в Рияд, нашите услуги вече не му бяха необходими. Можеше просто да си тръгнем\", спомня си Ферейра.Тогава приближеният на принца започнал да се пита - какво е направил Султан, че да накара собственото му семейство да употреби сила, да го упои и отвлече?Годината преди това Султан е пристигнал в Европа за лечение. Тогава той започнал да упреква правителството в Саудитска Арабия в интервюта пред западните медии. Той осъдил и положението в страната относно правата и свободите на човека. По думите му в Саудитска Арабия имало корупция сред управниците и длъжностните лица. Султан искал в страната да се направят някои реформи.Вторият случай на отвлечен принц е този с принц Турки бин Бендар, който някога е бил майор в полицията в Саудитска Арабия. Той отговарял за полицейското управление на самата кралска фамилия. Но заради горчив семеен конфликт за оспорвано наследство той влиза в затвора. След освобождаването си той бяга в Париж, където през 2012 г. започва да публикува видеоклипове в YouTube, които призовават за реформи в Саудитска Арабия.Властите в Саудитска Арабия не били много щастливи от този факт. Затова те предприели мерки като тези срещу принц Султан - опитали се да го убедят да се прибере в страната, където споровете да бъдат разрешени.Когато заместник-министърът на вътрешните работи Ахмед ал-Салем се обадил да призове Турки да се прибере, Турки записал разговора и го качил в интернет.\"Всички очакват твоето завръщане. Нека бог да бъде с теб\", казал министърът.\"Очакват завръщането ми ли? Защо тогава ваши подчинени ми пращат писма, в които пише \"ти, кучи син, ще те завлечем обратно, както завлякохме Султан\", учудил се Турки, а министърът му отговорил, че никой няма да го докосне. Турки обаче знаел, че заплахите били изпратени именно по нареждане на министъра.Турки продължил да публикува видеоклипове със неизгодно за управлението в Саудитска Арабия съдържание. Качвал клипове до юли 2015 година, когато изчезнал.Близък познат до Турки Ваел ал-Халаф споделя, че принцът имал навика да му се обажда всеки месец. \"Той буквално изчезна за 4 или 5 месеца. Ситуацията беше много съмнителна. Тогава чух от по-висшестоящ офицер в кралството, че Турки се намира в Саудитска Арабия. Бяха го отвлекли\", обяснява ал-Халаф.Търсих много новини за него. По едно време открих статия в марокански вестник, според която Турки трябваше да се върне във Франция след визитата си в Мароко. Тогава обаче той е бил арестуван и вкаран в затвора в Мароко. След това принцът е бил депортиран обратно в Саудитска Арабия.Историята на Турки бин Бендар свършва до тук. Преди да изчезне обаче той дал на приятеля си Ваел копие от книгата, която написал. В книгата Турки си позволил да добави и пророческа бележка.\"Скъпи, Ваел, тези твърдения не трябва да се споделят освен ако аз съм отвлечен или убит. Знам, че ще ме отвлекат и убият. Знам и как се гаврят с правата ми и правата на всички хора в Саудитска Арабия\", пишело в бележката.Подобна съдба сполетяла още три от общо 4 принца от арабското кралство, които се намирали в Европа. Но какво станало с принц Султан? Султан бил влачен по затворите. По някое време получил правото да бъде под домашен арест. Здравословното му състояние обаче много се влошило. През 2010 година кралското семейство му позволило да потърси адекватна медицинска помощ в Бостън, САЩ.Това, което обаче Султан направил, втрещило управата в кралството. Принцът завел дело в съда в Швейцария, обвинявайки принц Абдулазис бин Фахд и шейх Салех ал-Шейх за отвличането си през 2003 година.Адвокатът му в САЩ получил медицинската експертиза от болницата в Рияд, където Султан бил поместен след отвличането си. В експертизата пишело, че принцът бил поставен на изкуствено дишане, защото част от диафрагмата му била парализирана вследствие на нападението срещу него.Така през 2010 година за първи път член от кралското семейство в Саудитска Арабия завел дело в западен съд срещу друг член от кралската фамилия.Според адвоката на Султан властите в Швейцария не проявили особен интерес към делото. \"Не се направи нищо по казуса със Султан на летището. Кои са били пилотите? Какви са били полетните планове към момента на пристигане на арабите? Това отвличане е станало на територията на Швейцария и никой не проявява интерес да разбере какво в действителност се е случило\", обяснява адвокатът.През януари 2016 година Султан планирал посещение на баща си в Кайро, който също бил известен с критиките си към управлението на Саудитска Арабия. Тогава Султан получил предложение от консулството на Саудитска Арабия, в което на принца се предлагал антураж от 18 души, включително и личен лекар, медицински сестри и бодигард от САЩ и Европа, както и частен самолет, с който да осъществи посещението си.Въпреки инцидента от 2003 година Султан приел предложението.Двама от антуража на принца обясняват за по-нататъшното развитие на събитията. И двамата пожелали анонимност.\"Видяхме огромен самолет. На него пишеше кралство Саудитска Арабия. Това беше малко странно, защото на борда имаше голям екипаж, но всички бяха мъже\", обясняват те.Според разказа им самолетът се издигнал, а на мониторите пишело, че полетът е до Кайро. След два часа и половина обаче мониторите изгаснали. Тогава принцът спал в стаята си в самолета. Събудил се около час преди самолетът да кацне. Султан погледнал през прозореца и се притеснил.Султан започнал да предупреждава пътниците, че самолетът каца в Саудитска Арабия и започнал да тропа по вратата на пилотската кабина, плачейки за помощ. Тогава човек от екипажа наредил на принца да остане на мястото си.\"Погледнахме през прозореца и видяхме как един куп хора с пушки през гърдите си заобикалят самолета\", продължава разказа си човекът от антуража на Султан.Войниците и екипажът на самолета извели принца от самолета. В този момент Султан крещял на приближените си да се обадят незабавно в посолството на САЩ.Всички от антуража на принца били закарани в къща с въоръжена охрана. Останалите пътници в самолета недоумявали какво се случва. По-късно станало ясно, че всичките пътници били задържани и отведени в хотел, където престояли 3 дни без паспорти или телефони. После били пуснати да продължат към дестинацията си.Преди да продължат пътуването си човек от властите в Саудитска Арабия се извинил за създаденото неудобство. Той казал \"бяхте на грешното място в грешното време\". Хората обаче отговорили, че това не е било просто неудобство - те били отвлечени и държани против волята си в чужда държава.От тогава новини от принц Султан няма. Човекът от антуража на принца изпратил писмо до правителството в страната с въпрос какво се случва с принца, но от там отказали да коментират въпроса. Само един от четирите принцове от Саудитска Арабия към момента се намира в Европа. Това е принц Халид бин Фархан, който живее в Германия. Той също е отправял упреци по адрес на управата в арабската страна. Принц Халид се притеснява, че той също ще бъде отвлечен и върнат насила в Саудитска Арабия. \"В Европа имаше четирима от кралското семейство. Критикувахме семейството и управлението на страната. Трима вече бяха отвлечени. Останах само аз\", обяснява Халид. На въпроса дали предполага, че той ще е следващата жертва на отвличане Халид обяснява: \"Аз съм сигурен. Убеден съм от много време, че ще ме отвлекат. Ако можеха да го направят, до сега вече щеше да е факт. Аз съм доста предпазлив, но все пак това е добра цена за моята свобода\", сподели последният принц на Саудитска Арабия, намиращ се на свобода в Европа.", "date": "2017.08.15", "title": "Изчезналите принцове на Саудитска Арабия"}
{"url": "https://news.bg/society/izpratiha-34-iya-kontingent-ot-balgarskata-armiya-za-afganistan.html", "text": "С тържествена церемония изпратиха 34-ия контингент от Българската армия за участие в мисията на НАТО в Афганистан \"Решителна подкрепа\".Изпращането на 34-ия контингент започна в 10 часа на площада пред къщата-музей \"Васил Левски\" в Карлово.Контингентът е в състав от над 100 военнослужещи. В него има и 5 жени.Контингентът включва национален елемент, група за охрана, екип от съветници, щабни офицери в щаба на мисията на НАТО.Национален командир на контингента е полковник Светослав Халваджиев от Командването на Сухопътните войски. Халваджиев е участвал в 2 международни мисии на Българската армия.Командир на групата за охрана от състава на международната мисия в Афганистан е капитан Георги Перчемлиев от 3-ти механизиран батальон от 61-ва Стрямска механизирана бригада. Капитан Перчемлиев е завършил НВУ \"Васил Левски\" - Велико Търново през 2011 г. Това е неговото първо участие в международна мисия.На ритуала по изпращането в Карлово присъстваха заместник-министърът на отбраната Анатолий Величков и заместник-началникът на отбраната генерал-лейтенант Пламен Атанасов. Командирът на Съвместното командване на силите генерал-лейтенант Любчо Тодоров и заместник-командирът на Сухопътните войски бригаден генерал Валери Цолов също изпратиха 34-ия ни контингент за Афганистан.\"Имайте примера, професионализма, войнската доблест и отговорността на генерал Владимир Вазов, който преди близо 100 години не само разгроми противниците си на Дойранската позиция, но и създаде една легенда, една епопея на героизма на Българската армия. Следвайте неговия пример\". С тези думи заместник-министър Величков се обърна към военнослужещите.В отговорностите на националния елемент е непосредственото командване и контрола на целия български контингент. Групата за охрана ще изпълнява задачи по организиране на контролно-пропускателния режим на автомобилния и пешеходния трафик на летище Кандахар. Екипът от съветници ще изпълняват задачи по съветване и подпомагане на щаб на армейски корпус от Афганистанската национална армия при изпълнение на задачи, свързани с ежедневната дейност. Щабните офицери ще изпълняват задачи в щаба на мисията на НАТО в съответствие с длъжностите, на които са назначени.Подготовката на военнослужещите от 34-ия контингент за участие в мисията на НАТО в Афганистан \"Решителна подкрепа\" се проведе от края на април до началото на август 2017 г.", "date": "2017.08.15", "title": "Изпратиха 34-ия контингент от Българската армия за Афганистан"}
{"url": "https://news.bg/world/mazh-padna-ot-sedmiya-etazh-na-londonskata-fondova-borsa.html", "text": "Мъж е паднал от горен етаж на Лондонската фондова борса, съобщава Ройтерс.\"Бяхме извикани на Лондонската фондова борса, за информация за човек, който е паднал от горен етаж в сградата\", съобщава полицията в Лондон.\"Човекът е обявен за мъртъв\", допълва полицията, като добавя, че се отнася към инцидента като \"неподозрителен\".Вестник \"Сън\" допълва, че човекът е паднал от седмия етаж в предното фоайе на фондовата борса.", "date": "2017.08.15", "title": "Мъж падна от седмия етаж на Лондонската фондова борса"}
{"url": "https://news.bg/crime/patna-politsiya-s-nova-prevantivna-listovka-za-chuzhdestrannite-vodachi.html", "text": "Стартира нова превантивна кампания срещу нарушенията по пътищата. Подготвена е листовка, която да информира чуждестранните водачи, преминаващи през България. Брошурата е на български, турски, немски и английски език и в неяса описани новите промени в Закона за движение по пътищата, както и глобите за водачите, които не ги спазват.От днес започва раздаването на листовките по най-натоварените гранично-пропускателни пунктове в страната - ГКПП-Калотина, Кулата, Маказа, Дунав мост, поясни Росен Рапчев - гл.инспектор в сектор \"Контрол на пътното движение\"В брошурата са изведени и указания за закупуване на винетни стикери, за шофиране с включени светлини, за използване на предпазни колани, както и за спазване на всички временни забрани и указания и разпорежданията на МВР.Листовките са особено нужни, тъй като трафикът през България през лятото е много голям, казва инспектор Рапчев.", "date": "2017.08.15", "title": "Пътна полиция с нова превантивна листовка за чуждестранните водачи"}
{"url": "https://news.bg/int-politics/kim-chen-un-nablyudava-glupavite-yanki-oshte-izvestno-vreme.html", "text": "Лидерът на Северна Корея Ким Чен-ун приключи прегледа на плана за изстрелване на четири ракети по американската територия Гуам. Той заяви по време на инспекцията на стратегическите войски, че изчаква да види какво ще правят \"глупавите янки\".По думите му, цитиран от ЦТАК - Централната телеграфна агенция на Корея, с \"ясно съзнание ще вземе предвид всички плюсове и минуси\" и съзвана, че конфронтацията е неблагоприятна и за двете страни.Коментарите, публикувани в държавните медии в Северна Корея се появиха след като министърът на отбраната на САЩ : \"Не стреляйте по хората на този свят, освен ако не искате да понесете последствията\".Агенция привежда и точните думи на Ким Чен-ун, че \"американските империалисти сами са се наденали примката около шията със своята безразсъдна военна конфронтация, но той още известно време ще наблюдава глупавото поведение на янките\".За да се намали напрежението и \"за да се предотврати военен конфликт със САЩ, то трябва да се спре провокацията и да ни оставят на мира.Ако САЩ не последват съвета на севернокорейския лидер ще \"настъпи преломния исторически момент, когато артилерийските ракети \"Хвасон\" ще ги хванат за гърлото\". Последните, както посочва ЦТАК, са получили депеша да бъдат в бойна готовност за ракетен пуск и да се хвърлят във всеки един момент в бой по заповед на партията\".Президентът на САЩ Доналд Тръмп още един път увери днес, че Вашингтон е готов да отговори на всяка една заплаха от страна на Северна Корея. Според изявлението на Белия дом, публикувано във връзка с проведен телефонен разговор Тръмп - японския премиер Синдзо Абе, САЩ са готови да защитават и отговорят на всяка една заплаха от страна на КНДР както по отношение на САЩ, така и по отношение на техни съюзници, Южна Корея и Япония\".Миналата седмица Доналд Тръмп влезе в реториката на Северна Корея и заплаши с \"огън и ярост\", както и предупреди Пхенян да не посяга на Гуам. На острова са разположени американски авиационна и военноморска база. От Пентагона увериха, че ракетен удар на Северна Корея спрямо ГУАМ ще провокира в региона пълномащабни военни действия.", "date": "2017.08.15", "title": "Ким Чен-ун наблюдава \"глупавите янки\" още известно време"}
{"url": "https://news.bg/euronews/krayat-na-taksite-za-rouming-v-es.html", "text": "Едно десетилетие беше необходимо за отмяна на роуминг таксите в ЕС. През този период на преговори между различните институции в съюза бяха правени компромиси, имаше отлагания и нови преговори. Но в крайна сметка Европейският парламент изигра ключова роля за осъществяването на тази важна за потребителите реформа, която показва, че ЕС е жив.С окончателното публикуване на приетото законодателство в Официален вестник на ЕС на 15 юни тази година беше сложен край на роуминга в общността.На 6 април евродепутатите гласуваха за премахване на таксите за роуминг на дребно от средата на юни. С този акт се дава възможност на потребителите да се обаждат и да прехвърлят данни в друга държава членка на ЕС на същата цена като у дома.Парламентът одобри споразумението относно максималните цени на роуминга на едро, неофициално съгласувано със Съвета на ЕС, с 549 гласа \"за\" срещу 27 \"против\", с 50 \"въздържал се\".Европейският съюз  таксите за роуминг още от 2007 г. Парламентът нееднократно се е обявявал за цялостното им премахване - например, през  и през На 30 юни 2015 г. преговарящите от Европейския парламент, Съвета на ЕС и Европейската комисия постигнаха съгласие по регламента относно пазара на електронни съобщителни услуги. Съгласно договореностите таксите за роуминг отпадат от 15 юни 2017 г.В Европейския парламент въпросът за роуминга беше разгледан от две комисии - комисията по промишленост и комисията по вътрешен пазар и защита на потребителите, като втората не даде мнение, а първата беше отговорна за прокарването на законодателството за роуминга.На 15 юли 2015 г. именно парламентарната комисия по промишленост даде своето одобрение за постигнатото предварително споразумение между ЕП, Съвета и Европейската комисия.Сключеното между законодателния орган и Съвета на ЕС неофициално споразумение, основа за прокарването на законодателството, определя колко максимално могат да се таксуват помежду си телекомуникационни оператори за използване на мрежите им за пренос на данни и трансгранични разговори в \"роуминг\". Търговията на роуминг на едро косвено се отразява в крайните сметки на потребителите.По-ниските такси за трансфер на данни ще позволят на потребителите в ЕС да получат достъп до повече данни, като например, аудио-визуално съдържание, когато пътуват от една страна в друга. Това може също да отвори пазарите за малки оператори и операторите на виртуални мобилни мрежи (MVNO).Новите максимални цени са:Гласово обаждане: €0.032Гигабайт: €7.7 (15/06/2017), €6 (01/01/2018), €4.5 (01/01/2019), €3.5 (01/01/2020), €3 (01/01/2021), €2.5 (01/01/2022)Текстово съобщение: €0.01От реформата печелят 500 милиона потребители, които до този момент трябваше да плащат допълнително.Премахването на таксите за роуминг е в основата на цифровия единен пазар на ЕС и е нова стъпка към изграждането на единно и устойчиво европейско цифрово общество, достъпно за всички европейски граждани.", "date": "2017.08.15", "title": "Краят на таксите за роуминг в ЕС"}
{"url": "https://news.bg/crime/zaloviha-dvama-sofiyski-kradtsi-na-koli-v-spetsoperatsiya.html", "text": "Двама криминално проявени са задържани при спецоперация на СДВР. На територията на столицата вчера униформените са хванали П.П. на 42г., с прякор Пери и 39-годишния С.С., които тъкмо били откраднали автомобил.Престъпниците са заловени на бул. \"Овча Купел \" при опит укрият в гараж крадената кола. Автомобилът \"Хюндай Санта Фе\" бил откраднат от квартал \"Надежда 2\".При задържането им двамата мъже показали яростна съпротива и се наложило полицията да използва физическа сила и белезници.При претърсване на откраднатият автомобил и на колата, с която спридвижвали автоджамбазите са открити устройство за заглушаване на GPS- сигнали, мобилни телефони и ръкавици, ключове за автомобили, техническо устройство за привеждане на автомобили в движение, устройство за програмиране и \"обучаване\" на имобилайзери, бейзболни шапки.Оказва се, че Пери известен на полицията за престъпления, свързани с моторни превозни средства, а С.С. - за кражби. С прокурорско постановление мерките им са удължени за 72 часа арест.", "date": "2017.08.15", "title": "Заловиха двама софийски крадци на коли в спецоперация"}
{"url": "https://news.bg/politics/dps-otrichat-dogan-da-e-svarzan-s-tsankov-kamak.html", "text": "В прессъобщение от централата на ДПС се противопоставят на обвързването на името на почетния председател Ахмед Доган с темата на последните дни - проекта \"Цанков камък\". Според изявлението \"д-р Доган не е и не следва да бъде свързван нито с проекта \"Цанков камък\", чиито консултант не е и никога не е бил, нито с каквито и да е други спекулативни твърдения\".\"Пропагандната машина и почините на черния ПР, които се проявиха в разразилата се кампания, намесваща името на почетния председател на ДПС д-р Ахмед Доган с проекта \"Цанков камък\", както и всякакви спекулации по темата, са опит за отклоняване на общественото внимание от корупционните скандали и управленската безпомощност и некомпетентност , които белязаха първите 100 дни на правителството\", заявяват от ДПС.От пресцентъра на партията посочват още, че всеки опит за реализиране на внушения в стил \"теория на конспирацията\" погазва етичните и професионални медийни правила, а всяко съучастие в производството и тиражирането на фалшиви новини от страна на представителите на управляващата партия, коалиционните й партньори, както и на медиите, които ги публикуват, отдалечава България от европейските стандарти.Освен това така, според ДПС, се подават тревожни сигнали към европейските партньори за състоянието на демокрацията в страната, която ще поеме председателството на Съвета на ЕС само след по-малко от 5 месеца.Припомняме, вчера от  за проекта \"Цанков камък\", след като . Включително премиерът  като \"поредните милиарди, които са изхарчени напразно\", подобна на коментарите му към проекта АЕЦ \"Белене\" преди години. Около проекта отново излезе на преден план името на почетния председател на ДПС Ахмед Доган.Освен това тази сутрин лидерът на социалистите , които замесват името й с проекта \"Цанков камък\".  ", "date": "2017.08.15", "title": "ДПС отричат Доган да е свързан с \"Цанков камък\""}
{"url": "https://news.bg/world/8-voynitsi-zaginaha-v-pakistan-ot-zalozhena-na-pat-bomba.html", "text": "Бомба заложена на път е причинила смъртта на осем войници в отдалечен район в югозападната провинция Балучистан в Пакистан, съобщава правителствен служител цитиран от Ройтерс. Това е втората атака в рамките на няколко дни в отдалечения регион.Взривът е бил в Харнай, на около 160 километра източно от провинциалната столица Куета, където атентатор самоубиец преди дни взриви мотоциклета си във военен камион, убивайки осем войници и седем цивилни.Сепаратистката група за освобождение на Балох (BLA) пое отговорността за атентата след телефонни разговори с медиите в Куета. ИДИЛ пое отговорност за предишния атентат.Командващият армията генерал Камар Бажва коментира, че атаката е опит за проваляне на празненствата за 70-годишнината от обявяването на независимостта на Пакистан от британското колониално управление.\"Нашата решителност няма да се поддаде на каквото и да е предизвикателство\", допълва Бажва.Сепаратистите-екстремисти в Балучистан водят кампания срещу централното правителство в продължение на десетилетия, настоявайки за по-голям дял от ресурсите в провинцията, богата на газ, която е ключова част от китайския икономически коридор на стойност 57 млрд. долара, минаващ през Пакистан.", "date": "2017.08.15", "title": "8 войници загинаха в Пакистан от заложена на път бомба"}
{"url": "https://news.bg/regions/32-kilometra-ot-rekite-v-sofiya-sa-pochisteni.html", "text": "До този момент от Столична община е почистила основно 32 километра речни участъци като река Владайска, река Перловска, река Суходолска, река Какач. В момента се почистват основно участъци от реките Дреновичка - от вливане на река Ваташка до ул. \"Сребърна\" с дължина 1500 метра и река Кътинска - от мост на ул. \"Искърско дефиле\" до вливане в река Искър, с дължина 1020 метра, дере Люти дол - участък от ул. \"Смесна китка\" до ул. \"10-ти километър\".Успоредно с тези действия се изпълнява проекта за почистване и проводимост на 5-километрова отсечка от река Искър, между моста на Чепинско шосе и изградената корекция при Летище София.Реализацията на проекта започна май месец, а финансирането от 1 579 293 лева е осигурено от Междуведомствената комисия за възстановяване и подпомагане към Министерски съвет. Срокът за приключване на дейностите е 5 месеца - до 10 октомври тази година. До момента са почистени 3738 метра.За тази година Столична община ще почисти над 160 участъка от речни корита с дължина около 95 километра, включително и целогодишна поддръжка на реките в централната градска част.", "date": "2017.08.15", "title": "32 километра от реките в София са почистени"}
{"url": "https://news.bg/economics/petkova-uveryava-che-nyama-da-dopusne-proekti-kato-tsankov-kamak.html", "text": "Подобни проекти като \"Цанков камък\", които са икономически неефективни, повече никога няма да се повторят в българската енергетика. Това увери министърът на енергетиката Теменужка Петкова на пресконференция, на която бяха представени приоритетите на правителството в енергийния сектор.Петкова увери, че язовир \"Цанков камък\" не е опасен и хората трябва да бъдат спокойни. По думите й в момента НЕК извършва планов ремонт, който е свързан с коритото на р.Гашня, и друг ремонт, свързан с геомембраната на язовира. Вторият ремонт не е планов, но се налага поради промени в геомембраната, обясни Петкова.\"Не е пукната чашката\", подчерта енергийният министър.Във връзка с твърденията, че проектът е ненужен, Петкова заяви, че това дали е нужен или не, е било определено от нейни колеги. \"Това, което може да се предприеме, е да се следи, езовирът да е безопасен и хората да бъдат спокойни.\" На второ място, според Петкова, този язовир трябва по някакъв начин да връща разходите, които са извършени за него.Петкова допълни, че през 2012 г. са извършени поредица от проверки в НЕК. Една от тях е била свързана с проекта \"Цанков камък\". По думите й договорът за този проект е сключен с австрийската компания \"Алпина\" през 2003 г.\"Не е проведена обществена поръчка, тъй като тук става въпрос за международно споразумение, по силата на което ще се реализира този проект\", каза Петкова.Законът за обществените поръчки прави изключение, когато става дума за такъв тип проекти, но през октомври 2005 г. се подписва едно допълнение. На неговата база се извършват допълнителни разходи, които са свързани с изместването на пътя Девин - Михалково. За тези дейности е договорена цена от 41 млн.евро. В рамките на проверка е било установено, че при този тип действия е налице много сериозно нарушение на законодателството в областта на обществените поръчки, посочи още енергийният министър.\"Изключението от Закона за обществени поръчки се отнася единствено за хидровъзела, но не и за изграждането и реабилитирането на път\", каза Петкова.Тя каза, че прокуратурата е компетентният орган, който трябва и ще се произнесе по отношение на това кой какви деяния е извършил. Държавното обвинение ще каже кои са отговорните лица, посочи още тя.В докладите, които Агенцията за държавна финансова инспекция е направила, са посочени периоди, лица и действия. Тогава, по думите на Петкова, се е установило, че около 200 млн. са били разходите, които са извършени, без да бъдат проведени обществени поръчки.Припомняме, вчера от  за проекта \"Цанков камък\", след като . Включително премиерът  като \"поредните милиарди, които са изхарчени напразно\", подобна на коментарите му към проекта АЕЦ \"Белене\" преди години.Освен това тази сутрин лидерът на социалистите , които замесват името й с проекта \"Цанков камък\", а от ДПС излязоха с прессъобщение, в което отричат по какъвто и да е било начин почетния лидер на партията Ахмед Доган да е свързан с проекта.", "date": "2017.08.15", "title": "Петкова уверява, че няма да допусне проекти като \"Цанков камък\""}
{"url": "https://news.bg/world/turtsiya-izdirva-33-ma-nauchni-rabotnitsi-za-prevrata-minalata-godina.html", "text": "Турската полиция започна операции, за да открие 33 бивши служители на национална агенция за научни изследвания, за които се твърди, че са участвали в неуспешния опит за преврат миналата година, съобщава държавната агенция \"Анадолу\", цитирана от Ройтерс.Заподозрените са използвали ByLock, кодирано приложение за съобщения, което правителството твърди, че е използвано от мрежата на Гюлен, базиран в САЩ и обвиняван за организирането на преврата през юли 2016 г.Полицията е извършила операции в шест провинции, за да открие 33-ма заподозрени от турската агенция за научни изследвания TUBITAK.Източници също така заявяват, че 30 души, заподозрени във връзки с Кюрдска работническа партия (ПКК), са арестувани в операции в югоизточната провинция Сирнак.", "date": "2017.08.15", "title": "Турция издирва 33-ма научни работници за преврата миналата година"}
{"url": "https://news.bg/disasters/55-novi-pozhara-sa-vazniknali-v-gartsiya-za-24-chasa.html", "text": "Борбата с пожарите в Гърция продължава. В страната има повишен риск от възникването на нови огнища на пожари.По официални данни на Службата за пожарна безопасност на Гърция за последните 24 часа (от 6 часа на 14 август до 6 часа на 15 август 2017 г.) на територията на страната са възникнали 55 пожара. Към момента по-голямата част от тях са били локализирани в начален етап.Все още не е потушен пожарът в гориста местност в Каламос, област Атика. На мястото в борбата с огъня работят 180 пожарникари със 72 превозни средства и 58 души доброволци. Включени са и подразделения на Министерство на отбраната.Продължава борбата с пожара в Агротодасаки, местността Крионери, област Илия, където участват 42 пожарникари с 20 автомобила и 27 души доброволци.Продължава гасенето на пожарите, възникнали в различни части на остров Закинтос. Там огнищата са разпокъсани. Пожари има в Катастари - област Панагула, в района Киломенос, Ано Волимес, Волимес, Агиос Николаос, Дафни, Кампи.Ограничен е пожарът, възникнал на 13 август в района Свороната Кефалония. Под частичен контрол са поставени пожарите, възникнали в последните няколко дни на остров Кефалоня, в районите Доризата, Каравадос, Адрактас, както и в горска площ в региона Агия Кириаки, област Илиа.Според анализ на картата за риска от пожар за днешния ден е обявен много висок риск (степен 4) за областите Атика, Евбея, Додеканези, Циклади и островите Крит, Лесбос, Хиос, Самос, Икария, Псара.Висок риск (степен 3) е обявен за районите Беотия, Фтиотида, Коринтия, Арголида, Лакония, Месиния, Ахая, Етолакарнания, Превеза, Теспротия, Еврос и островите Закинтос, Кефалоня, Итака, Лефкада, Корфу, Паксос, Самотраки, Лемнос , Агиос Ефстатиос и Скирос.Гръцките власти призовават гражданите, при развитие на пожар в определена област и риск за смесени жилищни зони, да напуснат своевременно района на бедствието и да не пречат на работата на пожарникарите. Водачите на превозни средства трябва да избягват да се движат в областите на пожар, тъй като има опасност от задръствания и повреди по автомобилите. Призовава се да не се създава паника и гражданите да следват стриктно указанията на властите.В случай на пожар или авария, гражданите трябва незабавно да уведомяват Центъра за противопожарната охрана на телефонен номер 199.Към момента в посолството ни в Атина няма постъпила информация за пострадали или засегнати български граждани, в следствие на пожарите, бушуващи на територията на Гърция.Министерството на външните работи препоръчва на българските граждани, пътуващи или пребиваващи в Гърция, да се информират предварително за актуалната обстановка, да избягват засегнатите райони и да спазват стриктно указанията на местните власти.Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Атина: 00 30 6937 096 220 . ", "date": "2017.08.15", "title": "55 нови пожара са възникнали в Гърция за 24 часа"}
{"url": "https://news.bg/world/sled-27-godini-sauditska-arabiya-i-irak-otvoryat-otnovo-granichen-punkt.html", "text": "Саудитска Арабия и Ирак планират да отворят граничния пункт \"Арар\", за търговия, за първи път от 1990 г., когато беше затворена, след като страните прекъснаха връзки, заради нахлуването на Саддам Хюсеин в Кувейт, съобщават местни медии в Саудитска Арабия, цитирани от Ройтерс.Саудитски и иракски официални представители са обиколили обекта и са разговаряли с иракски религиозни поклонници, които през последните 27 години имат достъп до границата само веднъж годишно по време на сезона на хадж, съобщава вестник \"Мека\".Управителят на иракската южно-западна провинция Анбар, чийто персонал е на разположение за церемониите, заявява, че иракското правителство е разгърнало войските си, за да защити пустинния маршрут, водещ до Арар и нарече откриването му \"значителен ход\" за укрепване на връзките.\"Това е чудесно начало за по-нататъшно бъдещо сътрудничество между Ирак и Саудитска Арабия\", каза Сохаиб ал-Рави.Съобщението следва решение на саудитския кабинет вчера, да създаде съвместна търговска комисия с Ирак.Саудитска Арабия и Обединените арабски емирства ухажват северната си съседка в усилията си да спрат нарастващото регионално влияние на противника си Иран.Страните от Арабския залив, ръководени от сунити, са домакини на влиятелния шиитски духовник Моктада ал-Садр за провеждане на разговори с техните короновани принцове през последните седмици. Изключително редки посещения след години на затруднени отношения.От централата на Садр съобщават, че срещата му със саудитския принц Мохамед бин Салман е довела до споразумение, с което Саудитска Арабия дава 10 милиона долара помощ на иракското правителство и проучва възможностите за инвестиции в шиитските райони на Южен Ирак.Садр е един от малкото иракски шиитски лидери, който стои на известна дистанция от Техеран.Саудитско-иракското сближаване започва 2015 г., когато Саудитска Арабия отново отвори посолството си в Багдад след 25 години.Саудитският външен министър Адел ал-Джубейр посети Багдад през февруари и двете страни обявиха през юни, че ще създадат координационен съвет за подобряване на връзките.", "date": "2017.08.15", "title": "След 27 години Саудитска Арабия и Ирак отворят отново граничен пункт"}
{"url": "https://news.bg/finance/razhodite-na-domakinstvata-se-pokachvat.html", "text": "За април, май и юли 2017 година общият разход на лице от домакинство е 1 195 лв. Спрямо същия период за изминалата 2016 година общият разход на лице от домакинство нараства с 11.1%.Това сочат данни на Националния статистически институт (НСИ) за второто тримесечие на 2017 г. спрямо същия период на 2016 година.Най-големият относителен дял в едно домакинство е разходът за храна, който оформя 32.5% от общия разход на лице. В структурата на общия разход след храната се нареждат разходите за жилище (16.4%), данъци и социални осигуровки (13.6%) и разходите за транспорт и съобщения (11.3%).Според статистиката на НСИ за посочения период всички разходи средно на лице от домакинство се увеличават. Най-голям е ръстът на разходите за разнообразни стоки и услуги - от 42 на 54 лева или покачване с 27.8%. Разходите за транспорт и съобщения са се покачили с 11.2% - от 122 на 135 лв. С 11.1% са се повишили и разходите за здравеопазване - от 63 на 69 лв. Средствата, които домакинство отделя за храна, също са се повишили - от 357 на 388 лв. или с 8.6%. Най-малка остава промяната на разходите за алкохолни напитки и цигари - от 51 на 53 лв. или покачване с 4.3%.Потреблението на основни хранителни продукти средно на лице от домакинство не се е променило съществено. Увеличение има при потреблението на яйца, прясно мляко и плодове. Намалява консумацията на хляб и хлебни изделия, месо, кисело мляко, сирене, картофи и зрял фасул.Общият доход средно на лице от домакинството за посочения период също се е повишил. За второто тримесечие на 2017 г. Общият доход средно на лице от домакинство е 1 355 лв., което е ръст с 9.4%.С най-висок относителен дял e доходът от работна заплата (56.7%). В структурата на общия доход след заплатата се нареждат доходите от пенсии (26.3%), самостоятелна заетост (6.8%) и от социални обезщетения и помощи (3.4%).Според данните на НСИ за посочения период доходът от работна заплата на лице от домакинство е нараснал от 679 на 769 лв. Това е ръст с 13.3%. Доходът от пенсии обаче е намалял с 1.8% - от 363 на 356 лв.Доходът от самостоятелна заетост се е покачил с 25.4% - от 74 на 93 лв. Доходът от социални обезщетения и помощи също е нараснал - от 45 на 46 лв., което е ръст с 2.8%.", "date": "2017.08.15", "title": "Разходите на домакинствата се покачват"}
{"url": "https://news.bg/world/napadnaha-misiyata-na-oon-v-mali.html", "text": "Нападнаха мисията на ООН в Мали, съобщава АП.Убити са най-малко седем охранители. Ранени са и сини каски. Атаката е била срещу мисията на ООН в Тимбукту.Охраната е успяла да убие шестима от нападателите.", "date": "2017.08.15", "title": "Нападнаха мисията на ООН в Мали"}
{"url": "https://news.bg/world/maduro-pravi-voenni-ucheniya.html", "text": "Президентът на Венецуела Николас Мадуро заяви, че в края на август ще се проведат мащабни военни учения, съобщава Panorama.Те ще имат за цел да подготвят страната за отпор срещу американската агресия.\"Сега ние вдигаме знамената, за да кажем: Венецуела не се бои! Венецуела е родина на свободата и храбростта!\", заяви в обръщение Мадуро.", "date": "2017.08.15", "title": "Мадуро прави военни учения"}
{"url": "https://news.bg/world/populyarnostta-na-makron-se-topi-barzo.html", "text": "Популярността на президента на Франция Еманюел Макрон се топи много по-бързо в сравнение с неговите предшественици. Това е тревожно, защото тенденцията е отчетена в първите 100 дни на мандата.Според данните от проучването на Ifop, само 36% от запитаните са доволни от дейността на Макрон, а други 64% смятат, че той нищо не е постигнал. Тези данни са много по-лоши в сравнение с неговия предшественик социалистът Франсоа Оланд.В началото си на мандата Оланд беше поддържан от 46% от французите. Рейтингът на Макрон само за месец падна с 10% от 64 до 54%.Четири проучвания през последните седмици показаха, че подкрепата за Макрон рязко е намаляла в сравнение с предишни анкети, въпреки че всяко от тях представи различни данни за популярността му. Допитванията на ФИПОМ, \"Харис интерактив\", \"Югав\" и \"Елаб\" показаха, че между 36 и 54 процента от анкетираните се отнасят положително към президентството на Макрон - спад в сравнение с предишни проучвания на общественото мнение, които също бяха показали, че рейтингът му на одобрение е намалял, откакто той спечели 66 процента от гласовете на изборите през май.Спадането на рейтинга му на одобрение е смайващо, като се има предвид, че преди два месеца Макрон беше хвален, че засилва увереността на Франция, така необходима след години на опасения за сигурността и икономически застой. Вместо това той все повече е представян като жаден за власт и неопитен.Френските медии започват да наричат Макрон \"Юпитер\", имайки предвид митологичния цар на римските богове и усещането, че президентът изпитва чувство за превъзходство, след като разтърси политическата система във Франция и се изстреля от положение на сравнителна неизвестност до най-висшия пост в страната на 39-годишна възраст.", "date": "2017.08.15", "title": "Популярността на Макрон се топи бързо"}
{"url": "https://news.bg/world/london-govori-za-mitnicheski-sayuz.html", "text": "Великобритания може да поиска да остане в митнически съюз с Европейския съюз за известно време, предаде АП.По този начин Лондон ще избегне хаос по границите след Брекзит, уточнява Ройтерс.В момента има разнопосочни мнения по въпроса дали да има икономически бариери с ЕС след Брекзита през март 2019 г.Липсата на яснота създава несигурност за британския бизнес и правителството се опитва да предотврати нови упреци, че не е подготвено за преговорите с ЕС за излизането на Великобритания от съюза, добавя АП.", "date": "2017.08.15", "title": "Лондон говори за митнически съюз"}
{"url": "https://news.bg/world/gigantski-plah-posreshta-tramp-v-nyu-jork.html", "text": "Гигантски надуваем плъх посреща американския президент Доналд Тръмп в Ню Йорк, предаде АП.Надуваемата кукла прилича поразително на Доналд Тръмп. Тя се появи в Ню Йорк на две преки от Тръмп тауър, където президентът е очакван довечера. Това е първото завръщане на Тръмп в Голямата ябълка след влизането му в Белия дом.5-метровият надуваем плъх с рус перчем, тъмен костюм и червена вратовръзка.Артистът Джефри Бийби е нарекъл творбата си \"Плъх Тръмп\".С нея той протестира срещу политиката на президента.", "date": "2017.08.15", "title": "Гигантски плъх посреща Тръмп в Ню Йорк"}
{"url": "https://news.bg/world/5-5-po-rihter-raztarsi-indoneziya-1.html", "text": "Силен трус от 5,5 по Рихтер е разтърсил западната част на Нова Гвинея, съобщава Геологическата служба на САЩ (USGS).Епицентърът е бил на 141 км. югозападно от селището Абепура на дълбочина от 36,5 км.В момента няма данни за жертви и разрушения.Друг трус от 6,4 по Рихтер разтърси остров Суматра.", "date": "2017.08.15", "title": "5,5 по Рихтер разтърси Индонезия"}
{"url": "https://news.bg/world/obama-tsitira-nelsan-mandela-za-sharlatsvil.html", "text": "Никой не се ражда с омраза към друг човек заради цвета на кожата, произхода или религията му. Това написа в профила си в Туитър в неделя бившият президент Барак Обама.С този цитат от Нелсън Мандела Обама призова за толерантност след събитията в Шарлътсвил.Градът стана арена на сблъсък между \"южняците\" с една страна и носителите на усъвършенствани медийни ценности - от друга. Това доведе до първия вечерен сблъсък, а след това - и на фаталните кръвопролития.Двадесет годишен жител на щата Охайо, шофирайки собствения си автомобил блъсна либерали, които протестираха срещу консерваторите протестиращи срещу разрушаването на паметника Ли. Той рани десетки, в резултат на което загина 32-годишна жена.", "date": "2017.08.15", "title": "Обама цитира Нелсън Мандела за Шарлътсвил"}
{"url": "https://news.bg/society/uspenie-bogorodichno-1.html", "text": "Днес отбелязваме християнския празник Успение Богородично.Успение Богородично или Голяма Богородица е един от трите най-големи празници, посветени на Божията майка. Днешният ден е посветен на смъртта на Пресвета Богородица. На този ден апостолите са се събрани, за да се простят с Света Богородица.Според християнските традиции днес се прави тържествена литургия в църквата срещу болести.На днешната дата имен ден честват Мария, Мариян, Мариана, Богдана, Богдан, Божана, Божан, Божидар, Преслав и Преслава.Днес от 8.30 часа Негово Светейшество Българския патриарх Неофит ще оглави Божествена свeта литургия в църквата \"Успение Богородично\" в Троянския манастир. Очаква се на мястото да се съберат хиляди вярващи, които да почетат Божията майка и да се поклонят пред чудотворната икона на Пресвета Богородица Троеручица.Според Светото писание това е денят, в който Божията майка на 64-годишна възраст напуска земния живот и отива при сина си. Нейната смърт била тъй лека и блажена, че приличала на заспиване. Оттук идва и думата \"успение\" - заспиване.Три дни преди смъртта архангел Гавриил й съобщава, че Бог е пожелал да я вземе при Себе Си в своето Царство, за да царува вечно с Него. Последното й желание е да види светите апостоли заедно.По чуден начин те се пренасят пред вратите на дома й в Йерусалим. Три дни след това сам Иисус Христос в небесна слава, обкръжен от ангелски ликове и светци, слиза от небесата за душата на Света Богородица.Погребват я в една пещера край Гетсимания и затварят входа с камък. Когато няколко дни по-късно го отварят, за да се поклони пред Светицата и закъснелият Апостол Тома, намират само плащеницата й.Ставайки от трапезата, апостолите чуват ангелско пеене и виждат в облаците Пречистата Божия майка, обкръжена от ангели, която им казва: \"Радвайте се, защото съм с вас през всичките дни.\"", "date": "2017.08.15", "title": "Успение Богородично"}
{"url": "https://news.bg/weather/hubavoto-vreme-se-zavrashta.html", "text": "Днес в страната ни очаква слънце. Възможни са и слаби превалявания в Североизточна България. Очаква се в източните райони вятърът да се обърне от север и да донесе малко по-ниски температури.Максималните температури през деня ще бъдат между 27 и 33 градуса. Очаква се най-ниски максимални температури в София и в Родопите, където термометрите ще показват около 27 - 28 градуса.33 градуса ще бъде максималната температура в Сандански, Пловдив и Стара Загора. Очаква се термометрите в Бургас да показват около 31 - 32 градуса.В морските ни курорти температурите няма да надвишават 30 - 31 градуса. Най-високи ще са градусите в Слънчев бряг и Несебър - очаква се там термометрите да показват около 30 градуса.В Златни пясъци, Созопол и Балчик максималните температури ще бъдат около 27 - 28 градуса. Температурата на морската вода ще бъде около 25 градуса.В планинските райони над 1 200 метра надморска височина се очакват максимални температури около 22 - 25 градуса. На Алеко термометрите ще показват около 18 градуса, на Боровец - 22 градуса. Температурата в Банско ще бъде около 24 градуса. Възможни са и леки превалявания в следобедните часове.Следващите дни температурите в страната ще се повишават. До края на седмицата се очакват максимални температури между 33 - 36 градуса.", "date": "2017.08.15", "title": "Хубавото време се завръща"}
{"url": "https://news.bg/politics/tsankov-kamak-e-nerentabilen-za-danakoplattsite-spored-aleksandar-nenkov.html", "text": "Проектът \"Цанков камък\" е абсолютно нерентабилен за българския данъкоплатец. Това коментира Александър Ненков от ПГ на ГЕРБ в ефира на bTV по повод внесения вчера сигпал от партията в прокуратурата.Това е втори пореден сигнал от ГЕРБ до прокуратурата във връзка със същия проект - първият е внесен през 2010 г. Ненков бе категоричен, че за него и колегите му не трябва да има давност за такива неща.Според Ненков проектът никога няма да изплати направените в него инвестиции. Така например за миналата година неговите приходи от продажба на електроенергия са 15 млн. лв., като в тях не се включват парите за издръжка.Относно реакцията на БСП, че проектът е бил открит от Бойко Борисов, Ненков коментира, че е подразнен от това отношение, както сега, така и когато е ставало въпрос за АЕЦ \"Белене\" и други \"големи шлемове\", които основно са предприети по времето на Тройната коалиция. Ненков посочи, че сега имаме два реактора на АЕЦ \"Белене\", които стоят, имаме 1,5 млрд. лв. за безспорно красивото съоръжение \"Цанков камък\" - без никакъв смисъл.Той поясни, че прокуратурата следва да уточни схемите и начините, по които се е оскъпил проектът, затова и в сигнала не се посочва конкретен извършител. По думите му няколко са правителствата, по време на които се развива проектът, но е факт, че с анекси проектът непрекъснато се е оскъпявал. \"Първоначалният проект е трябвало бъде за 400 млн. лв., а става един милиард\", констатира Ненков.\"Един проект, който е струвал много на държавата, на данъкоплатеца, седем години по-късно се оказва, че има проблеми от техническа гледна точка\", коментира още Ненков.", "date": "2017.08.15", "title": "\"Цанков камък\" е нерентабилен за данакоплатците според Александър Ненков"}
{"url": "https://news.bg/crime/23-godishen-v-bolnitsa-sled-sbivane-v-studentski-grad.html", "text": "23-годишен младеж е пострадал при сбиване в столичния квартал \"Студентски град\".Около 6 часа сутринта младежът е бил приет с Спешното отделение на УМБАЛ \"Св. Анна\".Пострадалият има фрактура на долната челюст. Момчето е и с разкъсано-контузни рани.Няма пряко опасност за живота му.", "date": "2017.08.15", "title": "23-годишен в болница след сбиване в \"Студентски град\""}
{"url": "https://news.bg/politics/parvite-100-dni-na-kabineta-borisov-3-sto-dni-pravitelstvo-sto-dni-sudzhuk.html", "text": "Новото Шесто на България е българската прокуратура, която се превърна в \"банка за компрометираща информация\". Това каза председателят на ДСБ ген. Атанас Атанасов пред bTV по повод 100-те дни управление на правителството на Бойко Борисов.Атанасов изтъкна, че с последователни промени на законодателството, за които са настоявали от ГЕРБ, се дават правомощия на главния прокурор. По думите му така четири прокурори в страната могат да подслушват безконтролно и без да искат разрешение от никого.Атанасов констатира още, че прокуратурата се е превърнала в шапка на всички специални служби под командването на главния прокурор - Сотир Цацаров.Относно изказването на Бойко Рашков, че има безконтролно слушане на политици, журналисти, Атанасов заяви, че Рашков е доста информиран човек. \"Сигурен съм, че той няма да хвърли празни данни\".По думите му е редно постоянната парламентарна комисия, под ръководството на Димитър Лазаров за контрол на службите, да проведе изслушване. Сега според него битката ще бъде между ГЕРБ и БСП кой е по-голям борец срещу . Атанасов оцени като много здрава властта в триъгълника \"Бойко Борисов - националистите - Ахмед Доган\". По думите му Ахмед Доган е основният ортак на Бойко Борисов. Атанасов посочи, че ДСБ са били измамени от Борисов и затова и са напуснали властта и констатира, че все още не се оценява от българското общество отказът от власт.Относно 100-те дни управление, Атанасов цитира софийски зевзек от народа - \"То е същото като при Тато. Сто дни правителство - сто дни суджук\". \"Това е отношението на хората към управлението\", коментира Атанасов. По думите му сега имаме мнозинство без идеологически код и без всякаква воля за реформи. Така например в МВР, в сектора за сигурност има постоянни протести и 1никакъв адекватен отговор. Според Атанасов министърът не разбрал основния проблем в МВР, който е тежката демотивация на служители. \"Няма кандидати за работа в министерството\", заяви той.Относно общите действия при внесеното искане за вето на  от страна на пет десни парти, Атанасов сподели, че има много сериозно обществено очакване за концентрация в дясно и създаване на нова дясна алтернатива. Той призна, че ДСБ имат комуникация основно с колегите от \"Да, България\", с които имат амбиция за общи действия.", "date": "2017.08.15", "title": "Първите 100 дни на кабинета \"Борисов 3\" - \"сто дни правителство - сто дни суджук\""}
{"url": "https://news.bg/regions/do-22-avgust-priklyuchva-remontat-na-orlov-most-uveryava-fandakova.html", "text": "Очаквам най-късно до 22 август да бъде приключен . Това увери столичният кмет Йорданка Фандъкова в ефира на bTV.По думите ѝ безспорно това е най-натовареното кръстовище в страната. В момента движението там се осъществява в едната лента, а преминаването отнема 30 минути. Фандъкова заяви, че е избран точно средата на август като период, защото това е времето, което е най-малко натоварено в София.\"Неудобството е голямо, но е за 10-тина дни. Наистина се надявам хората да проявят търпение и най-вече фирмата да си свърши добре работата, за да не се налага след това пак да работи\". Столичният кмет уточни, че ремонтът ще струва на Столична община около 300 хиляди лева. Сумата е част от средствата за текущи ремонти в столицата.\"Настоявам да се работи максимално бързо. Разбира се при спазване на технологиите, защото в края на краищата всички можем да проявим търпение 10-тина дни, но по-важното е това да бъде трайно, за да не се налага след това пак да се работи. Вчера бе поставена специалната стоманена мрежа, която да позволи на това тежко кръстовище да има по-голяма устойчивост. Наистина моля всички шофьори, които могат да използват обходни маршрути да го направят\", апелира столичният кмет.По думите на кемта на столицата гаранцията за \"Орлов мост\" е изтекла много отдавна, тъй като този ремонт е правен преди 11 години. Фирмата, извършила ремонта тогава е била максимално санкционирана за появилите се нагъвания на платното. Фандъкова бе категорична, че проблемът не е толкова финансов, колкото свързан с трафика и с движението. \"Надявам се да проявят хората търпение и след 22-ри ще забравят за този проблем\".Относно удължения срок за  до 7-ми септември, вместо до 15-ти август. Фандъкова заяви, че там се е наложило удължаване на ремонта заради изграждане на канализация. \"Отсечката на бул. \"Прага\" е къса, но там ремонтът е много тежък заради цялостната подмяна на ВиК системата - канализация и водопровод\", уточни столичният кмет.От Столична община обявиха временната организация на движение на булевард \"Прага\" във връзка с удължаването на срока за ремонт.До 31.08.2017 г. се удължава срокът за временна организация на ремонт на бул.\"Прага\"Забранява се влизането на пътни превозни средства по бул. \"Прага\" между бул. \"Ген. М. Д. Скобелев\" и бул. \"Пенчо Славейков\";Забранява се престоят и паркирането на пътни превозни средства по:- бул. \"Пенчо Славейков\" между ул. \"Св. Иван Рилски\" и ул. \"Св. Г. Софийски\" - западна страна;- ул. \"Шандор Петьофи\" между ул. \"Христо Станчев\" и ул. \"Цар Петър\";- ул. \"Доспат\" между ул. \"Св. Ив. Рилски\" и ул. \"Стрешер\".За същия период от време се променя движението на маршрута на тролейбусите от линии №№ 2, 2А, 8А, 9 и автобусите от линия № 260 както следва:Тролейбусна линия 2 - скъсена от ж.к. \"Бъкстон\" по маршрута си до Център по хигиена - двупосочно.Тролейбусна линия ТБ 2А - от ж.к. \"Хаджи Димитър\" по маршрута на тролейбусна линия № 2 до кръстовишето с бул. \"Прага\", надясно по бул. \"Ген. М. Д. Скобелев\", по ул. \"Опълченска\", наляво по ул. \"Охрид\", надясно по бул. \"Ген. Н.Г.Столетов\" до Пета градска болница. В обратна посока от Пета градска болница, надясно по бул. \"Княгиня Мария Луиза\", надясно по ул. \"Опълченска\", по бул. \"Ген. М. Д. Скобелев\" до бул. \"Васил Левски\" и по маршрута си.Тролейбусна линия 8 - скъсена от УМБАЛ \"Св. Анна\" до \"Площад на авиацията\" - двупосочно.Тролейбусна линия ТБ 8 А - от ж.к. \"Гоце Делчев\" по маршрута на тролейбусна линия № 8 до Център по хигиена - двупосочно.Тролейбусна линия 9 - от пл. \"Сточна гара\" по маршрута си до бул. \"Патриарх Евтимий\", надясно по бул. \"Ген. М. Д. Скобелев\", по ул. \"Опълченска\", наляво по ул. \"Охрид\", по ул. \"Подп. Калитин\", надясно до надлез \"Надежда\". В посока пл. \"Сточна гара\" - от надлез \"Надежда\" по бул. \"Княгиня Мария Луиза\", надясно по ул. \"Опълченска\", по бул. \"Ген. М. Д. Скобелев\" до бул. \"Васил Левски\", наляво по ул. \"Г.С.Раковски\" и по маршрута си.Автобусна линия А 260 - от кв. \"Горна Баня\" по маршрута си до пл. \"Руски паметник\" - двупосочно.Разкрита е временна автобусна линия А - 2ТБ - от обръщателното ухо при ВМА, надясно по ул. \"Георги Софийски\", наляво по бул. \"Пенчо Славейков\", надясно по бул. Ген. Е.И.Тотлебен\" до пл. \"Руски паметник\" - двупосочно.Закрити са спирки по бул. \"Прага\" с кодове 0355, 0358, 0366 и 6411.Разкриват се временни автобусни спирки:- 6131 - \"пл. Руски паметник\" в северозападната част на площада - крайна и начална за автобусни линии №№ 260 и А-2ТБ;- двупосочна спирка с кодове 6572 и 7000 - \"Бул. Прага\" на бул. \"Пенчо Славейков\" за автобусна линия А-2ТБ;- спирка с код 6225 - \"ВМА\" в обръщателното ухо за автобусна линия А-2ТБ;Превозните средства от тролейбусните и автобусните линии спират на всички съществуващи спирки в променените участъци от маршрутите.", "date": "2017.08.15", "title": "До 22 август приключва ремонтът на \"Орлов мост\", уверява Фандъкова"}
{"url": "https://news.bg/regions/remontirat-mantinelata-na-am-trakiya.html", "text": "До 15 часа днес ще бъде затворена едната лента от АМ \"Тракия\".В участъка от 229 до 230 километър по АМ \"Тракия\" в посока София (в района на Бенковски) ще се извършва ремонт на ограничителна система в разделителната ивица.Ремонтът на мантинелата налага движението да се осъществява в едната пътна лента от магистралата в посока Бургас.От Агенция \"Пътна инфраструктура\" апелират към водачите да шофират с повишено внимание и съобразена скорост, спазвайки пътната сигнализация и указанията на служителите на \"Пътна полиция\".", "date": "2017.08.15", "title": "Ремонтират мантинелата на АМ \"Тракия\""}
{"url": "https://news.bg/regions/zemedeltsi-na-protest-v-montansko.html", "text": "Десетки земеделци се събраха на протест в Монтанско.Причината за недоволството на земеделските производители е, че фирми наемали земеделските имоти и земи на хората без те да са наясно с това.Според протестиращите никой не е получил известие от въпросната фирма, никой не ги е потърсил. На даден етап те разбрали, че макар и да не са сключвали договор, земите им вече са отдадени под наем на други фирми.По думите на потърпевшите земеделци пред Нова телевизия става ясно, че хората не са били търсени за сключените допълнително договори. \"Имам 15 дка земя. От 10 години имам сключен договор за обработване на моята земя с един и същ арендатор да я обработва. Преди месец отново сключих договор със същата фирма и преди два дни разбрах, че някой без мое знание и разрешение, без да ме уведомят, се оказвам без земя. Той е извадил договор с някаква фирма да ми вземе земята под наем\", обясни един от протестиращите.Така жителите на села в Монтанско се оказали без земеделска земя. Потърпевшите настояват по въпроса да бъдат взети съответните мерки - искат Агенцията по вписванията да забрани съществуващи вратички в законодателството, чрез които се позволявало на арендаторите да се разпореждат със земята на земеделците без те да бъдат уведомени.", "date": "2017.08.15", "title": "Земеделци на протест в Монтанско"}
{"url": "https://news.bg/crime/advokat-buta-dete-na-plazha-i-poluchava-100-lv-globa.html", "text": "Състав на Варненския районен съд наложи глоба от 100 лева на адвокат от варненската адвокатска колегия по Указа за борба с дребното хулиганство.На 13 август неделя адвокатът плажувал на плаж \"Аспарухово\" във Варна.На плажа възникнал конфликт между мъжа и 3-годишно дете, играещо наоколо. Според свидетели мъжът отправял обидни думи към детето, бутнал го и го съборил на пясъка, а детето се разплакало.Бащата на тригодишното момченце бил във водата по това време, виждайки случващото се, излязъл веднага и подгонил адвоката с плажен чадър.Семейството на момченцето повикало полиция. Униформените отвели адвоката в районното управление. Там той продължил да буйства и обижда полицаите.Заради поведението си се наложило адвокатът да остане за определено време в районното полицейско управление.По-късно, по-преписка от полицията, състав на Варненския районен съд наложил глобата от 100 лева на адвоката.", "date": "2017.08.15", "title": "Адвокат бута дете на плажа и получава 100 лв. глоба"}
{"url": "https://news.bg/press/iskri-mezhdu-gerb-i-bsp-za-zakona-sreshtu-koruptsiyata-vsyako-peto-dete-na-gurbetchii-povtarya-klasa.html", "text": "КАТ даде на заден за знака на патрулките за скоростта Такова изискване нямаше нямаше и преди и то на практика обезсмисляше донякъде последните промени в Закона за движение по пътищата. С тях бе решено табелите, предупреждаващи за камера на пътя, да бъдат премахнати.Промените гласят още, че полицаите ще носят таблети и принтери за изпълнение на служебните си дейности.При установяване на невръчен електронен фиш на шофьора служителят на реда ще отпечатва същия и ще го връчва на място. Нарушителят ще подписва обратна разписка, с която да удостовери, че го е получил. Ако откаже, ще се търси свидетел, който да даде подписа си за това.Искри между ГЕРБ и БСП за закона срещу корупциятаУправляващи и опозиция кръстосаха вчера шпаги по повод антикорупционния закон. След като в събота президентът Румен Радев го обяви за \"механичен сбор от нискоефективни до момента структури\" и заяви, че между него и премиера Бойко Борисов няма договорка за проекта, лидерът на БСП Корнелия Нинова поиска парламентът да гледа закона на социалистите.\"Алтернативният проект на закон на БСП се намира на страницата на партията. Моля за мнения и предложения. Започваме консултации с академичната общност, съдии, прокурори, адвокати. Истинска борба с корупцията е възможна. Ще ви го покажем\", заяви Нинова. В позицията на президента тя видя подкрепа за БСП и обяви: \"Поздравявам президента Румен Радев за държавническата позиция по антикорупционния закон на правителството. Споделяме мнението му, че то няма да създаде възможност за борба с корупцията по високите етажи на властта\".Всяко пето дете на гурбетчии повтаря класа Всяко пето дете на гурбетчии е повтаряло класа в прогимназиалния етап на образованието си. Това показва национално проучване на УНИЦЕФ за ефекта върху децата, чийто родители работят в чужбина, проведено през 2016 година 23% от анкетираните деца на гурбетчии са заявили, че в периода от 5-и до 7-и клас са повтаряли поне веднъж една и съща учебна година.11,5 на сто от хлапетата пък са признали, че преди да вземат диплома за начално образование са повтаряли един и същи клас.Незаконно се подслушват неудобни политици, магистрати и журналистиИма случаи на незаконно прилагане на специални разузнавателни средства (СРС) срещу неудобни политици, магистрати и журналисти. Това заяви пред Нова телевизия шефът на Националното бюро за контрол на СРС Бойко Рашков. Той не даде повече подробности, но заяви, че прокуратурата и ДАНС, която оприличи на комунистическата ДС, искат да се премахне контролът върху тайни методи за следене.На въпрос има ли незаконно подслушване с цел натиск, сплашване и шантаж, Рашков отговори: \"Ежегодно бюрото изготвя доклад, който представяме в парламента. Там има много интересни констатации.\"БСП: \"Антикорупция\" сама да разследва политицитеСъздаването на реален разследващ орган, който да проверява не само имотни декларации, а и случаи на корупция по високите и средните етажи на властта предвижда проектозакон на БСП, който бе представен вчера. \"Не, когато констатира проверки, тепърва да пита някой, за да започне работа, а действително да проверява. Когато има данни за нередности, да може да извършва разследване и да го води докрай\", обясни зам.-председателят на ПГ на \"БСП за България\" Крум Зарков. В законопроекта на ГЕРБ няма необходимите гаранции за независимостта на антикорупционния орган, казаха социалистите.Зам.-председателят на БСП Кирил Добрев уточни, че проектът им е изпратен до актива на партията за обществено обсъждане.Държавните военни заводи продължават да растатДържавните военни заводи продължават да подобряват резултатите си през първата половина на 2017 г. И трите предприятия към Министерството на икономиката, които пряко се контролират от Държавната консолидационна компания (ДКК) - ВМЗ, \"Кинтекс\" и НИТИ, отчитат по-високи приходи и печалби, а паралелно с това се увеличават и заетите в сектора. С това продължава започналата преди 2-3 години тенденция за съживяване на сектора в резултат на увеличените поръчки. Основният двигател за това са военните конфликти и превъоръжаване в региони, които са традиционни пазари за компаниите. Прогнозите за цялата година също са за растеж на сектора.", "date": "2017.08.15", "title": "Искри между ГЕРБ и БСП за закона срещу корупцията, Всяко пето дете на гурбетчии повтаря класа"}
{"url": "https://news.bg/world/nyama-informatsiya-za-postradali-balgari-pri-intsidenta-kray-parizh.html", "text": "Към 00.00 ч българско време на 15 август няма постъпила информация за пострадали български граждани при инцидента с автомобил в градчето Сет Сор, източно от Париж.Това съобщиха от МВнР.Българското посолство във френската столица е в постоянен контакт с местните власти и следи ситуацията.Всички български граждани, които желаят да получат актуална информация или да подадат сигнал за техни близки и познати, могат да го направят на дежурния телефон на българското посолство в Париж: 00 33 145 518 590", "date": "2017.08.15", "title": "Няма информация за пострадали българи при инцидента край Париж"}
{"url": "https://news.bg/world/ukrayna-ne-sme-vaorazhavali-severna-koreya.html", "text": "Украйна опроверга публикацията на в. \"Ню Йорк таймс\", в която се твърди, че страната е доставяла ракетни двигатели на Северна Корея, предаде АП.Украйна никога не е доставяла ракетни двигатели или друга ракетна технология на Северна Корея. Това се казва в изявление на секретаря на Украинския съвет за национална сигурност Олександър Турчинов.Той не пропусна да обвини Кремъл, че пуска дезинформация, за да прикрие руското участие във въоръжаването на севернокорейския комунистически режим.\"Ню Йорк таймс\" съобщи, че украинската държавна фирма \"Южмаш\" е най-вероятният източник на двигателите, които през юли са били използвани за двата теста на междуконтинентални балистични ракети. Чрез тях Северна Корея показа, че е направила скок в ракетостроенето.Украйна обаче обяви, че \"Южмаш\" никога не е търгувала с двигатели.", "date": "2017.08.15", "title": "Украйна: Не сме въоръжавали Северна Корея"}
{"url": "https://news.bg/world/v-izrael-arestuvaha-bogatash.html", "text": "Израелската полиция е арестувала френско-израелския милиардер Бени Стайнмец и няколко бизнесмени, предаде АП.Стайнмец е 17-ият най-богат човек в Израел. Състоянието му се оценява на повече от един милиард долара в класацията на сп. \"Форбс\".Срещу арестуваните са повдигнати обвинения за пране на пари чрез фалшиви имотни сделки.От май 2016 г. Бени Стайнмец е разследван в Румъния за незаконни сделки с недвижимо имущество.", "date": "2017.08.15", "title": "В Израел арестуваха богаташ"}
{"url": "https://news.bg/world/sasht-phenyan-mozhe-da-razpali-voyna.html", "text": "Ако Северна Корея изстреля ракета срещу САЩ, може да има ескалация към война.За това предупреди американският министър на отбраната Джим Матис.Той не пропусна да успокои американците, че неговото ведомство може да секунди да прихване и унищожи изстреляната към Гуам ракета.Северна Корея вече заплаши, че ако САЩ не променят политиката си към Пхенян, то тя ще бъде принудена да атакува Гуам.Севернокорейският лидер Ким Чен-ун пък е бил запознат от висши военни за плана за ракетно нападение в района на остров Гуам.Ким дори наредил на армията да бъде в постоянна готовност на фона за американската експанзия в региона.", "date": "2017.08.15", "title": "САЩ: Пхенян може да разпали война"}
{"url": "https://news.bg/world/kuneva-s-nov-post-v-bryuksel.html", "text": "Бившият вицепремиер и партиен лидер в оставка Меглена Кунева е назначена на нов пост в Брюксел.За назначението на Кунева става ясно от съобщение на Официалния вестник на Европейския съюз, обнародвано на 28 юли.Кунева е предложена от Европейската комисия за член на Комитет, занимаващ се със статута и финансирането на европейските политически партии и европейските политически фондации, предаде БГНЕС.Заедно с Кунева председателят на ЕК Жан Клод Юнкер е номинирал и португалския политик и бивш еврокомисар Антонио Виторино.Комисията ще започне работа през октомври. Членовете ѝ ще се събират за заседания, съобразно собствен график.Меглена Кунева и Антонио Виторино са номинирани заради успешната им работа като еврокомисари. Повод за поканата към Кунева е и политическият ѝ опит, както множеството отличия, които е получила за принос към европейската политика.", "date": "2017.08.15", "title": "Кунева с нов пост в Брюксел"}
{"url": "https://news.bg/int-politics/rohani-gotov-da-izvede-iran-ot-sporazumenieto-po-yadrenata-programa.html", "text": "Президентът на Иран Хасан Рохани заяви, че страната му във всеки един момент може да излезе от споразумението по ядрената програма, ако САЩ продължат да разширяват санкциите, съобщава Франс прес.\"Неудачният опит за санкции заведе предишната администрация на масата на преговорите. Ако те (администрацията на САЩ) решат да се върнат към тази практика, определено в кратко време - ние ще се върнем към предишната ситуация, посочва Рохани.Иранският лидер допълва и че американският президент Доналд Тръмп не е добър партньор.\"В последните месеци светът стана свидетел на това, че САЩ вече игнорираха няколко други глобални споразумения и показаха на своите съюзници, че не винаги са добри партньори, а и не са надеждна страна в преговорите\", обяснява още Рохани.Припомняме, Иран и шесторката по преговорите постигната на 14 юли 2015 година историческото споразумение по регулиране на иранската ядрена програма. Тогава бе приет план за действие, изпълнението на който отменя въведените по-рано спрямо Иран икономически и финансови санкции от страна на Съвета за сигурност на ООН, САЩ и Европейския съюз. Планът влезе в действие на 16 януари 2016 година.", "date": "2017.08.15", "title": "Рохани готов да изведе Иран от споразумението по ядрената програма"}
{"url": "https://news.bg/politics/ninova-sadi-vsichki-zamesili-imeto-y-s-tsankov-kamak.html", "text": "В официална позиция лидерът на БСП Корнелия Нинова заяви, че ще заведе дела на всички, които са замесили името й проекта \"Цанков камък\" и са правили внушения, че е корумпирана.Тя се заканва, че както премиерът Борисов, така и всички, които замесват името й сега, ще трябва да отговарят пред съда и да доказват несъществуващи факти.Нинова е депозирала писмо до главния прокурор Сотир Цацаров, в което пита дали името й фигурира по какъвто и да е начин в документите по казуса \"Цанков камък\".Лидерът на БСП е изпратила и писмо и до посланика на Австрия в България, с молба да информира австрийското правителство и австрийската прокуратура, че българският премиер Борисов определя проекта \"Цанков камък\" като корупционен. Нинова изтъква, че така премиерът той въвлича държавата Австрия в корупционен скандал.Повод за реакцията на Нинова, по нейни думи е, че в последните дни Борисов и депутати от ГЕРБ, \"в опити да заглушат корупционни скандали в управлението на суджука, твърдят, че проектът \"Цанков камък\" е стартирал, докато съм била зам.-министър и, че съм обвързана с него. И двете са лъжа.\"Корнелия Нинова отбелязва, че проектът е стартирал през 2001 г. в правителството на Симеон Сакскобургготски, а тя е била зам.-министър в друго правителство от 2005 до 2007г.", "date": "2017.08.15", "title": "Нинова съди всички, замесили името й с „Цанков камък“"}
{"url": "https://news.bg/world/bil-geyts-dari-4-6-mlrd-dolara.html", "text": "Най-богатият човек в света Бил Гейтс е дарил 64 милиона от книжата на производителя на софтуер Microsoft.Стойността на акциите се оценява на 4.6 милиарда долара.По-голямата част от тях са предоставени на фондацията, която ръководи заедно със съпругата си и която използват за благотворителност.Това се равнява на 5% от общото богатство на основателя на Microsoft и филантроп, пише Bloomberg, позовавайки се на официални документи.Това е най-голямото дарение на акции на Microsoft от 1999 г., когато Гейтс дари книжа на стойност 16 милиарда долара. Година по-късно той дари още 5.1 милиарда долара.Смята се, че от 1994 насам Бил Гейтс е отделил над 35 млрд. долара от богатството си за различни благотворителни каузи. Само през 1999 година той инвестира безпрецедентните 16 млрд. долара в помощ на света.", "date": "2017.08.15", "title": "Бил Гейтс дари 4.6 млрд долара"}
