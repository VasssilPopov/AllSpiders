{"url": "https://news.bg/regions/otkarvat-v-pirogov-postradalite-pri-intsidenta-v-zavod-arsenal.html", "text": "Откарват в \"Пирогов\" пострадалите при , съобщава БГНЕС.Районният прокурор на Казанлък Таня Димитрова съобщи, че трудовата злополука е възникнала в завод №3, цех 130, който е предназначен за обработка на пиротехнически изделия - възпламенило се е изделие, съдържащо 16 грама барут. Това е предизвикало изгарянията по ръцете и лицата на трите пострадали жени.По данни на Димитрова няма нанесени материални щети нито въздействие върху околната среда. Тя посочи, че пострадалите са контактни, в добро общо състояние и без опасност за живота. Те ще бъдат транспортирани до \"Пирогов\" в София, където ще им се окаже медицинска помощ.Пострадалите са на 33, 34 и 44 години.", "date": "2019.11.25", "title": "Откарват в \"Пирогов\" пострадалите при инцидента в завод \"Арсенал\""}
{"url": "https://news.bg/politics/shvetsiya-priznatelna-na-balgariya-za-namalyavaneto-na-migrantskiya-natisk.html", "text": "\"Трябва да имаме единна система за справяне с миграцията в Съюза. Не искаме ситуацията от 2015 г. да се повтаря. България охранява не само външната граница на ЕС, но и вътрешни граници, като за това се изискват големи усилия.\" Това заяви вицепремиерът и министър на външните работи Екатерина Захариева на среща с министъра по европейските въпроси на Кралство Швеция Ханс Далгрен.\"Признателни сме за това, което България направи по време на своето европейско председателство за отслабване на миграционния натиск към ЕС. Това беше важно за нас, за да стигнем до извода, че Съюзът трябва да поеме обща отговорност и да се справим с проблема заедно\", подчерта Далгрен.Двамата министри обсъдиха и кохезионната и общата селскостопанска политика на ЕС в рамките на бъдещия общ бюджет на ЕС като се съгласиха, че трябва да бъде постигнат компромис за съгласие между страните-членки.В хода на разговора Захариева сподели впечатления от неотдавнашното си посещение в Намибия и Ангола. \"Страните там очакват от ЕС да им бъде партньор, а не само да им изнасяме лекции. Основният ни приоритет там трябва да бъде образованието\", изтъкна външният ни министър.По време на срещата бяха обсъдени теми от актуалния дневен ред на Европейския съюз, сред които миграцията, разширяването и европейската перспектива на Западните Балкани, както и бъдещия общ бюджет.Двустранните отношения между България и Кралство Швеция са установени преди 105 години. Стокообменът за първите шест месеца отчита ръст от 5% и възлиза на 240,5 млн. евро.В Швеция постоянно пребивават около 9 хиляди граждани от български произход, предимно в големите градове - Стокхолм, Гьотеборг и Малмьо.", "date": "2019.11.25", "title": "Швеция признателна на България за намаляването на мигрантския натиск"}
{"url": "https://news.bg/bulgaria/radev-pozdravi-johanis-za-pobedata-na-prezidentskite-izbori-v-rumaniya.html", "text": "Президентът Румен Радев поздрави в телефонен разговор Клаус Йоханис за постигнатата от него убедителна победа на президентските избори и спечеления втори мандат като държавен глава на Румъния, съобщават от прессекретариата на държавния ни глава.Българският президент изрази увереност, че приятелските и партньорски отношения между двете съседни държави ще продължат да се развиват и задълбочават.Румен Радев отправи покана към Клаус Йоханис да посети страната ни в удобно за него време, с което да бъде продължен и политическият диалог на най-високо равнище между България и Румъния.По-рано днес премиерът Бойко Борисов ", "date": "2019.11.25", "title": "Радев поздрави Йоханис за победата на президентските избори в Румъния"}
{"url": "https://news.bg/crime/darzhavata-iska-3-6-mln-lv-ot-minyu-staykov-i-13-te-sluzhiteli-na-dfz.html", "text": "8 часа продължи разпоредителното заседание по делото срещу бизнесмена Миню Стайков и още 13 подсъдими в Специализирания наказателен съд, съобщават от Четирима от подсъдимите са бивши служители на Държавен фонд \"Земеделие\" и им е повдигнато обвинение като членове на престъпна група, която се е възползвала от средства по две европейски програми за подпомагане на селските райони и лозаро-винарството.Защитата искаше делото да бъде върнато на прокуратурата заради неточности в обвинителния акт. Освен това някои от подсъдимите желаели да дадат обяснения, но не получили тази възможност.В началото на заседанието към всички обвиняеми беше предявен граждански иск от страна на държавата в размер над 3,6 млн. лева.Самият Стайков отново се яви в съда в инвалиден стол. По думи на адвокатката му Анна Попова той страда от онкологично заболяване втора степен, което било потвърдено от 16 лекари. С този мотив тя поиска мярката му да бъде променена.Адвокатите на служителите на ДФЗ също поискаха мерките им за неотклонение да бъдат да променени от парични гаранции в по-леки с аргумента, че те вече не работят във Фонда и са останали без работа. Съдът уважи това искане и замени паричните гаранции с подписки. Забраната да напускат страната обаче остава в сила.Следващото заседание ще се гледа по същество.Припомняме, преди месец Специализираната прокуратура  заедно с 13 служители на ДФЗ.Ден по-рано , както и на 9 души за над 134 млн. лева.На 5 септември 2018 г., специализираната прокуратура  ООД, \"Сис Индустрийс\" ООД и \"Топаз Мел\" ООД.Ден по-късно стана ясно, че  за участие в организираната престъпна група, ръководена от .Стайков е, че е ръководител на организирана  за производство на  и пране на пари. По-късно в обвинението бе включнето и злоупотреби с еврофондове.Става въпрос за собственика на  и \"Сис индустрийс\" Миню Стайков, сина му Стайко Стайков, сина на кмета на Карнобат Иван Димитров, както и още петима с инициали Ц.К., М.К., Б.Х., А.Т. и Д.Д.Тогава .По-късно стана ясно, че  от материалите по делото.През ноември 2018 г.. Месец по-късно го остави за постоянно в ареста.На заседанието по делото от 11 декември . Според защитата му, за престоя зад решетките той е отслабнал с 10 кг.На 28 януари 2019 г. стана ясно, че  е бил отвлечен и пребит.В началото на месец май Миньо Стайков, се сдоби с допълнително обвинение в началото на месец май, когато стана ясно, че Специализираната прокуратура разследва  и Програмата за конверсия на лозята, като зам.-главният прокурор Иван Гешев определи разследването като \"разбиване на империята \"Карнобат\".След разпита си по разследването срещу Миню Стайков от 9 май в Спецпрокуратурата досегашният , като бивш шеф на ДФ \"Земеделие\", заяви, че е готов да подаде оставка.  и тя бе приета от премиера Борисов.", "date": "2019.11.25", "title": "Държавата иска 3,6 млн. лв. от Миню Стайков и 13-те служители на ДФЗ"}
{"url": "https://news.bg/world/novi-opozitsionni-protesti-v-gruziya.html", "text": "опозиционните протести в Грузия, съобщиха световните информационни агенции.Опозицията планира утре да блокира парламента в столицата Тбилиси, за да не позволи заседанието да се проведе.Това е съобщил лидерът Нино Бурджанадзе.\"Ако не успеем да накараме властите да се почувстват максимално неудобно и се ограничим до изявления, те няма да почувстват нищо. Ние не искахме това да се случва, но сме принудени да бъдем на улицата в такова неблагоприятно време\", добави тя.Кадри показват издигнати лозунги на протеста като \"Спрете Мечтата ма Путин\", игра на думи с името на управляващата партия \"Грузинска мечта\".Припомняме, че миналата седмица, протестиращите в няколко градове в Грузия се опитаха да затворят държавните сгради с катинари и веригиТова се случва  многохилядни демонстрации заради провала на парламента да одобри планираните избирателни реформи.Парламентът не успя да осъществи планирана избирателна реформа - преминаване към пълно пропорционално представителство от сегашната смесена система.Това изведе недоволните по улиците и те поискаха предсрочни избори.", "date": "2019.11.25", "title": "Нови опозиционни протести в Грузия "}
{"url": "https://news.bg/society/sgradata-na-ombudsmana-svetna-v-oranzhevo-v-podkrepa-na-zhenite-zhertvi-na-nasilie.html", "text": "Фасадата на институцията на омбудсмана светна в оранжево в подкрепа на жените, жертви на насилие, която се провежда всяка година на 25 ноември като част от кампанията на ООН Orange the world за елиминиране на насилието над жени и момичета.Омбудсманът Диана Ковачева организира приемна за жени, жертва на насилие. \"Съпричастни сме към жертвите на насилие. Символично залепихме устата си, защото мълчанието убива и призоваваме жените да не мълчат за насилието в дома им, на работните им места. Нашето послание към жените е - търсете помощ. Институцията на омбудсмана може да Ви защити\", заяви Диана Ковачева.Статистиката показва, че поне две жени на месец от началото на годината са загубили живата си, а още много са осакатени.Идеята на събитието бе да повиши обществената нетърпимост срещу посегателствата над личността и достойнството на жените, момичетата и децата, обект на насилие, включително и да се даде повече гласност на проблема, който често пъти остава скрит.Омбудсманът изпрати препоръка до областните управители в цялата страна, които имат право да откриват кризисни центрове, защото в страната има едва 13 такива, а в София - само един с 8 места.\"Препоръката на Съвета на Европа е на всеки 10 000 души да има по един кризисен център. Там жените могат да получат подкрепа от експерти, юристи, психолози. Често жертви на насилие се страхуват да говорят, а полицаите не са обучени и проявяват неразбиране\", отбеляза още омбудсманът.", "date": "2019.11.25", "title": "Сградата на омбудсмана светна в оранжево в подкрепа на жените, жертви на насилие"}
{"url": "https://news.bg/crime/prokuraturata-iska-ot-ep-imuniteta-na-elena-yoncheva-kato-evrodeputat.html", "text": "Българската прокуратура е поискала имунитета на Елена Йончева като евродепутат, съобщава Нова телевизия.Това е станало ясно в Европейския парламент.Искането е отправено до Европарламента в Брюксел. То е разпределено на Юридическата комисия в ЕП ще бъде гласувано на следващата сесия.Припомняме,  от фалиралата КТБ. Във връзка с повдигнатите й обвинения главният прокурор Сотир , сред които бяха Елена Йончева и Веселин Марешки.Веднага след оповестяването на информацията депутатът от БСП Георги в кулоарите на парламента, че . , която пък определи действията на прокуратурата като политическо преследване.", "date": "2019.11.25", "title": "Прокуратурата иска от ЕП имунитета на Елена Йончева като евродепутат"}
{"url": "https://news.bg/world/blear-osnovnite-partii-ne-zasluzhavat-da-spechelyat-vota-vav-velikobritaniya.html", "text": "Основните партии не заслужават да спечелят вота във Великобритания. Нито консерваторите, нито лейбъристите. Това обяви бившият британски премиер Тони Блеър, цитиран от \"Ройтерс\". По думите му, и двете партии са се провалили да ръководят и не са достатъчно убедителни в момента.Не съм убеден, че правителство на която и да е от двете партии в момента е добро за страната, каза той.Видният лейбърист разкритикува настоящия лидер Джереми Корбин. Според Блеър, сега неговата партия се управлява от \"марксистко-ленинското крило\".Не е проблемът как започват революциите, а как завършват, а те винаги приключват зле, убеден е Блеър.Той изрази подкрепата си за независими кандидати и тактическо гласуване срещу политиците, подкрепящи Брекзит.Експремиерът обърна внимание на факта, че Брекзит няма да приключи на 31 януари, тъй като още текат преговори.Припомняме, че предсрочният вот ще се проведе на 12 декември и е доминиран от темата за Брекзит.Британските лейбъристи остават неутрални при следващ референдум за Брекзит. Това е позицията им, ако спечелят вота на 12 декември,  поддържа намерението си, че Обединеното кралство ще напусне ЕС на 31 януари. Британските гласоподаватели са изправени пред отчетлив избор: плана на Корбин за социалистическа Великобритания, включващ масова национализация и безплатни публични услуги, или стремежа на премиера Борис Джонсън да изгради \"динамична пазарна икономика\".Повечето допитвания поставят Консервативната партия на челно място, но малцина са в състояние или желаят да предскажат победителя в изборите.", "date": "2019.11.25", "title": "Блеър: Основните партии не заслужават да спечелят вота във Великобритания "}
{"url": "https://news.bg/int-politics/sledvashtata-zaplaha-za-nato-sa-sobstvenite-mu-lideri.html", "text": "Има две НАТО. Има гладка военна машина, която планира, обучава и координира, за да се адаптира към новите заплахи за сигурността за Европа и Северна Америка. И там е политическият съюз, който зависи от единството и решителността на лидерите от двете страни на Атлантическия океан, пише \"Политико\".Първият, нека го наречем НАТО1, се справя сравнително добре. Бюджетите за отбрана се увеличават отново след 25-годишен спад, военната готовност бавно се подобрява и в прибалтийските държави и Полша се създават многонационални сили, за да възпират потенциалната руска агресия. В момента се работи за противодействие на кибер, хибридни и космически заплахи и улесняване на по-бързото подкрепление.Вторият, който ще наречем НАТО2, е затънал в дълбоки проблеми. Президентът на САЩ Доналд Тръмп, който маркира НАТО като \"остарял\", обича да диша огън срещу европейските правителства по отношение на разходите за отбрана, търговията, изменението на климата и сега нежеланието им да приемат заловени в Сирия бойци на джихадистите.Така нареченият \"Куад\", неофициален вътрешен кръг от четири сили - САЩ, Великобритания, Германия и Франция, който оформя западните решения в продължение на десетилетия, престана да функционира в ерата на Тръмп.Съюзните лидери научават за президентските решения, които засягат тяхната сигурност и стратегическите интереси чрез \"Туитър\". Има много малка координация, както стана ясно миналия месец, когато Тръмп изтегли американските части от С+еверна Сирия, където те оперираха заедно с френски и британски командоси срещу бойци на \"Ислямска държава\", без да си прави труда да се консултират със съюзниците в НАТО.Разбърканото отстъпление в Сирия - което проправи пътя на Турция (член на НАТО), да започне трансгранична офанзива срещу кюрдските сили (обединени със Запада), отново без консултации - подтикна френския президент Еманюел Макрон да диагностицира \"мозъчната смърт\" на НАТО и да призова европейците за изграждане на автономни отбранителни способности. САЩ обяснява, че той обръща гръб на Европа.И двете НАТО - добре смазаната военна машина и нефункционалното политическо семейство - ще бъдат като на парад, когато на 4 декември съюзните лидери провеждат кратка работна среща в покрайнините на Лондон, за да отбележат 70-годишнината на организацията.Със сигурност, има достатъчно натовски бизнес за обсъждане в НАТО1. Белият дом заяви, че Тръмп иска да говори за разходите за отбрана, както винаги, както и за заплахи, включващи киберпространство, критична инфраструктура, телекомуникации и тероризъм.Генералният секретар на НАТО Йенс Столтенберг, който се отказа от разговор за това, че НАТО е в криза, иска на срещата в Лондон да се покажат увеличаващите се съюзнически бюджети - допълнителни 100 милиарда долара европейски и канадски разходи за отбрана - и напредък към постигане на целта за готовност на НАТО за 30 военни кораби, 30 въздушни ескадрили и 30 армейски батальона, готови за използване в рамките на 30 дни. Европейските съюзници могат също така да се съгласят да поемат повече от скромните 1,65 милиарда долара текущи разходи на НАТО, за да намалят американския дял.Проблемът за алианса е, че статистиката и декларациите като тези ще означават малко, ако НАТО загуби политическата воля да се консултира и да действа бързо в криза. Бързото вземане на решения е от решаващо значение, особено в епоха на бързо развиващ се двусмислен хибриден конфликт, включващ войници под прикритие, саботажи, кибератаки и дезинформация.В учения за командния пост по хибриден сценарий преди две години, Северноатлантическият съвет пет дни не се реши, дали да изпрати Съвместната оперативна група (звено за реагиране при криза), докато върховният главнокомандващ на алианса в Европа не им съобщи, че вече не може да се разгърне.В реална криза, дали противопоставящата се на конфликти Германия ще задържи вземането на решения за консултации с Бундестага? На чия страна ще бъде авторитарният турски президент Реджеп Ердоган? И дали НАТО ще остане да виси на един туит разстояние от един непредсказуем президент на САЩ?Политическият съюз, който трябва да е в основата на военния, спешно се нуждае от ремонт. И въпреки това в Лондон, повечето съюзници и чиновници от НАТО, вероятно ще се съсредоточат върху избягване на конфронтация с Тръмп, което би зарадвало руския президент Владимир Путин. (Събирането не е обявено като официална среща на върха, за да се избегне необходимостта от комюнике и да се избегне катастрофата от последната среща на върха през юли 2018 г., когато Тръмп скастри съюзниците си за неизпълнение на целите за разходите).Германските, полските и британските лидери бързо се дистанцират от критиките на Макрон към НАТО и настояват, че съюзът остава централен за европейската сигурност. Въпреки че мнозина споделят разочарованията на френския лидер за Тръмп - и се притесняват, че вниманието на Вашингтон се отдалечава от Европа към Китай - повечето все още предпочитат несигурен американски хегемон пред по-слаб френски, със собствен план.Централноевропейските съюзници, които живеят най-близо до Русия и разчитат на гаранцията за сигурност на САЩ, подкрепена от ядрени оръжия, са особено раздразнени от думите на Макрон, както и от скорошните му контакти с Путин.Но тъй като това представлява НАТО, дори не е сигурно, че подобни чувствителни проблеми ще бъдат премахнати, когато лидерите се срещнат. Германия предложи миналата седмица на министрите на външните работи на НАТО да създаде експертна група, вероятно председателствана от самия Столтенберг, за да засилят политическата способност на алианса и да подобрят координацията - перфектен начин за замитане под килима. Другите външни министри казаха, че ще си помислят по въпроса.Британският премиер Борис Джонсън, домакин на събирането, седмица преди общите избори в Обединеното кралство, иска да демонстрира, че Великобритания ще остане в основата на трансатлантическите отношения и европейската сигурност, след като напусне Европейския съюз и няма да се превръща във \"второстепенен играч\", както предупреди президентът на Европейския съвет Доналд Туск.Твърдението на Макрон за \"мозъчната смърт\" бе необходим опит да се поставят открито въпросите за НАТО2 и да се убедят европейците в необходимостта да направят повече за себе си.Ако ЕС може да привлече общи средства и по-големи национални разходи за отбрана, за да създаде нови възможности, по-добра инфраструктура за военни подкрепления, интегрирана киберзащита и по-ефективни доставки на оръжие, това ще бъде печелившо и за НАТО, и за Европа.Най-големият риск е, че Европа отново ще надцени обещанията си и няма да се справи с изграждането на собственото си военно сътрудничество, докато САЩ с Тръмп продължават напред, без консултации и оставят НАТО да диша прахта.С други думи, опасността е НАТО2 отново да подкопае НАТО1.", "date": "2019.11.25", "title": "Следващата заплаха за НАТО са собствените му лидери"}
{"url": "https://news.bg/crime/20-godishen-blasna-s-kolata-si-dve-momicheta-na-peshehodna-pateka-v-targovishte.html", "text": "Две 12-годишни момичета бяха блъснати на пешеходна пътека в Търговище, съобщи БНР, позовавайки се на МВР-Търговище.Инцидентът е станал в близост до бензиностанция на ул. \"Трайко Китанчев\".По първоначални данни лек автомобил с търговищка регистрация, управляван от 20-годишен правоспособен водач от същия град, е блъснал две 12-годишни момичета на пешеходна пътека.Децата са откарани в болницата в Търговище, където е установено, че едното е с фрактура на рамо, а другото - с контузна рана на коляно.Пробата за алкохол на водача е отрицателна. Извършва се оглед на местопроизшествието.", "date": "2019.11.25", "title": "20-годишен блъсна с колата си две момичета на пешеходна пътека в Търговище"}
{"url": "https://news.bg/politics/balgariya-i-frantsiya-podgotvyat-savmestni-kulturni-proekti.html", "text": "Министърът на културата Боил Банов и посланикът на Франция у нас Н. Пр. Флоранс Робин обсъдиха съвместни проекти на среща в Министерството на културата.Една от идеите е създаването на европейски център за изкуства на остров \"Св. Св. Кирик и Юлита\" край Созопол. Министърът на културата посочи, че за осъществяването на този проект страната ни разчита на френските експерти.Центърът е част от мрежата, която свързва \"Лувъра\" в Париж с \"Лувъра\" в Абу Даби.Посланик Робин изтъкна, че двете страни вече са осъществили заедно редица инициативи в областта на културата и ще се радва тази да бъде една от тях. От своя страна министър Банов я покани да посети острова и да се запознае на място с мащаба на проекта.По време на срещата министър Банов подчерта, че ще разчита на подкрепата на Франция за успешното развитие на общите проекти, сред които размяната на изложби със световния музей \"Лувър\" и центъра \"Жорж Помпиду\". Експерти от двете страни подготвят изложба с работно заглавие \"Светлини и сенки - изкуство и култура в България през XVI - XVIII век\", както и изложба в рамките на проект за създаване на \"Колекция българско авангардно и съвременно изкуство\".Сред темите на срещата бяха и възможности за регламентиране на сътрудничеството в областта на киното чрез Споразумение за копродукции между България и Франция.По думи на френския посланик 2020 г. се очертава като изключително богата за сътрудничеството ни.Министърът и френският посланик обсъдиха и продължаването на проекта \"Пловдив - Европейска столица на културата\". Беше обсъдена и инициативата \"Културен сезон\", в рамките на която стои възможността за провеждането на Дни на България във Франция през 2025 г.Френският посланик даде висока оценка за развитието на културната политика на България и изрази увереност, че ефективното сътрудничество между двете страни ще продължи.", "date": "2019.11.25", "title": "България и Франция подготвят съвместни културни проекти"}
{"url": "https://news.bg/world/frantsiya-s-po-strogi-merki-sreshtu-nasilieto-nad-zheni.html", "text": "Франция обяви нови мерки за справяне с домашното насилие, предаде The New York Times.Те бяха оповестени днес, Международния ден на ООН за борба с насилието над жени и момичета.Правозащитните организации приветстваха промените, но заявиха, че предложенията на правителството не са достатъчни и не са отпуснати достатъчно средства, за да бъдат мерките ефективни.Френското правителство разкри новите мерки на фона на стряскащата статистика за убитите или пострадали жени във Франция.Само за миналата година 121 жени са били убити от настоящи или бивши партньори.Според данни на правителството, една жена бива убита във Франция , което е един от най-високите проценти в Западна Европа.Всяка година във Франция приблизително 219 000 жени на възраст от 18 до 75 години са обект на физическо или сексуално насилие от настоящи или бивши партньори, но само 20 процента подават официални жалби, показва правителствената статистика.Десетки хиляди се събраха в Париж и други градове в събота, за да протестират срещу насилието, основано на пола във Франция.На маршовете участниците, облечени в лилаво, носеха плакати с имената, снимките и годините на жертви на домашно насилие. Кампания с плакати и графити в цялата страна също предупреди за епидемия от \"фемицид\" - насилие срещу жени, основано именно на половата им принадлежност.Премиерът Едуар Филип заяви, че твърде дълго време е съществувало \"колективно мълчание\" за неспособността да се реши проблемът.\"Това мълчание убива и продължава да го прави\", каза Филип на пресконференция в Париж, за да очертае новите мерки, които се появиха след месеци консултации между френските власти, адвокати, прокурори и асоциации.Филип каза, че правителството ще работи за това първо в училищата да се повиши осведомеността за насилието, основано на пола. Ще се открие денонощна телефонна линия за домашно насилие. Броят на социалните работници в полицейските управления ще се увеличи. \"Като го влагаме в закона, ние казваме на тези жени:\"Вие не сте виновни за случващото се, вие сте жертвите \", каза премиерът.Правителството ще наложи по-строги наказания за партньорите, които тормозят и настояват жените да се опитват да се самоубият.Някои от предлаганите мерки обаче срещнаха отпор, като например предвиденото право на лекарите да придвижват сигнали за насилие, въпреки отказа на пациенти. Според критиците на тази мярка, така се нарушава конфиденциалността между лекар и пациент.", "date": "2019.11.25", "title": "Франция с по-строги мерки срещу насилието над жени "}
{"url": "https://news.bg/politics/borisov-se-hvali-v-sasht-generalite-vi-sa-se-podgotvyali-v-bazata-ni-v-novo-selo.html", "text": "Министър-председателят Бойко Борисов се срещна с ръководствата на Международния републикански институт (IRI) и Националния демократичен институт (NDI). Това се случи по време на официалното му посещение в Съединените щати.В разговора си с президента на IRI Даниел Туининг българският премиер изтъкна, че многозвездните генерали, участвали в церемонията в , с която беше посрещната българската делегация, са се подготвяли през 2009 г. в българо-американската база в Ново село.Стана ми драго, защото те познават България толкова добре, истински военни партньори, посочи Борисов.Той изрази надежда с американският президент Доналд Тръмп да надградят отношенията си и в икономическата, и във външнополитическата, и в енергийната сфера.От своя страна Даниел Туининг заяви, че за първи път е посетил България, когато сме кандидатствали за НАТО. \"Още тогава знаехме, че България ще бъде чудесен съюзник в НАТО. Оказахме се прави\", подчерта той.Той посочи, че в момента има много заплахи в Европа, затова се радва, че България е член на НАТО и съюзник на САЩ. България е лидер да помага на другите балкански държави, изтъкна още Туининг.Той добави, че от 12 до 14 декември IRI ще бъде домакин на голяма среща в София с Държавния департамент на САЩ и българското правителство. Основната тема на форума ще е борбата с екстремизма.В този контекст Борисов го информира, че догодина България ще бъде домакин на Процеса \"Акаба\".Българският премиер благодари на IRI за ползотворната съвместна работа. На срещата беше поставен акцент върху значимостта на демократичните ценности за развитието и просперитета на всяко гражданско общество.\"Ние приемаме Америка за едно цяло и уважаваме и двете партии. Еднакво сте ми близки - демократи и републиканци\", заяви Борисов по време на срещата си с Шари Браян, вицепрезидент на Националния демократичен институт.Двамата обсъдиха резултатите от проекти, които утвърждават демократичните ценности и ролята на САЩ в постигането на свободи за гражданското общество.Двата института са неправителствени организации и работят с България от години в областта на изграждането на капацитет и знания в политическите науки и демократичните системи. IRI и NDI си сътрудничат с неправителствени организации у нас, като фокусът е обмяната на опит и експертиза.Международният републикански институт и Националният демократичен институт са създадени през 1983 г.", "date": "2019.11.25", "title": "Борисов се хвали в САЩ: Генералите ви са се подготвяли в базата ни в Ново село"}
{"url": "https://news.bg/world/netanyahu-iran-planira-ataki-sreshtu-izrael.html", "text": "Иран планира атаки срещу Израел. Агресията на Иран срещу нас продължава. За това предупреди израелският премиер Бенямин Нетаняху, цитиран от местни медии.Израел предприема всички необходими действия, за да предотврати злонамерена намеса на Иран в региона, увери той. Това включва усилия по предотвратяване на прехвърлянето на смъртоносни оръжия от Иран в Сирия, по въздух или по суша. Ние също така ще предприемем действия за предотвратяване на усилията на Иран да превърне Ирак и Йемен в бази за изстрелване на ракети и ракети по Израел, добави той.Иран ще унищожи САЩ, Израел и Саудитска Арабия, ако преминат червените линии на Техеран, заяви  в телевизионна реч ръководителят на елитната революционна гвардия Хосеин Салами.\"Показахме сдържаност ... проявихме търпение към враждебните ходове на Америка, ционисткия режим (Израел) и Саудитска Арабия срещу Ислямска република Иран ... но ние ще ги унищожим, ако те пресекат червените ни линии\", обясни той.Хиляди привърженици на иранското правителство се събраха в Техеран, обвинявайки САЩ и Израел в подбуждане на най-жестоки антиправителствени протести в Ислямската република.Иран не призовава за премахване на еврейския народ, но вярва, че хората от всички религии трябва да решават бъдещето на Израел, заявивърховният лидер на Иран аятолах Али Хаменей.След ислямската революция през 1979 г. Иран отказва да признае Израел и подкрепи войнстващи палестински групировки. Израел отдавна обвинява Иран, че се стреми да го унищожи, и счита Техеран за свой основен враг в Близкия изток.", "date": "2019.11.25", "title": "Нетаняху: Иран планира атаки срещу Израел "}
{"url": "https://news.bg/crime/martin-trifonov-otiva-na-sad-za-nasilieto-nad-dete-v-slivensko.html", "text": " ще бъде съден за убийството на 7-годишната Кристин от сливенското село Сотиря, предаде БНР.Окръжна прокуратура Сливен предаде на съд мъжа, обвинен в сексуално посегателство на детето и убийство, извършено по особено жесток начин.В понеделник започна да тече законовият двумесечен срок за насрочване на разпоредителното заседание на съда, заяви съдията по делото и изпълняващ длъжността административен ръководител на Окръжен съд Сливен Мартин Данчев.Очаква се първото заседание да бъде насрочено в началото на следващата година.Бабата на убитото дете Милка Георгиева бе категорична, че ще настоява за най-тежкото наказание на убиеца.заяви тя.Адвокатът на Георгиева Сиво Сивов обяви, че по искане на семейството, до започване на делото няма да се дават изявления в медиите.Припомняме, 7-годишната  на 15 август. , а майката на убитото дете настоя той Адвокат Марин Марковски обаче прогнозира, че заради направените самопризнанияПоради тази причина близките на детето започнаха подписка за промяна в закона, според който самопризнания при тежко престъпления намаляват присъдата, а кметът на Сливен Стефан Радев призова депутатите да подкрепят искането за такава промяна.През септември, депутатите Трифонов в момента се лекува в болницата при затвора в София. При задържането му на 16 август, след близо денонощие преследване в планината, бе прострелян в крака.", "date": "2019.11.25", "title": "Мартин Трифонов отива на съд за насилието над дете в Сливенско "}
{"url": "https://news.bg/regions/gabrovo-ne-poluchi-bezplatni-vaksini-protiv-grip.html", "text": "В Габрово няма от безплатните ваксини против грип, съобщава bTV.Десетки пациенти над 65-годишна възраст няма да могат да се ваксинират заради неуредици при разпределението на препарата. Въпреки че личните лекари са направили заявки за броя на ваксините още през лятото, все още не са получили пратка.Указанията на НЗОК къде да входират заявките си лекарите получили едва в петък.Забавянето предизвика недоволство и сред пациентите, тъй като грипният сезон вече настъпва.В аптеките противогрипните ваксини са изчерпани от края на месец октомври. От препарата няма и в складовете, тъй като заради обещаните безплатни бройки и там заявените количества били намалени.Производителят на ваксините увери, че до края на седмицата лекарствените продукти ще бъдат доставени в Габрово, както и в останалите райони, където липсват. До момента ваксини вече има в над 500 селища.", "date": "2019.11.25", "title": "Габрово не получи безплатни ваксини против грип"}
{"url": "https://news.bg/regions/otmenyat-vodniya-rezhim-v-pleven-i-lovech.html", "text": "Отмениха водния режим в Плевен и Ловеч, съобщава bTV.Припомняме,  влезе в сила в средата на септември заради драстичното намаляване на водните количества поради засушаването през последните месеци.От днес се отменя ограничаването на водоподаването за Плевен и прилежащите селища заради повишаването на водните количества, подавани от основната водоснабдителна система \"Черни Осъм\".Освен 11-те населени места в Плевенско, системата, която се стопанисва от ВиК-Ловеч, захранва и Ловеч и още десет села.Припомняме, от 18 ноември има и в Перник. а около 60 000 души.", "date": "2019.11.25", "title": "Отменят водния режим в Плевен и Ловеч"}
{"url": "https://news.bg/crime/dadoha-na-sad-dvama-za-razprostranenie-na-hashishovo-maslo.html", "text": "Окръжната прокуратура във Варна предаде на съд 51-годишния Росен К. и 54-годишния Кирил Д., за разпространение на хашишово масло на стойност над 14 000 лева, съобщиха от държавното обвинение.Подсъдимият Росен К. започнал да се интересува от производство на хашишово масло с лечебна цел след получени травми от пътнотранспортно произшествие. Така попаднал на информация в интернет. Набавил суровина - съцветия на индийски коноп, заради високия процент на наркотично активния компонент тетрахидроканабинол. В къща извън Варна започнал да произвежда наркотичното масло.Споделил за заниманията си със своя приятел Кирил Д. От него се очаквало да търси клиенти за произведеното хашишово масло. Росен разпределял продукцията си в спринцовки по 10 кубика. Цената на една доза се продавала между 1200 - 1600 лева, като това зависело от нуждите на купувача и количеството на поръчката. Росен успял да произведе и спиртен извлек от индийския коноп, който смесвал с кремове за директно намазване върху кожата.В периода от 13 до 15 април тази година той произвел 530,55 грама масло и 125 мл извлек. Наркотичното масло било поставено в 53 спринцовки, а извлекът - в стъклено шише. Кирил взел 52 спринцовки за продажба, а Росен оставил една в хладилника си за мостра при заявен интерес. Продукцията била продавана предимно на онкоболни, а от съдебномедицинската експертиза по делото става ясно, че употребата на вещества с високо съдържание на тетрахидроканабинол уврежда мозъчните структури, имунната, сърдечно-съдовата и репродуктивната система, белия дроб, кръвта, води до мутации в ДНК и рак.След претърсване на жилищата и колите на подсъдимите, били иззети наркотици.И двамата подсъдими са осъждани и реабилитирани. В хода на досъдебното производство само Росен К. съдействал на разследващите. Заради здравословното си състояние той е с мярка за неотклонение парична гаранция в размер на 3000 лева. Съучастникът му Кирил е в затвора, където ще дочака началото на наказателния процес, който предстои да бъде насрочен за разглеждане във Варненския окръжен съд.", "date": "2019.11.25", "title": "Дадоха на съд двама за разпространение на хашишово масло"}
{"url": "https://news.bg/world/kradtsi-zadignaha-sakrovishta-za-okolo-1-mlrd-evro-ot-muzey-v-drezden.html", "text": "Крадци са проникнали рано тази сутрин в музея Grünes Gewölbe (\"Зелен свод\") в Дрезден, където се съхранява една от най-големите колекции от съкровища в Европа, съобщава в. \"Билд\".Смята се, че крадците са задигнали диаманти и други бижута на стойност от около 1 млрд. евро. Властите в провинция Саксония все още не са дали подробности.Саксонският владетел Август II Силни създава колекцията през 18 век.Музеят се нарича \"Зеления свод\", защото някои помещения са украсени с малахитово зелена боя. Той се помещава в бивш кралски дворец.Крадците са избягали и се издирват. Около 5 часа тази сутрин (6 часа българско време) пожарникарите са били повикани, за да се справят с пожар в близкия трафопост. Има спекулации, че пожарът е изключил алармената система на музея и че това е било направено от извършителит, за да бъде прекъснато електрозахранването.Германските медии уточняват, че крадците, които били \"много дребни на ръст\", явно са проникнали през малка празнина в железни решетки на прозорец на приземния етаж, за да влязат в историческата колекция на съкровищницата.Най-ценните вещи са в историческата секция на партерния етаж.Съкровищата включват 63,8-сантиметрова фигура на мавр, обсипана със смарагди, и 648-каратов сапфир - кралски дар от руския цар Петър Велики.Министър-председателят на Дрезден Михаел Кречмер изрази възмущение от престъплението, като заяви, че \"не само художествените колекции на провинцията са ограбени, но и хората на Саксония\".", "date": "2019.11.25", "title": "Крадци задигнаха съкровища за около 1 млрд. евро от музей в Дрезден"}
{"url": "https://news.bg/regions/ep-s-tri-varianta-za-rusentsi-kak-da-si-tarsyat-pravata-za-mrasniya-vazduh.html", "text": "Европейският парламент предлага три варианта, чрез които русенци могат да търсят правата си заради мръсния въздух - да се съди държавата, да се пусне петиция и да се подаде жалба. Това става ясно от отговора на институцията на  преди седмици от фейсбук група \"За чисти въздух и вода в Русе\", съобщават bTV и БГНЕС.Един от организаторите на протестите за чист въздух в Русе Галичка Николова обясни, че не всички приемат варианта да се съди държавата като добра възможност за постигане на целите.Тя смята, че по-добрата опция е да се пусне петиция до Комисията по петиции на ЕП, както и да се подаде жалба до Европейската комисия. За целта ще може да се ползват услугите на препоръчани от ЕП експерти.Предстоят консултации със специалисти, за да се реши как ще се действа занапред.Преди дни кметът на крайдунавския град Пенчо Милков съобщи във \"Фейсбук\", че въпросът за мръсния въздух в Русе е бил поставен по негова молба от евродепутата Петър Витанов пред ЕК и се очаква \"да отговори какви допълнителни мерки ще предприеме за трайно преодоляване на проблема, включително и по отношение на замърсяването от трансграничен характер\".Милков пое ангажимент за решаването на проблема още с встъпването си в длъжност. Тогава обяви намерението си да предложи сформирането на временна анкетна комисия от общински съветници и експерти, която да събере цялата информация за качеството на въздуха и да изслуша компетентните органи. При необходимост ще бъдат поканени национални и международни експерти.Кметът призова гражданите да участват активно в комисията. Предвижда се тя да заседава публично пред обществеността.Припомняме, в продължение на години русенци се оплакват, че няколко предприятия непрекъснато замърсяват въздуха и се носят неприятни миризми. По тази причина , опитаха да организират референдум за въздуха и се обърнаха към омбудсмана за съдействие. Резултат обаче до момента няма.", "date": "2019.11.25", "title": "ЕП с три варианта за русенци как да си търсят правата за мръсния въздух"}
{"url": "https://news.bg/crime/vas-da-reshi-dali-delata-za-techa-na-danni-ot-nap-mogat-da-se-gledat-izvan-sofiya.html", "text": ", съобщи БНР.Това е становището по първото дело в Административния съд в Добрич, заведено от гражданин от Каварна. Искът е за 1000 лева нанесени неимуществени щети. Това е част от колективния иск, заведен от 157 души. Адвокатите атакуваха разделянето на делата в различни градове и настояха искът да се гледа в София. Административният съд в Добрич, представляван от съдия Силвия Сандева, счете, че , което в случая е град София. Тя не прие за основателно прехвърлянето на делото по място на живеене.Според магистрата действието или бездействието на Националната агенция по приходите, допуснала личните данни на над 5 милиона български и чужди граждани да станат публично достояние, е извършено в София. Това бе основанието й делото да не се разглежда от Административния съд в Добрич.Спорът за подсъдност следва да бъде решен от Върховния административен съд. Припомняме, в средата на юли 2019 г. стана ясно, че  на над 5 милиона български граждани. Течът на данни предизвика проверка на Комисията за защита на личните данни, която завърши с решение за .От НАП заявиха, че В парламента бе създадена временна комисия по случая. По време на изслушването на шефа на КЗЛД в комисията стана ясно, че системите за защита на данните на .Първоначално от НАП пуснаха приложение за проверка чрез ЕГН, което даваше информация на гражданите единствено дали са в списъците с изтекли данни. След това се предоставя опция за по-детайлна информация.Въпреки че шефът на НАП Галя Димитрова така и  с теча на лични данни, от агенцията бяха уволнени като наказание двама служители от IT отдела. Финансовият министър .По случая с източването на лични данни са обвинени три души , изпълнителният директор на фирмата Янков и служителят Кристиян Бойков.Малко по-рано днес  Иван Тодоров.", "date": "2019.11.25", "title": "ВАС да реши дали делата за теча на данни от НАП могат да се гледат извън София"}
{"url": "https://news.bg/bulgaria/kirilitsata-edin-ot-trite-osnovni-ezika-v-internet.html", "text": "\"Кирилицата се превръща в един от трите основни езика в интернет\". Това обяви министърът на транспорта, информационните технологии и съобщенията Росен Желязков по време на Срещата на върха по киберсигурност, която се провежда в Берлин.В рамките на Форума по управление на интернет министър Желязков проведе среща с американския учен Винт Сърф, признат за един от \"бащите\" на интернет.Българските предприемачи и институции са много активни по отношение на запазването и регистрирането на имена на интернет домейни, коментира по време на разговора българският министър. Той даде пример, че у нас има около 63700 домейна на латиница, 3535 домейна на кирилица, а 45 процента от адресите \".ею\" са регистрирани в България.Държавите членки на Европейския съюз, включително и България, работят по координиран механизъм за сигурността на 5G мрежите. Желязков съобщи, че през декември предстои Съветът на Европейския съюз да одобри заключенията за важността на мрежите от пето поколение и аспектите на сигурността.Темите за разгръщане на 5G, гарантирането на киберсигурността на мрежите от 5-то поколение, като и европейските подходи, прилагани за тяхна защита, бяха основни теми на срещата на министър Росен Желязков с федералния министър на икономиката и енергетиката на Германия Питър Алтмайер.Пред участниците във Форума по интернет управление, министър Желязков подчерта, че в тази област България е една от първите страни в Европа, които имат законодателство в интерес на потребителите.", "date": "2019.11.25", "title": "Кирилицата  - един от трите основни езика в интернет"}
{"url": "https://news.bg/crime/shofyorka-padna-ot-8-m-visochina-s-kolata-si-v-starozagorsko.html", "text": "56-годишна жена от с. Преславен, Старозагорско падна от 8 метра височина с колата си, съобщи БНР.Водачката е загубила контрол над автомобила при мокра настилка, на ляв завой. Колата преминала през мантинелата и паднала от 8 метра височина в частен имот.В следствие на катастрофата жената е получила фрактура на четири ребра, контузия на белия дроб и мозъчно сътресение. Настанена е за лечение в УМБАЛ - Стара Загора, с опасност за живота.", "date": "2019.11.25", "title": "Шофьорка падна от 8 м височина с колата си в Старозагорско"}
{"url": "https://news.bg/int-politics/iran-predupredi-izrael-sasht-i-sauditska-arabiya-s-unishtozhenie.html", "text": "Иран ще унищожи САЩ, Израел и Саудитска Арабия, ако преминат червените линии на Техеран, заяви в телевизионна реч ръководителят на елитната революционна гвардия Хосеин Салами, съобщава \"Аарец\".\"Показахме сдържаност ... проявихме търпение към враждебните ходове на Америка, ционисткия режим (Израел) и Саудитска Арабия срещу Ислямска република Иран ... но ние ще ги унищожим, ако те пресекат червените ни линии\", обяснява той.Хиляди привърженици на иранското правителство се събраха в Техеран, обвинявайки САЩ и Израел в подбуждане на най-жестоки антиправителствени протести в Ислямската република.Хиляди млади и иранци от работническата класа излязоха по улиците на 15 ноември, след като бяха обявени поскъпвания на бензина от поне 50%, като изразиха възмущение от по-нататъшното намаляване на разходите за живот и трудностите, наложени от обновените американски санкции.Протестиращите бързо увеличиха исканията си, за да включат отстраняване на лидерите, които смятат за корумпирани. Насилието избухна срещу най-малко 100 банки и десетки сгради, най-тежките протести след размириците заради предполагаема измама в изборите, смазани през 2009 г., като десетки бяха убити от силите за сигурност.В понеделник държавната телевизия показа на живо кадри на демонстранти, скандиращи \"Смърт за Америка\" и \"Смърт за Израел\", докато преминават към площада на Техеранската революция, за да чуят реч на командир на елитната революционна гвардия.Държавната телевизия и външното министерство промотират организираният от правителството митинг, в отговор на изявления на Запада в подкрепа на протестите срещу цените на горивата.\"Препоръчвам те (чуждите държави) да разгледат маршовете днес, за да видят кои са истинските хора в Иран и какво говорят\", коментира говорителят на външното министерство Абас Мусави.\"Подкрепата на протестите е намеса във вътрешните работи на Иран... Редица държави изненадващо подкрепиха бунтовниците в Иран. Иранското правителство признава правото на хората да протестират мирно, но организиращите бунтове, трябва да бъдат разделени. За съжаление терористични сили взеха участие в тези събития\", допълва той.", "date": "2019.11.25", "title": "Иран предупреди Израел, САЩ и Саудитска Арабия с унищожение"}
{"url": "https://news.bg/politics/borisov-v-grobishtniya-park-arlingtan-v-sasht-tuk-chovek-nay-mnogo-se-seshta-kolko-e-tsenen-mirat.html", "text": "Премиерът Бойко Борисов и българската делегация поднесоха венец на Мемориала на Незнайния воин в Национален гробищен парк \"Арлингтън\".Това стана видно от видеоизлъчване през фейсбук страницата на българския премиер. Той публикува снимка с надпис: \"Започваме\".Нашата делегация бе посрещната с химна на България, последван от американския. В мемориалния комплекс Борисов разгледа музейната експозиция с фотоси и рисунки от живота на първия президент на САЩ Джордж Вашингтон.Според предварителната програма тази вечер премиерът Бойко Борисов ще разговаря с американския президент Доналд Тръмп. С 21 топовни салюта бе посрещнат българският министър-председател Бойко Борисов и водената от него делегация в Мемориала на незнайния воин в Националния гробищен парк \"Арлингтън\", щата Вирджиния, съобщиха от Министерски съвет.Церемонията с топовните салюти е чест, която се оказва само на държавни и правителствени ръководители.В тържествената част на събитието участваха близо 400 войници от всички подразделения на американските въоръжени сили.\"Тук, на това място, човек най-много се сеща за това, колко е ценен мирът\", отбеляза премиерът Борисов.Българският премиер подари на музея на Националния гробищен парк кортик с образа на Св. Георги.Войници от 3-ти американски пехотен полк (\"Старата гвардия\") пазят денонощно Мемориала (гробница) и извършват официален ритуал за \"смяна на караула\" на всеки час. Паметниците, мемориалите и дървета са посветени в памет на личности - астронавти, медицински сестри, свещеници, военни кореспонденти и неизвестни войни, както и на значими събития от историята на американския народ.", "date": "2019.11.25", "title": "Борисов в гробищния парк \"Арлингтън\" в САЩ: Тук човек най-много се сеща колко е ценен мирът"}
{"url": "https://news.bg/bulgaria/vrachiha-stipendii-luka-bekyarov-na-mladi-talantlivi-matematitsi.html", "text": "Стипендиите са учредени в памет на Лука Бекяров (1978-2013), чиито ерудиция, интелект и лидерски качества служат за пример на следващите поколения. Със стипендиите хората, които са били част от неговия живот, си припомнят не само таланта му, но и неговата човечност.Престижните отличия бяха връчени на тържествена церемония, провела се на 21.11.2019 г. в столичната галерия \"Сезони\". Наградният фонд за тази година беше разпределен между четирима ученици, студент и учител. Като за първи път със стипендия \"Лука Бекяров\" бе удостоен и преподавател по математика.Пет от стипендиите се отпускат от семейство Бекярови и една от \"Еврофутбол\". Тазгодишните носители са:1. Стипендия \"Лука Бекяров\" - 3 000 лв. за Евгени Кайряков, Софийска математическа гимназия \"Паисий Хилендарски\";2. Поощрителна стипендия - 2 000 лв. за Димитър Чакъров, Математическа гимназия \"Акад. К. Попов\", гр. Пловдив;3. Поощрителна стипендия - 1 000 лв. за Дейвид Каменов, ПМПГ \"Св. Климент Охридски\", гр. Монтана;4. Поощрителна стипендия - 1 000 лв. за Йордан Цветков, Математическа гимназия \"Акад. К. Попов\", гр. Пловдив;5. Учителска награда - 3 000 лв. Илиана Цветкова, учител в Софийска математическа гимназия \"Паисий Хилендарски\";6. Студентска стипендия, осигурена от \"Еврофутбол\" - 2 500 лв. за Айкут Исмаилов, Технически университет, гр. София.Стипендиите връчи лично г-н Борис Бекяров, един от основателите на \"Еврофутбол\". Той сподели, че изборът на победител тази година е бил много труден, защото всички кандидати са \"завършени научни работници\", с много сериозни постижения и разработки, с редица публикации в международни списания и награди от олимпиади от цял свят.На церемонията присъстваха и управителите на \"Еврофутбол\" Руди Вачкова и Николаос Арсенополус, които сърдечно поздравиха отличените.При връчването на стипендията за студенти, управителят на \"Еврофутбол\" Николаос Арсенополус сподели: \"Лука Бекяров беше един от най-ерудираните и модерно мислещи хора в областта на информационните технологии в България, изключително добре образован, той бе жител на глобалния свят. Бих искал да Ви пожелая да бъдете вдъхновени от Вашите цели, така както бе Лука и нека небето бъде Ваша граница.\"", "date": "2019.11.25", "title": "Връчиха стипендии \"Лука Бекяров\" на млади талантливи математици"}
{"url": "https://news.bg/tourism/vlastta-iska-da-ogranichi-turisticheskite-rezervatsii-onlayn.html", "text": "Властта иска да ограничи туристическите резервации онлайн. Това става ясно от предложено изменение в Закона за туризма, с което се въвежда категоризация за имотите, отдавани под наем чрез електронни платформи, като Airbnb, Booking, Facebook, Homeaway и други.То е внесено от Менда Стоянова - депутати от ГЕРБ и председател на бюджетната комисия в парламента, и от Валери Симеонов - лидер на НФСБ и зам.-председател на Народното събрание.Предвижда се чрез нов член в Закона предлаганите имоти за краткосрочно настаняване чрез електронните платформи да са с категория, както хотелите и къщите за гости.Съгласно новия текст всеки, който предлага туристическа услуга, която не е категоризирана, или допуска включване в електронна платформа на некатегоризиран туристически обект, се глобява от 500 до 5 000 лв. За еднолични търговци и юридически лица се предвижда санкция от 1000 до 10 000 лв.В случай че нарушението е извършено повторно, глобата ще бъде в размер от 5000 до 8000 лв., а имуществената санкция - от 10 000 до 15 000 лв.Проектът предвижда собствениците на имотите, отдавани чрез електронни платформи, да разполагат с 3-месечен срок, за да се категоризират, след като законът влезе в сила.В мотивите си вносителите на законопроекта отричат предложените изменения да целят ограничаване на продажбите чрез електронните платформи. Те обаче са категорични, че трябва да се гарантира спазване на законодателството в икономическата дейност и в частност в сферата на туризма, да се осигури равнопоставеност на различните доставчици на туристически услуги, да има възможност да се проследят икономическите резултати и да има гаранции за потребителското удовлетворение.", "date": "2019.11.25", "title": "Властта иска да регулира туристическите резервации онлайн"}
{"url": "https://news.bg/crime/dzhip-se-obarna-pred-stadion-vasil-levski-v-sofiya.html", "text": "Джип се обърна в центъра на София, събщи bTV.Инцидентът е станал пред Националния стадион \"Васил Левски\" на ъгъла на ул. \"Ген. Гурко\" и бул. \"Евлоги и Христо Георгиеви\". Няма пострадали.Временно в района се образува задръстване.Шофьорът не е пожелал да коментира случилото.", "date": "2019.11.25", "title": "Джип се обърна пред стадион \"Васил Левски\" в София"}
{"url": "https://news.bg/regions/obshtina-blagoevgrad-plashi-sas-soleni-globi-za-gorene-na-stari-gumi.html", "text": "Община Благоевград въвежда строги мерки срещу мръсния въздух, съобщава БНТ.Кметът на града Румен Томов забрани изгарянето на стари гуми, дрехи или други опасни отпадъци, които отделят вредни емисии в атмосферата и са канцерогенни.От общината уверяват, че ще има засилен контрол и солени глоби за нарушителите, които не се съобразят със забраната.По думи на главния еколог на община Благоевград Диана Стефанова при установяване на нарушение ще бъдат налагани санкции от 50 до 300 лева за физически лица и от 1 400 до 4 000 лева за юридически лица.Общински служители ще следят дали благоевградчани спазват забраната, проверявайки всеки подаден сигнал. От общината призовават гражданите да сигнализират на горещия телефон, ако забележат нарушение.Гражданите трябва да разберат, че те са част от процеса по опазване чистотата на въздуха, категорична е Стефанова.Два пъти през миналата седмица РИОСВ-Благоевград е отчела завишени нива на фини прахови частици.Основен замърсител на въздуха в града остава битовото отопление, тъй като между 60 и 80% от домакинствата се отопляват с дърва или въглища. Причината е, че отоплението на ток или газ остава прекалено скъпо за повечето от тях.", "date": "2019.11.25", "title": "Община Благоевград плаши със солени глоби за горене на стари гуми"}
{"url": "https://news.bg/society/ban-protiv-otdelyaneto-na-nimh-sas-zakon.html", "text": "БАН сигнализира, че след отделянето на НИМХ, институтът не функционира пълноценно при изпълняване на националните и международните си дейности.От Академията посочват, че демотивирането на служителите и липсата на висококвалифицирани млади кадри може да доведе до загуба на капацитет в областта на метеорологията, хидрологията и агрометеорологията в страната.Общото събрание на БАН е убедено, че посочените проблеми се коренят в сегашния подход на управление и функциониране на НИМХ и не могат да бъдат решени с предлагания закон.След закриването на НИМХ-БАН и създаването на НИМХ при МОН, 12 учени от НИМХ-БАН са пожелали да останат на работа в Българската академия на науките.Справката в Регистъра за академични длъжности и научни степени на НАЦИД показва, че в момента само трима учени от НИМХ при МОН покриват минималните изисквания по действащия Закон за развитие на академичния състав, отбелязват още от БАН.Според тях обявяването на една организация за \"научна\" със закон е грубо нарушаване на принципите на академизма и на механизма за провеждане и оценка на научните изследвания.По думите им с тази формулировка се изземват функциите на Националната агенция за оценяване и акредитация (НАОА) като специализиран държавен орган, който контролира дейността на висшите училища и научните организации.От БАН подчертават, че предлагания закон превръща НИМХ при МОН в монополист на достъпа до метеорологични и хидрометеорологични данни. Натрупаните данни и архивът на НИМХ-БАН са резултат от дългогодишна дейност не само на този институт, но и на други звена от БАН и по същество актът на монополизиране на достъпа до тях представлява присвояване на интелектуален продукт, категорични са от БАН.Те са на мнение, че монополът върху достъпа до метеорологични и хидрометеорологични данни би създал пречки за провеждане на научни изследвания и други дейности. Това би имало негативни икономически последици и би затруднило редица дейности, пряко или косвено свързани с националната сигурност.Тезата в проектозакона, че НИМХ при МОН е единственият правоприемник на закрития Национален институт по метеорология и хидрология към БАН не отговаря на истината. В тази връзка общото събраниована страна по предлагания законопроект за НИМХ, като направи необходимото за експертно обсъждане на проблемните моменти в проектозакона.БАН призовава Съюза на учените, Съвета на ректорите, висшите училища, всички учени в България и българската общественост да вземат отношение по предлагания законопроект, който засяга не само БАН, но и цялата научна общност.На 14 септември, КНСБ коментира, че подготвя синдикалната дейност на НИМХ. Очаква се последната дума на БАН и Синдикатът иска да се назначи директор на НИМХ, необходимо бе , обясни президента на синдиката Пламен Димитров.Припомняме, просветният министър Красимир Вълчев и премиерът Бойко Борисов проведоха  (НИМХ) при БАН.Срещата дойде след  заради липса на адекватно финансиране. Синоптиците искат института да се отдели от БАН и да премине под шапката на Министерството на образованието и науката (МОН).Министър-председателят от своя стана даде  без намесата на правителството. Срокът бе до 22 август, сряда.Шефът на БАН проф. Юлиан Ревалски обясни тогава, че на , БАН са поели ангажимент да се види каква самостоятелност би могла да се предложи на НИМХ в рамките на академията.От администрацията на БАН обясниха, че досегашният шеф на НИМХ проф. Христомир .", "date": "2019.11.25", "title": "БАН против отделянето на НИМХ със закон"}
{"url": "https://news.bg/entertainment/darzhavi-iskat-dogovor-za-avtonomni-orazhiya-roboti-ubiytsi-mogat-da-zalichat-horata.html", "text": "Десетки страни отправят призиви за създаване на договор за запазване на \"смислен човешки контрол върху използването на сила\", включително 30 държави, които искат да забранят напълно автономни оръжия, известни още като смъртоносни автономни оръжейни системи.Директорът на Human Rights Watch (HRW) Мери Уорхам смята, че използването на автономно оръжие се е превърнало в \"една от най-сериозните заплахи за човечеството\" в света днес, тъй като водещите държави не са предприели адекватни мерки за справяне с проблема.Тя предупреждава, че е възможно роботите-убийци да \"заличат части от човешкото население с необясними атаки\". Очертавайки рисковете от AI на бойното поле, тя пише в отворено писмо, че \"големите военни сили се състезават, за да пуснат в експлоатация оръжия, които селектират и стрелят по цели без смислен човешки контрол. Това създава призрака на аморални, неразбираеми, до голяма степен неконтролируеми оръжейни системи (роботи-убийци). Освен това предизвиква опасения от широко разпространение и надпревара за въоръжаване, водещи до глобална и регионална нестабилност.\"Експертът подчертава, че много държави започват да \"бият сигнал за тревога\" за тези оръжейни системи, тъй като в средата на ноември генералният секретар на ООН Антонио Гутериш призова за нов международен договор за забрана на роботите-убийци, заявявайки, че \"машините, които имат силата и дискретността да убиват без човешка намеса, са политически неприемливи и морално невъзможни\".Кампания за спиране на роботите-убийци призова за глобален договор, който напълно забранява използването на напълно автономни оръжия.Мери Уорхам изразява съжаление от факта, че не е постигнат напредък по отношение на преговори за договор за забрана или ограничаване на такива напълно автономни оръжия на среща в ООН в Женева.Вместо това, държавите се съгласяват в следващите две години да разработват \"нормативна и оперативна рамка\" за справяне с проблемите, породени от такива оръжейни системи. \"Тази неясна цел е далеч от нужната. Единственият подходящ отговор е да се започнат преговори за забрана на роботите-убийци\", настоява експертът. Според нея, обществеността все повече застава зад такава забрана.Почти трима на всеки четирима души, отговорили на нова анкета в 10 европейски държави, искат техните правителства да работят за международен договор, забраняващ смъртоносни автономни оръжейни системи, заяви Human Rights Watch по-рано през ноември.73% от анкетираните искат, европейските държави да предприемат действия за подкрепа на забрана на оръжейните системи, които биха могли да избират и атакуват цели без смислен човешки контрол.Например в Холандия, 80% от анкетираните искат правителство да подкрепи подобна забрана. Проучването, проведено през октомври, включва респонденти в Белгия, Финландия, Германия, Унгария, Италия, Ирландия, Норвегия, Холандия, Испания и Швейцария.", "date": "2019.11.25", "title": "Държави искат договор за автономни оръжия, роботи-убийци могат да заличат хората"}
{"url": "https://news.bg/society/elektromobilisti-iskat-5-promeni-v-regulatsiyata-na-e-trotinetkite.html", "text": "Българската асоциация за електромобилност е притеснена, че промените в Закона за движение по пътищата, засягащи регулацията на електрическите тротинетки, застрашават както навлизането на този вид транспорт у нас, така и сигурността на водачите.В свое официално становище от сдружението заявяват, че подкрепят усилията на държавата за създаване на ясна регулаторна рамка относно е-тротинетките, но настояват за създаване на правила които не ограничават, а насърчават ползването на алтернативен транспорт в градовете.Липсата на ясни правила при използването на индивидуални електрически превозни средства е съществен фактор и предпоставка за настъпването на пътнотранспортни произшествия, застрашаващи здравето и живота на уязвимите участници в движението, категорични са те.В тази връзка от Българската асоциация за електромобилност предлагат да отпадне изискването да се ползва каска с мотива, че тя доказано не гарантира безопасността на водача.Освен това предлагат промени в текстовете \"да се движи по улици I клас и пътища, на които максимално разрешената скорост е над 50 км/ч\" и \"да се движи по улици II клас без изградена велосипедна инфраструктура\", така че те да са по-ясни за водачи на тротинетки без свидетелство за управление на МПС.От сдружението настояват и да отпадне изискването водачът да се движи по улици, обозначени с пътен знак Г13 - \"Пътна лента или платно за движение само на превозни средства от редовните линии\". Причината е, че според тях недостатъчната в момента велосипедна инфраструктура ще ограничи местата, където може да се използват е-тротинетките.Те предлагат да отпадне и възможността всяка община да може да определя максимално допустим брой електрически скутери, отдавани под наем, тъй като подобно ограничение противоречи на пазарните принципи и затруднява използването на екологичен транспорт.Последната промяна, която предлагат от сдружението, е да се забрани използването на слушалки на двете уши. Те искат тя да засегне както водачите на електрически тротинетки, така и велосипедистите и шофьорите на моторни превозни средства.От Българската асоциация за електромобилност изтъкват и ползите от този вид екологичен транспорт:Припомняме, преди дни компаниите \"Brum\", \"Hobo\" и \"Lime\", предоставящи услугата за ползване на електрически тронетки в столицата, също излезе с . В обновено становище от днес те изразяват и готовност да приспособят тротинетките си с допълнителни светлоотразителни стикери, за да се гарантира безопасността на водачите. ", "date": "2019.11.25", "title": "Електромобилисти искат 5 промени в регулацията на е-тротинетките"}
{"url": "https://news.bg/crime/58-godishna-zhena-zagina-pri-pozhar-v-doma-si.html", "text": "58-годишна жена загина при пожар дома ѝ в Сапарева баня, съобщи Нова телевизия, позовавайки се на полицията.Огънят в стаята е потушен от съседи.При последвалия оглед е открит трупът на 58-годишната обитателка на къщата. Следи от насилие не са установени.При друг пожар вчера, в къща в Кюстендил, е пострадал 85-годишният собственик. Той е закаран за лечение в столична болница. Пожарът е причинен от късо съединение.", "date": "2019.11.25", "title": "58-годишна жена загина при пожар в дома си"}
{"url": "https://news.bg/int-politics/avstraliya-razsledva-kitayski-zagovor-za-postavyane-na-shpionin-v-parlamenta.html", "text": "Австралийският премиер Скот Морисън коментира, че твърденията за заговор за китайски шпионин в парламента на Канбера са \"дълбоко смущаващи\", съобщава БиБиСи.Обвиненията, първо излъчени от местната мрежа Nine твърдят, че заподозрян китайски шпионски кръг е искал австралиец с китайско потекло, да се кандидатира за депутат. След това, 32-годишният мъж е починал при необясними обстоятелства.Китай отрича обвиненията, а местната шпионска агенция в Австралия потвърждава, че провежда разследване. В рядко публично изявление агенцията заяви, че приема сериозно обвиненията. Морисън заяви, че намира докладите за обезпокояващи, но предупреди да не се \"прибързва със заключенията\".В неделя, Nine съобщи, че заподозрените китайски агенти са се обърнали към търговеца на луксозни автомобили Ник Джао преди общите избори в Австралия, които се проведоха през май. Твърди се, че са му предложени 680 000 долара, за да финансира кандидатурата си за място в Мелбърн като кандидат за управляващата Либерална партия, в която Джао е член.Джао информира Австралийската организация за разузнаване на сигурността миналата година. Той е намерен мъртъв в хотелска стая в Мелбърн през март. Полицията не успя да установи как или защо е починал, а смъртта му предизвика разследване.Nine също така съобщава, че мъж, който твърди, че е китайски шпионин, е кандидатствал за убежище в Австралия, в друг, несвързан с този, случай.Съобщава се, че Уан \"Уилям\" Ликиан е предоставил на властите информация за операции в Хонконг, Тайван и Австралия, казвайки, че е \"лично участвал\" в шпионаж. Уан също коментира пред Nine, че е запознат с няколко китайски шпиони, които оперират в Австралия и се опитват да повлияят на политиката.Китай отхвърла твърденията на Уан и обяснява, че той е безработен беглец, осъден за измама, преди да избяга от родината си с фалшив паспорт. В изявление генералният директор на ясвтралийските служби Майк Бърджис коментира: \"Австралийците могат да бъдат спокойни, че запознати се от по-рано с въпросите, които са съобщени днес, и активно ги разследваме.\"Той допълва, че няма да коментира повече, в съответствие с \"дългогодишната практика\", но добави: \"Враждебната дейност на чуждестранното разузнаване продължава да представлява реална заплаха за нашата нация и нейната сигурност\".Морисън заяви, че правителството му е решено да запази австралийците \"свободни и сигурни\", но призова хората да не правят изводи, докато се провежда разследване. \"Австралия не е наивна спрямо заплахите, пред които е изправена\".Депутатът Андрю Хасти, който ръководи комисията по разузнаване и сигурност на парламента коментира, че е наясно с твърденията и е загрижен от \"много, много месеци. Това е като от шпионски роман, случва се в Мелбърн безнаказано\".Китайски представители отхвърлят обвиненията, заявявайки, че Пекин не се намесва във вътрешната политика на други страни. Говорителят на външното министерство Ген Шуан обвини хората и медиите, че \"са се захванали с въображаеми страхове. Те постоянно измислят случаи за така наречените китайски шпиони, проникващи в Австралия\".Някои политици обвиняват Пекин, че се опитва да проникне в Канбера чрез дарения и други средства. Други обаче смятат, че обвиненията подхранват ксенофобия и излагат на риск просперитета на нацията, защото Китай е най-големият търговски партньор на Австралия.По-рано, бившият премиер Малкълм Търнбул призна за \"смущаващи доклади за китайското влияние\", твърдение, което последователно се отрича от Пекин, който понякога обвинява Австралия в \"манталитет от Студената война\".По-рано тази година новоизбраният китайско-австралийски депутат Гладис Лиу бе изправена пред сериозна проверка, след като австралийски медиии оповестяват миналите й връзки с групи, свързани с Пекин. Тя категорично отрича да има разделени в лоялността си, а премиерът Скот Морисън заяви, че е станала жертва на кампания за \"оклеветяване\".", "date": "2019.11.25", "title": "Австралия разследва китайски заговор за поставяне на шпионин в парламента"}
{"url": "https://news.bg/crime/namaliha-prisadata-na-organizatorkata-na-grupata-sklonyavala-bremenni-da-prodavat-bebetata-si.html", "text": "ВКС намали присъдата на организаторката на групата, склонявала бременни да продават бебетата си.Върховния касационен съд намали присъдата на организаторката на групировката, склонявала бременни да продават бебетата си.Припомняме, Срещу ръководителката на групата Цветелина Стоянова - управител на \"Маркетлинкс\" ООД - София и маркетингов специалист за сдружение \"Надежда за нас 2008\", бяха повдигнати обвинения за четири престъпления. Като участнички в групата бяха привлечени и Снежина Спасова - адвокат в Софийска адвокатска колегия, и Тотка Георгиева, хигиенист в частна детска градина \"Веселата къща\".Схемата била замислена през септември 2013 г. от Стоянова. Сдружението \"Надежда за нас 2008\" подпомагало младежи от уязвими групи и израснали в домове. Чрез дейността си в сдружението Стоянова намирала бременни жени без брак или такива, които били разделени със съпрузите си, които не желаели да отглеждат децата си. Причините най-вече били липса на финансови възможности.Тричленен състав на Върховния касационен съд измени решението на Апелативния специализиран наказателен съд, като: намалява наложеното на подсъдимата Цветелина Стоянова наказание на 3 г. лишаване от свобода за престъплението с пострадал Христина Д.; намалява наложеното й наказание на 3 г. лишаване от свобода за престъплението с пострадал Светослава Й.; освен това намалява на 3 години затвор определеното общо най-тежко наказание на подсъдимата. Съдът отлага изпълнението му за изпитателен срок от 5 години и оставя в сила решението в останалата му част.Делото е образувано по протест на подсъдимата Цветелина Стоянова срещу решението на АСНС, с което е потвърдена присъдата на Специализирания наказателен съд. С нея Стоянова е призната за виновна в извършването на две престъпления - набиране чрез обещаване на облага на бременни жени с цел продажба на децата, за което са ú наложени наказания \"лишаване от свобода\" в размер на по 3 години и 6 месеца и \"глоба\" в размер на по 25 000 лева.Според върховните съдии необходимото наказателно въздействие може да бъде обезпечено и с отлагане изтърпяването на определеното общо наказание от 3 години затвор за максимално допустимия срок от 5 години. По този начин ще се реализира предупредителният потенциал на условното осъждане, тъй като през целия този период реална е заплахата подсъдимата да изтърпи отложеното наказание, поради което и ще има възможност тя да преосмисли демонстрираното по настоящето дело поведение, посочват от ВКС.", "date": "2019.11.25", "title": "Намалиха присъдата на организаторката на групата, склонявала бременни да продават бебетата си"}
{"url": "https://news.bg/energy/ek-ni-dava-eur94-mln-za-zavod-za-tok-ot-boklutsi-v-sofiya.html", "text": "От ЕК одобриха 94 млн. евро за изграждане на високоефективна централа за комбинирано производство на ток от боклуци в България, съобщиха от Еврокомисията.Съгласно правилата на ЕС за държавната помощ  за комбинирано производство на електроенергия и топлинна енергия, която използва гориво, получено от негодни за рециклиране битови отпадъци. Те отговарят на правилата на ЕС за държавната помощ.На 8 октомври 2019 г. България уведоми Комисията за плановете си за изграждане и експлоатацията на  и електроенергия в София. Централата ще произвежда топлинна енергия с мощност приблизително 55 MW и ток за 19 MW. За гориво ще бъдат използвани около 180 000 тона негодни за рециклиране битови отпадъци годишно.Инсталацията, която ще бъде изградена от \"Топлофикация\" ЕАД, ще бъде свързана с топлофикационната мрежа на София. Изграждането ще приключи до края на 2023 г.Европодкрепата е по две отделни мерки. Едната е ), финансирана от структурните фондове на ЕС, управлявани от България. Другата мярка е заем за около 3 млн. евро (около 5,8 милиона лева), отпуснат от Столична община на \"Топлофикация\" ЕАД с преференциална лихва.Припомняме, на 14 май 2019 г. имаше съмнение, че за изграждане на завод за RDF отпадъци край София.Според общинския съветник Симеон Славчев от \"Политическа група 5\" решението на Европейската комисия да спре проекта е , според които проектът е тотално сгрешен. Те се борят срещу неговата реализация.\"ГЕРБ не пожелаха да чуят опозицията в СОС, взеха силови решения напук и срещу гражданите на София и  като спря финансирането на завода за изгаряне на отпадъци\" коментира съпредседателят на \"Политическа група 5\" в Столичния общински съвет Симеон Славчев.Според експерти .По думите на екоминистър Нено Димов от 100% боклук заводът за третиране на битовите отпадъци в София , а отпадъците остават едва 20%.", "date": "2019.11.25", "title": "ЕК ни дава €94 млн. за завод за ток от боклуци в София"}
{"url": "https://news.bg/politics/zaplatite-na-speshnata-pomosht-skachat-dvoyno-do-2022-g.html", "text": "До 2022 година заплатите на работещите в спешната помощ трябва да се увеличат двойно. Това заяви здравният министър Кирил Ананиев при откриването на новия Национален център за обучение и квалификация в системата на спешната помощ, цитиран от БНР.Той призна, че недостигът на кадри в системата е сериозен проблем. Затова по думите му се предприемат мерки за обучение на кадрите, за създаване на по-благоприятна среда за работа и възможности за кариерно развитие.Близо 7 000 лекари, фелдшери, медицински сестри и парамедици от спешните центрове в цялата страна ще преминат безплатен 5-дневен курс за повишаване на компетенциите и надграждане на знанията и уменията за работа в спешната помощ.\"Така изградена, системата на обучение ще гарантира поддържане на теоретична и практическа квалификация, отговаряща на най-добрите световни стандарти и ще гарантира максимално качествено медицинско обслужване на пациентите от цялата страна. Групите са сформирани така, че обучението да не възпрепятства осъществяването на спешната медицинска помощ в страната и нито един пациент да не остане без навременно оказана спешна помощ\", допълни Ананиев.", "date": "2019.11.25", "title": "Заплатите на Спешната помощ скачат двойно до 2022 г."}
{"url": "https://news.bg/education/su-edinstven-roden-universitet-sred-top-1000-gord-rektorat-gerdzhikov.html", "text": "Софийският университет е единственият български университет в първите 1000 в световните класации. Това означава, че СУ е в първите 4% на световните университети, а в някои направления - в първите 2%. Това заяви ректорът на Софийския университет \"Св. Климент Охридски\" проф. Анастас Герджиков по повод патронния празник на Алма матер.По негови думи през последните 4 години университетът е получил нова институционална акредитация с оценка 9.61 и продължава да бъде на първо място в най-много професионални направления в Националната рейтингова система на висшите училища.В речта си проф. Герджиков изтъкна, че Софийският университет предлага образование в 119 специалности в образователно-квалификационните степени \"бакалавър\" и \"магистър\" след средно образование и в над 400 магистърски програми.Броят на новоприетите студенти през последните години се запазва независимо от ежегодните сензации за незаети места, подчерта още той, допълвайки, че в момента общият брой на студентите е над 20 600, като 1115 от тях са чуждестранни студенти.По думи на Герджиков Алма матер запазва мястото си на национален лидер в областта на докторантското обучение, тъй като в него подготвят своите дизертационни трудове близо една трета от всички докторанти в страната. Освен това ВУЗ-ът запазва позициите си в световните рейтингови класации на университетите.По случай празника преди тържествената церемония бяха поднесени и цветя пред паметника на покровителя на университета.", "date": "2019.11.25", "title": "СУ единствен роден университет сред Топ 1000, горд ректорът Герджиков"}
{"url": "https://news.bg/int-politics/velikobritaniya-ne-zhelae-da-spre-formiraneto-na-nova-ek.html", "text": "Великобритания не желае да спре създаването на нова Европейска комисия, заяви говорител на премиера Борис Джонсън в понеделник, като повтори позицията, че Лондон няма да назначава нов еврокомисар по време на избори, съобщава \"Ройтерс\".\"Ние сме изложили позицията си към ЕС многократно, включително в първоначалното си писмо ... Обединеното кралство не възнамерява и не иска да спре ЕС да продължи с формирането на нова комисия в най-ранния възможен момент\".", "date": "2019.11.25", "title": "Великобритания не желае да спре формирането на нова ЕК"}
{"url": "https://news.bg/society/obuchavat-politsai-kak-da-se-darzhat-s-zheni-zhertvi-na-domashno-nasilie.html", "text": "От фондация \"Анимус\" започнаха проект \"Активни срещу насилието над жени\". Той е по европейска програма. Продължителността му е от 01 ноември 2019 г. до 01 ноември 2022 г., съвместно с фондация \"Общество и сигурност\".Миглена Атанасова, координатор на проекта, заяви, че в България няма точна статистика колко жени са жертви на домашно насилие. Причината е, че спешният телефон 112, където се подават сигналите, няма връзка с МВР, които поемат случаите.Целта на проекта е да обучи служителите на МВР как да се държат с жена, жертва на домашно насилие. По проекта ще бъдат обхванати 4 града в различни части на страната - София, Сливен, Смолян и Силистра, в които ще бъде взета статистика за жертвите, ще бъдат обучени полицейските служители. Втората част на проекта е . Ще се проведе и \"просветителска\" кампания сред обществото . Не на последно място се предвижда да се съберат данните от спешния телефон 112.Най-важният акцент е . Ще бъдат създадени две интернет страници, посветени на домашното насилие.\". По цял свят има - на всяка конференция жените, преживели насилие, са на първа линия. У нас те се . Основна цел на проекта е да се просвети и активизира гражданското общество срещу насилието над жени\", обясни Мария Чомарова, директор психотерапевт по проекта на \"Анимус\".Тя добави, че .Психологът поясни, че , където се казва, че всяка четвърта жена е жертва и това се отнася и за нашата страна.\"Най-много жени има загинали от домашно насилие\", категорична бе Чомарова за статистиката в България.Статистиката на фондацията показва, че за .Радостина Якимова, координатор от фондация \"Общество и сигурност\" посочи данни от статистиката на МВР към 31 август 2019.%, за домашно насилие се води \"престъпление срещу личността, а само за 2019 г. такива са 226 787 обаждания.С годините се наблюдава . \"В статистиката на спешния телефон 112 не разполагат с информация за патрулите, изпратени на адреса - . Фондациите ще искат да се нареди какво се случва с жертвите на домашно насилие, кой ги наблюдава, какви са мерките и каква е превенцията на МВР\", каза Якимова.По-рано от полицията обясниха, че насилието започва с викове, но не трябва да завършва с тишина. Това е тяхната акция за ограничаване на домашното насилие.", "date": "2019.11.25", "title": "Обучават полицаи как да се държат с жени, жертви на домашно насилие"}
{"url": "https://news.bg/economics/izravnyavat-bankovite-taksi-na-15-dekemvri-1.html", "text": "Народното събрание започна процедурата по разглеждане и приемане на промени в Закона за платежните услуги и платежните системи (ЗПУПС), част от които са свързани с изравняването на таксите за преводи от България към страни от ЕС с таксите, събирани за плащания в левове.Това правило е залегнало в Регламент 518 на ЕС и периодично бе рекламирано като едно от най-сериозните постижения в борбата за правата на гражданите - клиенти на банките. Дали е постижение или напротив ще можем да говорим, когато станат ясни обемите на плащанията на граждани в левове и тези на трансферите, които българите правят към държави от ЕС. Както и когато видим какви такси ще събират банките след изравняването.Изравняването на таксите трябва да влезе в сила от 15 декември 2019 година - с други думи след три седмици. А тези, които не го направят в срок рискуват глоби, които, според предложените промени в ЗПУПС, могат да достигнат 50 хил. лева за първо нарушение. Като всяка една транзакция, извършена в разрез с изискванията на закона и на Регламента, се смята за отделно нарушение. За повторно нарушение сумата е по-голяма, а ако се стигне до надзорна мярка и тя не бъде изпълнена, санкцията може да достигне 200 хил. лева.Въпреки че за изискванията на регламента за изравняване на таксите се знае от близо година, до момента банките не са предприели каквито и да е стъпки за изравняване на таксите за преводи към страни от ЕС с тези за плащания в страната. Разликата между тях продължава да е от порядъка на няколко пъти.Според някои финансисти банките ще изчакат до последния момент преди да изравнят таксите. Разбира се очакванията са тези за преводи към страни от ЕС драстично да намалеят.Междувременно обаче банките предприемат мерки за компенсиране на загубите, които ще понесат от това намаление на таксите за презгранични плащания. Забелязва се, че от близо два месеца в много тарифи се въвеждат такси за вътрешнобанкови преводи между сметки на различни клиенти и за увеличаване на тези такси там където вече ги е имало.Очаква се следващата стъпка да бъде въвеждане на такси за вътрешнобанкови преводи между сметки на един и същ клиент. Такива такси и сега има в някои банки, но няма да е чудно, ако до няколко седмици те се превърнат в масова практика и едва ли ще са символични суми.Впрочем ще е интересно да видим дали таксите за вътрешнобанкови преводи, без значение дали са между сметките на различни клиенти или на едно и също лице, попадат в дефиницията на Регламента и на променения ЗПУПС за изравняване. Защото, ако попадат, тогава размерът им няма да е рамките на сегашните 0.5 - 2.5 лева, а ще трябва да достигне този на таксите за преводи към сметки в други кредитни институции.С други думи вътрешнобанковите преводи ще поскъпнат. Изключение от всички тези процеси ще са вътрешнобанковите преводи, извършвани онлайн. За момента те са без такси. Въпросът е докога банките ще могат да поддържат тази безплатна опция и дали цената за нея няма да бъде повишаване на таксите за разкриване и поддържане на сметки.", "date": "2019.11.25", "title": "Изравняват банковите такси на 15 декември"}
{"url": "https://news.bg/regions/trima-postradali-pri-intsident-v-zavod-arsenal-kazanlak.html", "text": "Две работнички пострадаха при инцидент в завод 3 на оръжейния производител \"Арсенал\" в Казанлък, предадоха БГНЕС и bTV.Причината е запалило се вещество. То е обгорило ръцете на двете служителки.Малко по-късно стана ясно, че пострадалите са три работнички. От МВР-Стара Загора нямат данни за загинали. В района е чут и взрив, по информация на очевидци.По информация на bTV в резултат на инцидента в завода е избухнал пожар.На място са полицаи и линейки, за да окажат първа помощ на пострадалите.", "date": "2019.11.25", "title": "Трима пострадали при инцидент в завод \"Арсенал\" - Казанлък"}
{"url": "https://news.bg/regions/boryat-se-za-zhivota-na-uchenik-sled-pozhar-v-svoge.html", "text": "15-годишно момче е с опасност за живота след пожар в Своге, съобщават от МВР.Инцидентът е станал около 14.45 часа вчера. В полицията постъпил сигнал за горящ етаж от къща на ул. \"Стефан Караджа\". След като огънят бил потушен, униформените извършили оглед на местопроизшествието.По първоначални данни момчето пострадало при опит за запали печка тип \"камина\". То е транспортирано в болница с 10% изгаряния и с опасност за живота.По случая е образувано досъдебно производство.", "date": "2019.11.25", "title": "Борят се за живота на ученик след пожар в Своге"}
{"url": "https://news.bg/int-politics/izrael-izgoni-direktora-na-human-rights-watch.html", "text": "Human Rights Watch ще продължи да документира злоупотреби, въпреки експулсирането от израелското правителство на израелския и палестинския директор. Изгонването отразява засиленото посегателство на властите върху правата на човека. Директорът Омар Шакир ще напусне тази вечер, след като Върховният съд на Израел потвърди заповедта за депортиране на правителството, съобщава организацията.Работата на организацията относно нарушенията на правата на човека, извършени от Израел, Палестинската администрация и Хамас ще продължи под ръководството на Шакир. Той ще е в друг офис в региона.\"Израел днес се присъединява към страни като Венецуела, Иран и Египет, но и той няма да успее да скрие своите нарушения на човешките права\", заяви Кенет Рот, изпълнителен директор на Human Rights Watch, който ще придружава Шакир, докато напуска Израел.\"Това решение показва защо международната общност трябва да рестартира своя подход към влошаващите се показатели за правата на човека в Израел. Правителство, което експулсира водещ следовател за правата на човека, вероятно няма да спре системното си потисничество на палестинците под окупация без много по-голям международен натиск.\"През май 2018 г. Израел отне работната виза на Шакир, гражданин на САЩ, на основанието, че застъпничеството му нарушава закон от 2017 г., който забранява влизането на хора, които се застъпват за бойкот на Израел или неговите населени места на окупирания Западен бряг.Нито Human Rights Watch, нито Шакир като неин представител никога не са призовавали за бойкот на Израел. Организацията призовава предприятия да спрат работа в незаконни селища като част от глобалното си задължение да избягват съучастие в злоупотреби с човешки права - точно както призовава бизнеса да спазва това задължение в много други страни. Окръжен съд през април, а след това и Върховният съд на Израел, установява, че тази позиция представлява основание за депортиране при задълбочено четене на закон от 2017 г.Израелските власти се опитват да подкопаят работата на правозащитниците, включително да отказват достъп на редица други защитници на международните права, да злоупотребяват със защитниците на израелските права, да им налагат обременяващи изисквания за финансово отчитане и да нападат офиси и да арестуват защитниците на палестинските права. През октомври израелските власти попречиха на служител на Amnesty International да излезе от окупирания Западен бряг поради неразкрити \"причини за сигурност\".Това е първият път, когато правителството използва закона от 2017 г., за да се опита да депортира някой, който е законно в Израел и за първи път нареди на служител на Human Rights Watch да напусне 30-годишната работа на организацията в страната.\"Днес Израел депортира Шакир, защото Human Rights Watch призовава бизнеса да избягва незаконни селища. Кой е следващият - някой, който призовава Международния наказателен съд да разгледа възможните престъпления в Израел и Палестина или правилно нарича Западния бряг \"окупиран\", а не \"оспорван\", коментира Рот.", "date": "2019.11.25", "title": "Израел изгони директора на Human Rights Watch"}
{"url": "https://news.bg/comments/razkodiraneto-na-moskov.html", "text": "След като пропусна европейските и местните избори, новата партия КОД, начело с бившия знаков десебар и здравен министър на Борисов - Петър Москов - даде заявка за следващия парламент. Безспорно КОД е нещо свежо и очаквано, защото в България същинското дясно на практика (а и на теория) е вакантно. Дясното, както и всеки друг сегмент от политическия спектър, за да е \"същинско\" или \"автентично\", се нуждае от три неща: дясна социално-икономическа база, дясна електорална база и дясно представителство.Социално-икономическата база се състои от големите работодатели, средните и дребни предприемачи (които често също са работодатели), едноличните търговци и част от интелигенцията или \"интелектуалците\", макар че напоследък използвам тази дума със свито сърце. Скъпо платените наемници в корпорациите, представителите на чужди фирми, висшите администратори са по-скоро леви, защото разчитат на нормативна регулация, а не на конкуренция със себеподобни. В техните кариери също има конкуренция, понякога жестока, но тя се определя и регулира от различни, често пъти лабораторно създадени правила.Електоралната база на дясното са \"гражданите\", които гласуват вдясно, водени от десни убеждения. Те може да не са представители на социално-икономическата база; в социално-икономическо отношение те може по дефиниция да са леви - наемници, работници, дребна академична интелигенция и т.н., - но притежават минимален пакет десни ценности като фиксация в свободата (особено на словото) и непоносимост към всички форми на тоталитаризъм. Всъщност формите на тоталитаризъм, срещу които се обявяват десните избиратели, са две: комунистическата, която е особено дразнеща за по-възрастните хора (не случайно водещ приоритет в политиката на КОД продължава да е недопускането на БСП до властта), и либерално-демократическата, която кара личността да се отрече от природата си в името на някаква инженерна роля, която трябва да играе в общността. Тук е важно да отбележим, а и избирателите го осъзнават добре, че когато говорим за либерална демокрация, никога не забравяме, че нито либерализмът, нито демокрацията се покриват с това понятие, а често даже са точно обратното.И накрая, дясното представителство - това в условията на плурализъм и многопартиен парламентаризъм са десните партии, които представляват в институциите социално-икономическата и електоралната база на националната десница. В България то е ГЕРБ (но те нямат претенции извън широкия център и народната идеология) и това, в което се превърна \"старата\" десница. Тя се раздели сравнително отдавна на две - СДС и ДСБ, като ДСБ трябваше да е по-тъмносиньо и от СДС. Днес СДС е партньор на ГЕРБ, с което разширява обхвата на управляващите още малко вдясно, а ДСБ е в коалиция със Зелените и \"Да, България!\", което ги поставя навсякъде другаде, само не и вдясно от ГЕРБ и СДС. Задачата на дясното представителство е да формулира идеологията на своята база и да я превърне в политика.Ето тези три условия трябва да са изпълнени, за да има надежда за нов жизнеспособен десен проект. Дали са изпълнени при новата партия КОД, предстои да видим. Но има и още нещо, също толкова важно. То е един стар въпрос, възникнал още с идването на Царя през 2001 г. - въпросът за двупартийния модел.Някои неправилно го наричат \"двуполюсен\". Всеки модел, при който решенията се взимат чрез гласуване със ЗА и ПРОТИВ, е двуполюсен. Полюсите се наричат \"ляво\" и \"дясно\". Около всеки от тях могат да се групират безброй партии и моделът пак ще си остане двуполюсен. Затова говорим за  модел. При двупартийния модел има две големи партии (или устойчиви коалиции), както е в англосаксонския свят, и всичко се случва в тях и между тях. Такива партии съществуват с векове и често техните лидери са внуци на предишни лидери от същите партии.Младата българска демокрация от 30 години е изправена пред избора на един от двата модела - класическият двупартиен или модела на новите проекти. Аз лично предпочитам двупартийния модел, защото при него партиите опознават институциите, създават кадри и инвестират в своите следващи поколения. Гениални политици и народни лидери се раждат непрекъснато, но какво им пречи да градят кариерите си вътре в някоя голяма партия? Там конкуренцията и битките ще са даже по-жестоки, а наградата - със сигурност по-голяма. От друга страна при новите проекти се създават зле финансирани организации, готови да изпаднат в зависимост от всекиго. Начело излизат или стари муцуни от предишни управления и правителства, или трогателни аматьори. Най-сетне новите проекти са условие за появата на всевъзможни популисти, комици и народни спасители, които, за голямо съжаление, винаги намират кой да ги следва.До идването на Царя потенциал за голяма дясна партия имаше СДС (ОДС), а за голяма лява - БСП. Неприятно ми е да го кажа, но единствената партия, която мисли за поколения, е БСП. И донякъде ДПС, доколкото то изобщо е партия, а не организация от някакъв друг вид. Отдясно в продължение на десетилетия се вихри див вождизъм, който води до невероятни разцепвания и прегрупирания, сякаш наблюдаваме някакъв шизофреничен калейдоскоп. В един момент почти всеки от лидерите на славното ОДС се оказа със своя собствена партия.Петър Москов е болезнено прав, че има една сравнително голяма консервативна общност, която в момента няма свое представителство. Ако прави някаква грешка, тя е, че консервативната база не е монолитна и се иска голям майсторлък всички консервативно настроени хора, тоест хора, чиято най-обща философия е \"нормалността\", да бъдат събрани под едно знаме. Да видим как се опитва да го направи партията КОД. Декларацията им е много смислена и грамотна. Организирана е в четири стълба: Държавност, ред и лична сигурност; Икономическа свобода; Консервативен социален модел; Ценности.По отношение на държавността идеята е, че след 1989 един експеримент е бил заместен от друг; комунизмът е бил заместен от либерализма. В края на 80-те либерализмът не беше това, което е сега, и предлагаше единствения смислен инструмент за демонтаж на комунистическия тоталитаризъм. Тъй че след комунизма, трябваше да дойде някакъв либерализъм и той дойде под формата на относително свободен пазар и, което е най-важното, под формата на свобода на словото, политически плурализъм и частна собственост. Когато говори за промяна на държавността, КОД не бива да приоритизира транспортната и енергийна инфраструктура (които така или иначе държавност не са), нито здравеопазването и образованието. Трябва да говори за институции (което прави) и за форма на държавно управление - парламентарна република, президентска република, монархия. Коя форма импонира най-много на КОД?В областта на икономическата свобода КОД изповядва либертарианската малка държава. Допуска грешката да определи левичарската държава като слаба, а то е точно обратното - левичарите ще са най-щастливи, ако може всичко да е държава и всички да работят в администрацията; левичарите мразят капитализма, а именно капитализмът иска малка държава, която да осигурява само ред и законност, да не допуска изкривяване на пазара и в нищо друго да не се меси.Вижданията за социална политика са интересни. Те апелират социалното подпомагане и солидарността да не се превръщат в поминък за големи групи граждани, които даже не са и данъкоплатци. Всички социални помощи за работоспособни хора ще се заменят със заплащане за положен труд. Държавата ще формира фонд за финансиране на образована раждаемост. Предполагам, че това е старата идея раждаемостта да се поощрява селективно, например чрез изгодни кредити за студентски семейства. Хубава идея и вероятно полезна, поне докато не се намери отговор на въпроса защо хората, колкото по-богати и образовани стават, толкова по-малко деца раждат. Притъпява се инстинктът за противодействие на високата детска смъртност? Хората се разглезват и децата все повече им пречат да се наслаждават пълноценно на постиженията на модерната цивилизация? Или хората унищожават природата...Ценности и културна идентичност. Много деликатна територия, която се простира някъде между шовинизма и мултикултурализма. Но същевременно важна, защото ценностите са израз на мирогледа, а мирогледът определя намеренията ни спрямо действителността, която обитаваме. В декларацията на КОД пише така: \"\". Тук има някои неточности, най-малкото защото днес общите европейски ценности са доста далеч от християнските и на моменти даже ги отричат. Към ценностите на Възраждането преди всичко трябва да отнесем хуманизма, но, за жалост, днес той може да се тълкува най-малкото двояко. Абсолютната ценност на човека е факт (тук да внимават Грета Тунберг и зелените - човекът не е метастазирал тумор на лицето на планетата), но нека приемем абсолютната ценност от любов към човека, с когото имаме една природа, а не от страх, че законът и всевъзможните НПО го пазят.И така: двупартийна система или система на новите проекти? Засега изглежда, че партия КОД е избрала второто. И с право, защото, както вече казахме, има незаето политическо пространство и са налице социално-икономическа и електорална база без свое институционално представителство. Позиционирането на КОД е правилно идеологически, защото представя възможност не само на гражданите, които мислят себе си като консервативни, но и на всички, чиято философия е нормалността. Предстои да видим колко от тези хора и в каква степен ще се познаят в КОД. Може да се познаят, а може и да не се познаят.Нашият анализ би бил непълен, ако останем само на територията на идеологията и публичното говорене. Партийното строителство иска и \"работа на терен\". Дано Петър Москов е успял да ангажира нужните партийни строители, които ще тръгнат из страната с оръфаните си от употреба тефтерчета и ще започнат от човек на човек да възраждат стари приятелства. Струва ми се, че няма да е особено трудно, защото със сигурност по места има цели структури на \"старата\", \"автентичната\" или каквато там си я наричат десница, които чакат да се появи нещо такова.Пък може да дойде ден, когато няколкото десни партии осъзнаят необходимостта да продължат заедно по нов, убедителен път, тъй като старият вече е отеснял, уронил се е и се е разкалял. Може дори да се обединят в една партия, която да посрещне всички енергични, умни и образовани консерватори, които в момента нетърпеливо загряват на тъч линията. Освен това мисля, че Картаген трябва да бъде разрушен.", "date": "2019.11.25", "title": "Разкодирането на Москов"}
{"url": "https://news.bg/disasters/zatoplyashtite-klimata-parnikovi-gazove-s-nov-rekord-v-atmosferata.html", "text": "Концентрацията на парниковите газове, загряващи климата, е достигнала рекордно високо равнище. Това показва нов доклад на Световната метеорологична организация към ООН, съобщава \"Гардиън\".Скоковете в основните газове, измерени през 2018 г., са били над средното за последното десетилетие, показвайки, че действията по отношение на критичното положение с климата към днешна дата нямат ефект в атмосферата.Световната метеорологична организация предупреди, че разликата между целите и реалността са \"фрапантни и нарастващи\".Повишаването на концентрацията на газове с парников ефект неизбежно следва от продължаващото нарастване на глобалните емисии, което беше определено като \"брутална новина\" за 2018 г. Световните учени изчисляват, че емисиите трябва да спаднат наполовина до 2030 г., за да има добър шанс за ограничаване на глобалното затопляне до 1,5 градуса по Целзий, отвъд които стотици милиони хора ще страдат от повече горещи вълни, суши, наводнения и бедност.Ала Петери Таалас, който е генерален-секретар на Световната метеорологична организация, изтъква: \"Няма признаци за забавяне, камо ли за спад, въпреки всички ангажименти съгласно Парижкото споразумение за климатичните промени. Трябва да повишим нивото на амбиция в името на бъдещото добруване на човечеството. Струва си да припомним, че последният път, когато Земята е изпитвала сравнима концентрация на въглероден диоксид, е бил преди 3-5 млн. години. Тогава температурите са били 2-3 градуса по-високи, а морското равнище е било с 10-20 метра по-високо от сега.\"Три четвърти от намаляването на емисиите, обещано от страните съгласно Парижкото споразумение от 2015 г., са \"напълно неадекватни\" според обширен експертен анализ, публикуван по-рано през ноември, поставяйки света на пътя към климатична катастрофа. Друг доклад установи, че страните са на път да произвеждат над два пъти повече изкопаеми горива през 2030 г., отколкото могат да бъдат изгорени, като същевременно поддържат затоплянето под 1,5 градуса.Докладът на Световната метеорологична организация, публикуван днес, е установил, че средната концентрация на CO2 в световен мащаб е достигнала 407,8 частици на милион (ppm) през 2018 г., което е увеличение спрямо 405,5 частици през 2017 г. Тя е вече с 50% по-висока в сравнение с 1750 г., преди индустриалната революция да предизвика масово изгаряне на въглища, нефт и газ.От 1990 г. увеличаването на нивата на парниковите газове е засилило нагряващия ефект на атмосферата с 43 процента. По-голямата част от нагряването - четири пети - се причинява от CO2. Но концентрациите на метан и азотен оксид, двата други основни парникови газа, също са се увеличили през 2018 г. с по-голямо количество от средногодишното за последното десетилетие.Метанът, който се произвежда от добитък, оризови полета и експлоатация на изкопаеми горива, е отговорен за 17% от загряващия ефект. Концентрацията му сега е повече от двойно по-висока от времената преди индустриалната епоха.Азотният оксид, който идва от употребата на тежки торове и горски пожари, сега е с 23% по-висок, отколкото през 1750 г. Наблюденията са направени от мрежата Global Atmosphere Watch, която включва станции в Арктика, високи планини и тропически острови.Когато всички страни по света договориха Парижкото споразумение през 2015 г., те обещаха да увеличават съкращенията на емисиите от годишната среща на ООН за климата през 2020 г., която ще бъде в Глазгоу. Тазгодишната среща трябва да свърши жизненоважна подготвителна работа, като тя започва на 2 декември в испанската столица Мадрид. Чили трябваше да бъде домакин, но заради размириците в страната това отпадна.", "date": "2019.11.25", "title": "Затоплящите климата парникови газове с нов рекорд в атмосферата"}
{"url": "https://news.bg/regions/globyavat-napoitelni-sistemi-zaradi-presushavaneto-na-reka-vacha.html", "text": "Ще бъде наложена глоба на \"Напоителни системи\", тъй като не са осигурили достатъчно количество вода в река Въча и така са застрашили екологичната обстановка. Това съобщи заместник-министърът на околната среда и водите Красимир Живков по време на брифинг в областната управа заради Очаква се днес да приключи проверката на \"Басейнова дирекция\" по случая. По закон минималната санкция е 10 000 лв.Припомняме, миналата седмица риболовците сезираха прокуратурата и МОСВ за голямо количество мъртва риба в коритото на реката и настояха за оставката на ресорния министър Нено Димов.По думи на областния управител Дани Каназирева е установено, че проблемът е вследствие на ремонтни дейности на ВЕЦ \"Въча 1\" - за 6 часа през нощта изпускането на вода е спряно заради планов ремонт, а през останалите 18 часа от денонощието са поддържани 5 кубични метра вода в секунда. Тя увери, че работата вече е възстановена.Каназирева посочи, че ще бъде възложено хидроложко проучване на коритото на реката в град Кричим, за да се реши как да се обезпечат екосистемите в района по време на следващи ремонти. Ще се търси европейско финансиране, като бенефициент ще бъде община Кричим, тъй като ще се работи в урбанизирана територия, обясни още тя.От своя страна зам.-министър Живков добави, че до 31 януари, докато тече размножителният период на рибата, ремонтите ще бъдат преустановени и водата няма да се спира.", "date": "2019.11.25", "title": "Глобяват \"Напоителни системи\" заради пресушаването на река Въча"}
{"url": "https://news.bg/politics/prezidentski-stipendii-za-obrazovanie-davat-stimul-na-30-siratsi.html", "text": "Президентът Румен Радев награди със стипендии 30 младежи в неравностойно положение за отличен успех.Инициативата на президентството се казва \"Подкрепи една мечта\", а целта й да стимулира децата, които са сираци, да учат.\"Посрещам ви като мои гости в деня, в който почитаме св. \"Климент Охридски\", ученикът на братята Кирил и Методий, който посвещава целия си живот и дело на българските букви. Защото вие сте тук, водени от вашето желание, да се посветите на знанието\", приветства Румен Радев събралите се деца, които получават еднократна парична сума за отличен успех.Той отбеляза, че е подписан договор с президентската администрация за връчване на еднократни стипендии на деца, лишени от родителски грижи или в неравностойно положение.\"На абитуриентския бал ви пожелах да има приети дузина студенти, надхвърлихте бройката - 22-ма сте. Поздравявам ви за вашата смелост да продължите образованието си във висше училище\", пдочерта президентът.Той посочи, че миналата година за първи път е въведена стипендия за ученици с отличен успех и от тях по програмата има 8 такива, които са завършили 11-ти клас с отличен успех.\"Надявам се догодина да ви видя в редиците на студентите, където да ползвате следващата стипендия\", каза още Румен Радев.Той изпрати младежите с надежда: \"Нека не забравяме, че знанието и образованието са сила, а в ръцете на млади хора като вас, водят в един по-добър свят. Не се отказвайте от препятствията по пътя, използвайте ги като тръмплин, не забравяйте и хората, които ви помагат\", заключи президентът.Той благодари на дарителите, които са повярвали в младежите и им дават шанс в живота.Румен Радев си направи обща снимка с всички младежи, събрали се в Гербовата зала на Президентството и ги поздрави за успехите.На награждаването на децата присъстваше и първата дама Десислава Радева, която също поздрави децата.А Недялко Недялков, първокурсник в Техническия университет във Варна, който е един от отличниците по програмата, разказа пред news.bg, че за него тази стипендия е стимул, че някой се интересува от него и го е грижа за него. Той е отличник, учи специалност \"Корабоводене\".\"Води ме миналото и това, че имах мечта да бъда пътешественик и сега ще стана капитан на кораб. Приемам стипендията с радост\", каза още момчето.", "date": "2019.11.25", "title": "Президентски стипендии за образование дават стимул на 30 сираци"}
{"url": "https://news.bg/int-politics/turtsiya-testva-sposobnostite-na-s-400-s-f-16.html", "text": "Турските военни ще летят със своите изтребители близо до авиобазата Мюртед в понеделник и вторник, за да изпробват радарните системи на S-400, съобщават турските медии.Губернаторът в Анкара съобщи, че тестовите полети ще се извършват близо до столицата през следващите два дни.\"В рамките на някои проекти, осъществени в координация с председателството на отбранителните индустрии, самолети F-16 и други въздухоплавателни средства, принадлежащи на турските ВВС, ще извършват изпитателни полети на ниска и голяма височина в понеделник и вторник в небето на Анкара\", съобщава правителството.Русия достави С-400 в Турция между юли и септември.След продължителни усилия за закупуване на система за противовъздушна отбрана от САЩ без успех, през 2017 г., Анкара подписа договор за 2,5 милиарда долара за закупуване на руските С-400.Закупуването на руската ракетна система е преломен момент между Турция и САЩ от известно време, тъй като Вашингтон твърди, че системата С-400 ще бъде несъвместима със системите на НАТО.Турция подчертава, че С-400 няма да бъде интегриран в системите на НАТО и няма да представлява заплаха за съюза и отхвърли отстъпването от сделката.По-рано източниците по сигурността коментираха,  че руските системи ще бъдат напълно функциониращи до април 2020 г.Тръмп обясни на Ердоган, че САЩ са готови да продадат \"Пейтриът\" на Анкара, ако се откажат от руската система.", "date": "2019.11.25", "title": "Турция тества способностите на С-400 с F-16"}
{"url": "https://news.bg/society/pozhar-izpepeli-kashta-vav-velikotarnovsko.html", "text": "Пожар изпепели дома на младо семейство във великотърновското село Масларево, съобщи bTV.Семейството е живяло преди 3 години в Холандия и са инвестирали всичко спестено в нова къща в Масларево.Огънят опустошава дома им, докато са на гости при роднини в Свищов. За пожара разбират по телефона. Съседи успяват да спасят само домашните им любимци.Доскорошният кмет на селото е пуснал призив за помощ в социалните мрежи.Семейството е настанено временно при роднини.", "date": "2019.11.25", "title": "Пожар изпепели къща във Великотърновско "}
{"url": "https://news.bg/crime/politsiyata-nasilieto-zapochva-s-vikove-no-ne-tryabva-da-zavarshva-s-tishina.html", "text": "Насилието започва с викове, но не трябва да завършва с тишина. Под този надслов започна кампанията за борба с домашното насилие.Кампанията започва в България, Унгария, Румъния, стана ясно от думите на Благородна Макева, заместник-директор на ГДНП.През изминалите години МВР и ГДНП полагат целенасочени усилия за разкриване на тези престъпления, поясни Макева и призова жертвите и/или техните близки да подават сигнали. Жертвите първо търсят подкрепа в неправителствения сектор и после на правно ниво. . За миналата година те са 30166. 76% от жертвите на средни телени повреди са на жени.. 70 са регистрираните убийства до момента. Изградена е контактна мрежа с другите държави членки. Ограничителната заповед, издадена у нас, се признава в други държави от ЕС. Така жертвите имат по-голяма защита.Феноменът \"домашно насилие\" не трябва да остава в мълчание. Много често жертвите прикриват насилника дори след подаден сигнал. , каза заместник-началникът на ГДНП. , категорична бе Благородна Макева.", "date": "2019.11.25", "title": "Полицията: Насилието започва с викове, но не трябва да завършва с тишина"}
{"url": "https://news.bg/int-politics/razkriha-kak-kitay-promiva-mozatsite-na-uygurite-v-zatvorite.html", "text": "Изтекли документи за първи път разкриват подробности за систематичното промиване на мозъци в Китай на стотици хиляди мюсюлмани в мрежа от строго охранявани затвори, съобщава Би Би Си.Китайското правителство последователно твърди, че лагерите в отдалечената западна област Синцзян предлагали доброволно образование и обучение.Но официални документи, видени от Би Би Си, показват как затворници са били заключвани, индоктринирани и наказвани.Посланикът на Китай във Великобритания е отхвърлил документите като фалшива новина.Достъп до документите са получили от Международния консорциум на разследващите журналисти, който е работил със 17 медии, включително Би Би Си и \"Гардиън\" във Великобритания.Разследването е открило нови доказателства, които подкопават твърдението на Пекин, че лагерите за задържане, които са били построени на територията на целия Синцзян през последните три години, са с цел доброволно превъзпитание, за да се противопоставят на екстремизма.Смята се, че около 1 млн. души - предимно от мюсюлманската уйгурска общност - са били задържани без съд.Изтеклите китайски правителствени документи, които Международния консорциум на разследващите журналисти нарече \"Китайските телеграми\", включват меморандум от девет страници, изпратен през 2017 г. от Жу Хайлун, който тогава е бил заместник-секретар на Комунистическата партия за Синцзян и най-високопоставеният служител по сигурността в региона, на онези, които управляват лагерите.Инструкциите дават да се разбере, че лагерите трябва да бъдат управлявани като строго охранявани затвори, със строга дисциплина, наказания и без бягства.Меморандумът включва заповеди за:- \"Никога не допускайте бягства\";- \"Увеличаване на дисциплината и наказване на нарушения в поведението\";- \"Насърчавайте покаянието и изповедта\";- \"Да се направи изучаването на мандарин основен приоритет\";- \"Насърчавайте учениците да се променят наистина\";- \"Пълно покритие за видеонаблюдение на общежития и класни стаи, без да остават ненаблюдавани места\".Документите разкриват как всеки аспект от живота на задържания е проследяван и контролиран: \"Учениците трябва да имат фиксирана позиция на леглото, фиксирана позиция на опашката, фиксирана седалка в класната стая и фиксирано място по време на трудово обучение и е строго забранено това да се променя. Прилагайте норми на поведение и изисквания за дисциплина при ставане, сутрешна проверка, миене, ходене до тоалетната, организиране и почистване, хранене, учене, спане, затваряне на вратата и т. н.\"Други документи потвърждават изключителния мащаб на задържанията. Един от тях разкрива, че 15 000 души от южната част на Синцзян са били изпратени в лагерите в рамките само за една седмица през 2017 г.Софи Ричардсън, директор за Китай за Human Rights Watch, заяви, че изтеклият меморандум трябва да бъде използван от прокуратурата.", "date": "2019.11.25", "title": "Разкриха как Китай \"промива мозъците\" на уйгурите в затворите"}
{"url": "https://news.bg/crime/zaloviha-burgazliya-s-ranitsa-s-amfetamini.html", "text": "Мъж и жена са задържани в Слънчев бряг за наркотици, съобщи БНР, позовавайки се на полицията.Полицаи спрели за проверка 40-годишен криминално проявен и осъждан бургазлия и 30-годишна криминално проявена айтозлийка.Бургазлията носел раница, съдържаща множество пликове с амфетамин, пластмасови бутилки с течности и оразмерена стъклена колба. Жената предала две свивки с метамфетамин /\"пико\"/.Двамата са задържани за 24 часа.", "date": "2019.11.25", "title": "Заловиха бургазлия с раница с амфетамини"}
{"url": "https://news.bg/int-politics/60-lekari-preduprezhdavat-che-asandzh-mozhe-da-umre-v-zatvora.html", "text": "Група от 60 лекари, включително от Обединеното кралство, Австралия и няколко европейски страни, изразиха сериозни опасения за психическото и физическото здраве на Джулиан Асандж, основателят на WikiLeaks, който беше арестуван в Лондон и призовават за незабавна хоспитализация, съобщава \"Скай нюз\", цитирайки открито писмо, адресирано до британския министър на вътрешните работи Прити Пател.\"От медицинска гледна точка въз основа на наличните доказателства имаме сериозни опасения относно физическата способност на Асандж да се яви пред съда през февруари 2020 г. И най-важното е, че според нас, Асандж се нуждае от спешна медицинска оценка както на физическото, така и психическото му здравословно състояние\", се казва в писмо, разпространено от WikiLeaks.В момента, според медията, Асандж е задържан в затвора в Белмарш. Според лекарите основателят на WikiLeaks изпитва различни както физически, така и психически разстройства, включително депресия. В тази връзка, продължават експертите, Асандж трябва да бъде преместен в специална клиника, където той може да се подложи на преглед и лечение под наблюдението на професионален медицински екип.\"Ако не се извърши такава спешна оценка и лечение, тогава имаме реални опасения, че Асандж може да умре в затвора\", обясняват лекарите.По-рано и бащата на Асандж, Джон Шиптън изрази своето притеснение от евентуална му смърт в затвора. Той определя като \"връх на неприличието\" факта, че \"Джулиан може да умре в затвора след девет години преследване за това, че разкрива истината за военни престъпления\".", "date": "2019.11.25", "title": "60 лекари предупреждават, че Асандж може да умре в затвора"}
{"url": "https://news.bg/health/nova-otsenka-za-konstruktsiyata-na-detskata-bolnitsa-iskat-ot-natsionalna-mrezha-za-detsata.html", "text": ". Тази оценка реално да отговори на въпросите , дали е безопасна, какви са ползите и рисковете в нейното инвестиране, пишат в отворено писмо от неправителствената организация.Те искат да знаят какъв е и достъпът до сградата, възможностите за енергийна ефективност и комуникации. Те са категорични, че , с обучението и надграждането на знанията и уменията им, пишат от Национална мрежа на децата.Те подкрепят , от НПО-то признават, че .Доверяваме се на професионалното становище на Съюза на архитектите, че ако болницата бъде проектирана съобразно съвременните тенденции, това ще позволи да имаме не просто най-доброто за децата и техните лекари, а една модерна и ергономична сграда, със значително по-малко разходи за експлоатация. Това, според нас, би компенсирало във времето разликата в първоначалната инвестиция, пишат от Националната мрежа. От организацията признават, че въпреки уверенията на здравния министър Кирил Ананиев, не се е случила среща с всички  (лекари, специалисти по здравни грижи, рехабилитатори, психолози, социални работници, учители, архитекти, финансисти, ).Сега деца и родители обикалят до 17 болници в София, за да получат нужната здравна грижа. Активното медийно внимание днес само подчертава този проблем, който съществува отдавна, особено в тежките случаи.Обявената обществена поръчка от Министерство на здравеопазването за \"Избор на изпълнител за извършване на инженеринг (проектиране, строителство и авторски надзор)\" беше спряна след  (според която сградата е невъзможна и незаконна в сегашното си състояние, и най-вече - опасна) в Комисията за защита на конкуренцията. В началото на ноември Камарата на архитектите организира дискусия за бъдещата детска болница. Представиха се техните , както и тенденциите в Европа при построяването на детски болници.Бяха представени и данни от извършеното обследване на сградата, поръчано от Министерство на здравеопазването, които са силно притеснителни и подлагащи на съмнение истинността и стойността му, пишат от Националната мрежа на децата. Припомняме, от Министерството на здравеопазването възобновиха обществената поръчка за г., след като отпадна искането за налагане на временна мярка \"спиране на процедурата\" по обществената поръчка. Определението на Комисия за защита на конкуренцията не беше обжалвано пред Върховния административен съд и към настоящия момент също е влязло в сила.Това е трети опит, след като на 9 юли, а крайният срок за офертите беше 20 август.Идеята за строеж на , но до този момент не се е пристъпвало към осъществяването й. Първоначално намерение къде да се помести детската болница беше за сградата на болница \"Лозенец\" (т.нар. правителствена болница), но след протест от страна на работещите там Правителствената болница беше предоставена и  с цел подпомагане на . Министър Ананиев увери тогава и че директор на Националната кардиологична боница Така правителството и Министерство на здравеопазването минаха към вариант строеж в комплекса на Александровска болница.", "date": "2019.11.25", "title": "Нова оценка на конструкцията на Детската болница искат от Национална мрежа за децата"}
{"url": "https://news.bg/world/ep-prizovava-stranite-chlenki-da-priemat-istanbulskata-konventsiya.html", "text": "Евродепутатите ще дебатират Истанбулската конвенция и други мерки в борбата срещу насилието над жените днес следобед, а в четвъртък Европейският парламент ще гласува резолюция, съобщават от законодателния орган.Днес е Международният ден за борба с насилието над жени и евродепутатите ще проведат дебат за приемането на Истанбулската конвенция в ЕС. Очаква се да призоват страните членки, които не са ратифицирали конвенцията да го направят без отлагане и да приемат необходимото законодателство, а също така да предприемат политически действия за превенция на насилието над жени и момичета. Дебатът ще приключи с гласуване на резолюция в четвъртък, 28 ноември.Въпреки че ЕС се подписа под конвенцията на 13 юни 2017 г., все още седем страни членки не са я ратифицирали: България, Чехия, Унгария, Литва, Латвия, Словакия и Великобритания.", "date": "2019.11.25", "title": "ЕП призовава страните членки да приемат Истанбулската конвенция"}
{"url": "https://news.bg/crime/moldovets-namushka-smartonosno-30-godishen-vav-varna.html", "text": "Задържаха молдовец, намушкал смъртоносно 30-годишен мъж във Варна, съобщават от Областната дирекция на МВР.Престъплението е било извършено на 22 ноември. В полицията постъпил сигнал, че в жилище на ул. \"Хан Тервел\" в града мъж е получил прободна рана в тялото. Той е бил отведен в болница за оказване на медицинска помощ, но въпреки това е починал.Полицейските служители незабавно предприели издирване на извършителя. Било установено, че той е 33-годишен молдовски гражданин, пребиваващ в България.По случая е образувано досъдебно производство. Чужденецът е задържан за 24 часа и вече му е повдигнато обвинение.", "date": "2019.11.25", "title": "Молдовец намушка смъртоносно 30-годишен във Варна"}
{"url": "https://news.bg/crime/meditsite-otzovali-se-za-ranenoto-momiche-vav-vlaka-ne-bili-podgotveni.html", "text": "Случаен пътник помогнал на пострадалото момиче след нападението във влака Пловдив-Варна.25-годишния Петър от Стара Загора обяснява, че той и жена му забелязали момичето да спи във вагона, а нападателят се бил подпрял и я гледал постоянно.По думите му изведнъж чули викове \"помощ\" и когато излязъл да види какво се случва, мъжът вече бил нападнал момичето. Петър опитал да го спре, но той продължавал да намушква с нож момичето. Опитал дори да удари и него, но 25-годишният мъж успял да се отдръпне.Петър обяснява още, че са извикали началника на влака, след което нападателят тръгнал да бяга, но Петър го последвал, ударил го два пъти и го задържал докато дошли полицаите.След това помогнали на момичето като го занесли на ръце до линейката, защото парамедиците са не били добре подготвени, по думите му. Дошли само с една аптечка и памук.", "date": "2019.11.25", "title": "Медиците, отзовали се за раненото момиче във влака, не били подготвени"}
{"url": "https://news.bg/crime/zadarzhaha-69-godishna-za-pregazenoto-balgarche-v-kipar.html", "text": "Има задържан за катастрофата в Кипър, отнела живота на 10-годишно българче. Това съобщи посланикът ни в островната страна Н. Пр. Любомир Тодоров, цитиран от Нова телевизия.Припомняме,  стана в петък следобед в кипърския град Пафос.Българският дипломат обясни, че 69-годишната жена, шофирала автомобила, вече е установена и задържана. Той посочи, че няма информация дали тя е избягала от местопроизшествието, но ще бъде започнато разследване в съответствие със законодателството.Това е голяма трагедия и мъка за българите в Кипър, заяви още Тодоров.По негови думи момиченцето е загинало, докато е пресичало със своя дядо на зелен сигнал на светофар. В този момент автомобилът, шофиран от кипърката, с висока скорост и без да се съобразява с червения сигнал, помел детето.", "date": "2019.11.25", "title": "Задържаха 69-годишна за прегазеното българче в Кипър"}
{"url": "https://news.bg/int-politics/savetat-na-es-odobri-nova-ek-bez-kandidat-na-obedinenoto-kralstvo.html", "text": "Съветът на ЕС одобри новия състав на Европейската комисия (ЕК) под ръководството на Урсула фон дер Лейен, която трябва да започне работа на 1 декември. Това се посочва в изявление от Съвета на ЕС.Обединеното кралство, което трябва да напусне ЕС на 31 януари 2020 г., не представи своя кандидат в Брюксел. Европейският парламент, който ще гласува на 27 ноември в Страсбург, окончателно трябва да одобри новия състав на ЕК.\"Съветът днес одобри списъка на лицата, предложени за назначаване в Европейската комисия до 31 октомври 2024 г. Това отваря възможността за гласуване в Европейския парламент за одобрение на пълния състав на ЕК\".Следните лица са предложени за назначаване:Г-н Тиери Бретон (Франция)Г-жа Хелен Дали (Малта)Г-н Валдис Домбровскис (Латвия)Г-жа Елиса Ферейра (Португалия)Г-жа Мария Габриел (България)Г-н Паоло Джемтилиони (Италия)Г-н Йоханес Хан (Австрия)Г-н Фил Хоган (Ирландия)Г-жа Илва Йохансон (Швеция)Г-жа Вера Йоурова (Чешка република)Г-жа Стела Кириакидис (Кипър)Г-н Чнес Ленарчич (Словения)Г-н Дидиеи Рейндерс (Белгия)Г-н Маргаритис Схинас (Гърция)Г-н Николас Шмит (Люксембург)Г-н Марош Шефкович (Словакия)Г-жа Кадри Симсон (Естония)Г-н Виргиниус Синкевичиус (Литва)Г-жа Дубравка Шуика (Хърватска)Г-н Франс Тимерманс (Холандия)Г-жа Юта Уприлайнен (Финландия)Г-жа Адина Валеан (Румъния)Г-н Оливър Вархили (Унгария)Г-жа Маргтет Вестагер (Дания)Г-н Януш Войчиечовски (Полша),в допълнение към: г-н Жосеп Борел (Испания), назначен за върховен представител на Съюза по външни работи и политика за сигурност. След съгласието на Европейския парламент, Комисията се назначава от Европейския съвет с квалифицирано мнозинство.Обединеното кралство, което според Лисабонското споразумение трябваше да напусне ЕС на 29 март 2019 г. - точно 24 месеца след подаване на писмено заявление за оттегляне до Европейския съвет, не направи това поради остри разногласия между политическия елит на страната.Лондон вече получи три отсрочки, като последната приключва на 31 януари. До този момент, Обединеното кралство остава пълноправен член на ЕС с всички права и задължения, включително задължението да назначи свой собствен европейски комисар в новата Европейска комисия.Лондон не направи това и сега институциите на ЕС подготвят правна обосновка и да се избегне правната криза с назначаването на нова Европейска комисия.Европейската комисия, ръководена от Урсула фон дер Лайен, не успя да започне работа на 1 ноември, тъй като през септември и октомври Европейският парламент отхвърли кандидатурите на европейските комисари от Франция, Румъния и Унгария, подозирайки ги за евентуален конфликт на интереси.В резултат на това, тези страни номинираха нови кандидати в ЕК - Унгарският дипломат Оливър Вархили, бившият министър на икономиката и финансите на Франция Тиери Бретон и евродепутатът от Румъния Алина Велеан.До приемането на новата ЕК, бившата ЕК, председателствана от Жан-Клод Юнкер, ще продължи да упражнява правомощията си, които официално изтекоха на 31 октомври.", "date": "2019.11.25", "title": "Съветът на ЕС одобри нова ЕК без кандидат на Обединеното кралство"}
{"url": "https://news.bg/regions/ekolozi-otnovo-iskat-ostavkata-na-ministar-neno-dimov.html", "text": "\"Изграждането на инфраструктура не бива да руши ценности, защото има неща, които не могат да бъдат възстановени\". Това заяви пред БНР Ирина Матеева от Българското дружество за защита на птиците. Тя е един от експертите, участвали в изграждането на \"Натура 2000\".По думите й съвременната технология позволява много гъвкав подход при строежа на магистрали.\"Реките са много важен ресурс и тяхното опазване трябва да е стратегическа цел\", категорична бе Матеева и уточни, че в случая с река Вит става дума за зона от \"Натура 2000\".Еколозите за пореден път искат и оставките на министъра на околната среда , на областния управител на Ловеч Ваня Събчева и на директора на Басейновата дирекция в Плевен Петър Димитров.\"Най-чистото, което следва да се случи след този пореден случай, е този министър да си подаде оставката, да бъде отстранен и да бъде подведен под наказателна отговорност във връзка с изпълняването на задълженията му като министър на околната среда и водите\", каза Матеева.Според нея наказателна отговорност трябва да понесат всички въвлечени в този казус, независимо дали с действие, или с бездействие са довели до този резултат, и да се предприемат бързи действия за възстановяване на местообитанията\", каза тя.Ирина Матеева коментира,че във всяка правова държава изпълнителите на инфраструктурен проект трябва , а институциите - да следят стриктно за спазването на правилата.\"\", коментира Матеева.\"Европейските институции се намесват, когато всички национални нива са изчерпани. Това не означава, че те ще чакат прекалено дълго. Имаме вече две осъдителни присъди, но защо трябва да се стига дотук. Кой ще възстанови природата\", запита Матеева.Повод за нейния коментар е незаконното разрушаване на коритото на река Вит, което от фирмата бе наречено почистване на реката. От Басейнова дирекция на 22 ноември за нерегламентирани дейности в коритото на реката, защото не е имало договор.На следващия ден -  на главния път София -Варна, в района на пътен възел \"Боаза\" в Ловешко. Според еколозите има незаконно разрушаване на коритото на река Вит, където се изгражда нов участък от АМ \"Хемус\".", "date": "2019.11.25", "title": "Еколози отново искат оставката на министър Нено Димов"}
{"url": "https://news.bg/finance/rabotodatelite-napuskat-tristrankata-1.html", "text": "АИКБ подкрепи работодателите да излязат от Тристранния съвет поради липсва на адекватно решение за проблема с болничните. Това стана ясно по време на заседание на Националния съвет на Асоциация на индустриалния капитал в България (АИКБ).АИКБ категорично не приема продължаването на мярката предприятията да заплащат първите три дни болнични. По думите им чрез този вменен допълнителен ангажимент те биват облагани тройно - чрез осигуровките, които внасят, чрез обезщетения за първите три дни от временната нетрудоспособност, които изплащат и чрез изплащането на допълнителни възнаграждения за заместващи работници.Припомняме, идеята първият ден от болничните да не се плаща след среща между ГЕРБ и Обединените патриоти в лицето на Каракачанов и Симеонов.От  стана ясно, че се мисли за изключения, като например за майките на деца и болнични вследствие на трудови злополуки. Тя коментира идеята с думите: От ДПС бяха категорични, че не подкрепят анонсираното предложение, тъй като според тях това е От своя страна синдикатите също остро нападнаха идеята и предупредиха, че ако тя бъде приета, те .Заради критиките към идеята първият ден от болничните да не се заплаща, Обединените патриоти отрекоха те да са нейни автори и подчертаха, че  и по-конкретно - на финансовия министър Владислав Горанов.Той обаче отрече твърденията и заяви, че така и  първият ден от болничния да е за сметка на болния.От  за неплатен първи ден от болничните. Според тях работодателите не трябва те да се натоварват с нито един ден болнични.От и да организират масов национален работнически протест.  и затваряне на училища, ако дебатът не бъде спрян.По време на заседанието бе обсъден и Планът за действие за финансиране на устойчив растеж на ЕС. Неговата цел е , произтичащи от изменението на климата и влошаването на социалните проблеми.", "date": "2019.11.25", "title": "Работодателите напускат Тристранката"}
{"url": "https://news.bg/regions/dvaysetina-protestirat-v-zashtita-na-valeri-simeonov-pred-ns.html", "text": "Валери, този път не си сам, Валери - смел и честен патриот, Долу ръцете от Валери! С тези лозунги двайсетина души се събраха пред парламента, за да подкрепят лидера на НФСБ. Те искат той  на законодателния орган.Валери Симеонов направи толкова много за България, заяви фенка на лидера на НФСБ. Малкият и среден бизнес е с Валери Симеонов, обявиха от организации в подкрепа на Симеонов. Симпатизант на лидера на НФСБ обясни, че е несправедливо това, което се случва с него. Като заместник-председател на Народното събрание щял да е полезен и деен. За него  е несправедлив. Той вече им се извинил. Сподвижниците му също се извиниха на майките на деца с увреждания, ако са се почувствали засегнати.Очаква се днес майки на деца с увреждания да излязат на протестно автошествие срещу избора на Симеонов за зам.-председател на НС. То ще започве в 18.00 часа и ще премине през Орлов мост.На 20 ноември лидерът на НФСБ Валери Симеонов беше избран за зам.-председател на Народното събрание. Той зае , който вече не е част от \"Обединени патриоти\". Причината е, че  и поискаха заличаването й.Още тогава това . На брифинг лидерът на движението Мустафа Карадайъ определи този избор като обида към парламентаризма. По думите му това било поредното падение на Народното събрание. По тази причина .От ГЕРБ заявиха, че са  От АБВ определиха \"Българска домашна ракия\" пъкСамият лидер на НФСБ заяви в парламента, че ", "date": "2019.11.25", "title": "Двайсетина протестират в защита на Валери Симеонов пред НС"}
{"url": "https://news.bg/economics/otmenen-e-polet-ot-rim-do-sofiya-zaradi-stachka.html", "text": "Отменен е полет от Рим, летище \"Фиумичино\" до София. Причината е четиричасова стачка на въздушния транспорт от 13 до 17 часа в Италия. Заради нея авиокомпания \"Алиталия\" отмени 137 полета, съобщи БНР.От компанията са изготвили своевременен план за компенсация на засегнатите пътници.Свои полети в четиричасовия протестен диапазон са отменили или реорганизират и други авиокомпании като  и др.. Тя трябваше да е 24-часова, но по нареждане на транспортния министър Паола Де Микели, бе намалена на 4 часа.Нова стачка се планира за 13-и декември. Тя ще е 24-часова. Причините, изтъкнати от синдикатите, са в  на Националния институт за социално осигуряване. В същото време от правителството търсят изход за решаване положението на най-голямата италианска авиокомпания.", "date": "2019.11.25", "title": "Отменен е полет от Рим до София заради стачка"}
{"url": "https://news.bg/press/borisov-pristigna-v-sasht-vulin-pak-napadna-balgariya-hero-mustafa-da-zhivee-balgariya-i-balgarskiyat-narod.html", "text": "Посещението на премиера Борисов в САЩ е водеща тема за вестниците в понеделник.\"Министър-председателят Бойко Борисов пристигна във Вашингтон, където предстои да се срещне с президента на Съединените американски щати Доналд Тръмп в Белия дом, съобщиха от правителствената информационна служба. Настоящата визита на премиера Борисов е показателна за постигнатите отлични резултати в двустранните отношения между България и САЩ. Срещата на Борисов и Тръмп е ключова стъпка за задълбочаването на стратегическото партньорство между двете държави. България и САЩ са съюзници и стратегически партньори и страната ни има интерес да надгражда сътрудничеството в редица сфери като сигурност и отбрана, енергетика, борба срещу тероризма, образование и наука, връзки между народите. България и САЩ имат отлични отношения в областта на сигурността и отбраната, както по двустранна линия, така и в рамките на НАТО. Посещението във Вашингтон е повод премиерът Борисов да потвърди сериозния подход на българското правителство към ангажимента от Срещата на най-високо равнище на НАТО в Уелс през 2014 г. по отношение на разходите за отбрана. В този контекст страната ни разглежда договорите за доставка на самолетите F-16 Block 70 не само като важна част от модернизацията в сферата на отбраната, но и като осигуряване на индустриално сътрудничество, което ще допринесе за икономическото развитие на България и за конкурентоспособността на страната ни в тази сфера дългосрочно. Съвместните военни учения в България, които се провеждат целогодишно, са също от съществено значение за подобряване на оперативната съвместимост на българските въоръжени сили с тази на другите държави членки на НАТО...\" - в. \"Труд\".\"Премиерът Борисов се надява на политическа отстъпка от страна на президента Тръмп - визите за българи да паднат. Това сподели министър-председателят пред журналисти на борда на самолета, пътуващ към Щатите, където утре предстои среща с американския президент. Борисов допуска, че е възможно визите да паднат скоро, въпреки че все още не сме изпълнили основното условие на щатската администрация - отказите за документи да паднат на 3 процента. В момента те са заковани на 11. Не съм променил вижданията си, че Черно море трябва да остане за платноходки и яхти. Черноморска база на НАТО на българска територия няма да разреша, категоричен е премиерът.\" - в. \"Стандарт\".\"Добре, че Руди Джулиани не е посещавал напоследък България и не е разговарял по телефона с управляващите и американските дипломати в България (или поне не знаем за такива разговори). Добре, също така, че бившият вицепрезидент Джо Байдън - или някой високопоставен американец или негов близък - няма бизнес интереси в България. Защото предстоящата в понеделник среща на президента Доналд Тръмп с премиера Бойко Борисов в Белия дом щеше да изглежда много по-различно. Безспорно, България дължи в значителна степен днешната си демокрация на САЩ и на това, което продължават да правят в тази посока американски държавни и неправителствени институции и обикновени граждани. Това е най-важният гарант на националната ни сигурност през Северноатлантическия съюз, а български офицери и армията като цяло се обучават за сметка на американските данъкоплатци. Десетки хиляди българи имат работа благодарение на 4.5 млрд. лв. преки чуждестранни инвестиции, дошли от САЩ, което прави страната шестият по големина инвеститор в българската икономика. В този смисъл срещата в понеделник в Белия дом е важно двустранно събитие най-вече заради възможността за личен контакт между най-влиятелните хора в управлението и политиката на двете държави. То не бива да се подценява, но и не бива да се надценява заради всичко, свършено от хората, работещи в институциите и администрацията. Също така, това е и една много деликатна среща. През последните седмици един след друг американски дипломати и бивши съветници на президента твърдят, че - поне в случая с Украйна - поканата за чуждестранни лидери в Белия дом се е превърнала в \"актив\", в средство за постигане изпълнението на определени условия от личен политически интерес, които президентът поставя. Доналд Тръмп и екипът му категорично отхвърлят това. \"Това не е възнаграждение за покупката на бойните самолети F-16\", изтъкна в петък американският посланик Херо Мустафа за предстоящата среща Тръмп-Борисов. Това изречене не е в официалната версия на нейното слово, но тя го включи още в самото начало и направи пауза, за да го подчертае. Защото в София има и хора, които възприемат визитата точно в този контекст - на т.нар. транзакционна политика и дипломация. Казано с подсилени краски, Борисов купува американско оръжие за милиарди и получава покана за Белия дом, обещава там да купува американски втечнен природен газ и още оръжие - получава похвала, че е лидер за пример и уважаван на Балканите и в Европа. В крайна сметка, заради сделките двустранните отношения се подобряват, а дали това се случва и с демокрацията в страната, излязла от комунизма преди 30 години, остава друг въпрос. Подобно на случилото се с премиера Виктор Орбан при визитата му във Вашингтон в средата на май. Посещението на Борисов би трябвало да е кулминацията на сегашната фаза от политическата му кариера. То обаче е предшествано от продълшителна пауза - последната визита на български премиер в Овалния кабинет бе през 2012 г., тогава Барак Обама покана Борисов. Приключилият тази година мандат на посланик Ерик Рубин е един от малкото в двустранните отношения, в които не е имало покана към София за подобна среща. Срещата с Тръмп е и последната за лидер на страна от Източна Европа и този факт е показателен, макар че и не бива да се правят някакви грандиозни заключения. Американският президент се срещна първо с полския президент Анджей Дуда през юли 2017 г., последваха тримата президенти на балтийските републики (април 2018 г.), чешкият премиер Андрей Бабиш (март 2019 г.), словашкият му колега Петер Пелегрини (май 2019 г.), румънският президент Клаус Йоханис (август 2019 г.) и Виктор Орбан (октомври 2019 г.). Но визитата се случва в безпрецедентни от десетилетия времена в САЩ, в които не само че президентът е подложен на импийчмънт в Конгреса заради начина, по който води външната политика, но и има шеметна динамика на събитията и все по-разгорещени страсти година преди президентските избори. Само тази седмица американски дипломат описа пред Конгреса под клетва как посланикът в ЕС Гордън Сондланд казва на Тръмп \"Зеленски ще направи всичко, което поискате\" и дипломатическите канали са заобикаляни от него и още двама довереници на президента, наричани \"Тримата амигоси\". Ключов бивш съветник на Белия дом за Русия разказа как доскорошният съветник по националната сигурност Джон Болтън е бил стъписан от подобно поведение по време на среща в Киев и е настоял веднага да бъде информиран правният отдел на Държавния департамент, че няма нищо общо с това, което мнозина смятат за проблемни и може би незаконни действия на Тръмп...\" - в. \"Дневник\".Вестниците цитират от посланика на САЩ у нас Херо Мустафа по темата за двустранните отношения.\"България може да развие пълния си потенциал само с независими медии и върховенство на закона, каза днес пред Би Ти Ви новият американския посланик в София Херо Мустафа. Тя допълва, че България е млада демокрация и има много работа, за да постигне върховенството на закона. \"Не трябва да отклоняваме вниманието от него, оптимист съм за бъдещото\", каза още американският посланик. Като акцент в своята работа, Херо Мустафа посочи трите \"С-та\" - сътрудничество, свързаност и справяне с корупцията. Коментирайки темите на разговорите на предстоящата утре среща между българския премиер Бойко Борисов и американския президент Доналд Тръмп, тя посочи, че във фокуса, ще е военното сътрудничество, и диверсифицирането на енергийните източници. Херо Мустафа посочи, че САЩ ще изпратят експертен екип, който да провери безопасността на българската ядрена енергетика. По време на разговора между Борисов и Тръмп ще се обсъди и възможността за отмяна на визите за българи за САЩ. \"Сега е точният момент да засилим двустранните отношения. Да погледнем къде сме и къде можем да направим повече\", поясни американският посланик. Херо Мустафа призова фокусът да е върху двустранната среща, а не върху политическата среда в двете страни. Вчера бившият посланик на САЩ в София Джеймс Пардю отбелязва в свой коментар за вестник The Hill, че свободата на медиите едва ли ще е във фокуса на разговорите между Борисов и Тръмп, тъй като и двамата имат склонност да задушават истината. В началото на разговора, започнат на български, Херо Мустафа обясни, че за нея е важно да научи езика, за да покаже уважение към една велика нация.\" - в. \"Дневник\".\"Три ще са основните приоритети в работата ми - свързаност, сътрудничество и справяне с корупцията. Това са големите три с-та, върху които ще се фокусирам и съм оптимистично настроена за бъдещето на двустранните ни отношения. Това заяви американският посланик Херо Мустафа в първото си телевизионно интервю по БТВ, което даде часове преди да замине за Вашингтон за утрешната среща между американския президент Доналд Тръмп и премиера Бойко Борисов. От месец съм тук, но обичам вашата красива страна, вашия народ. Уча вашия език и се занимавам усърдно. Не е сложен езикът, но за мен е важно така да покажа уважение към великата ви нация, заяви Херо Мустафа. По-късно тя сподели, че любимата й дума е: Благодаря. Срещата в Белия дом е изключително важна, за да се демонстрира силата на двустранните ни отношения, но и те да бъдат издигнати на ново ниво, каза посланикът и добави, че е важно да се види какво още може да се направи в няколко сфери - и във военната област, и по отношение на националната и енергийната сигурност, и по отношение на увеличаване на търговията и инвестициите, както и по отношение на върховенството на закона и борбата срещу корупцията. Херо Мустафа категорично отрече, че посещението на Борисов във Вашингтон е награда за покупката на Ф-16, а заяви, че то е демонстрация на силата на двустранните отношения и голяма възможност те да се надградят. Това е точното време да се обсъдят много неща в двустранните отношения. Да видим къде сме и какво можем да направим в повече, добави Мустафа. Тя отново подчерта, че САЩ силно подкрепя усилията ни да защитим националния суверенитет и това ще е тема на разговорите в понеделник. Не вярвам да се коментират конкретни случаи, но е важно да се противодейства срещу злонамерени външни влияния, каза посланикът. България има дълга и горда история, но трябва да признаем, че като модерна държава и с нова Конституция, тя е млада демокрация. Трябва да се фокусираме върху върховенството на закона и не трябва да се отклоняваме от този фокус. Оптимист съм в тази посока, защото когато има върховенство се постигат високи резултати, каза посланикът. По повод избора на Иван Гешев за главен прокурор г-жа Мустафа каза, че борбата срещу корупцията и върховенството на закона е както приоритет за САЩ, така и особено важно за българските граждани. Насърчаването на върховенството на закона и борбата срещу корупцията е процес, върху който трябва да се съсредоточим, защото когато гласовете на хората се чуват, тогава може да се постигне максимално разгръщане на потенциала на нацията. Този просперитет може да се постигне само с различни мнения, с независими медии. Израснах в къща, в която гледах баща си как пише. Знам колко е важна и отговорна е разследващата журналистика, каза Херо Мустафа. За мен е важен приоритет и опазването на културното наследство, затова правим неща за промотирането на бг културата. Имам много голям респект към българските традиции и култура, каза посланик Мустафа и завърши интервюто с думите: Да живее България и българският народ!\" - в. \"Стандарт\".Нападките от Сърбия към нашата страна също са сред актуалните теми.\"Знаете ли колко българско оръжие е отишло в ръцете на терористи? Това попита в ефир сръбският министър на отбраната Александър Вулин в предаването \"Седмицата на Радио Белград\", цитиран от БНР. \"От нашите съседи България има два завода, които произвеждат абсолютно същата продукция, като нашата във военния ни завод в Крушик\", каза Вулин. \"Сами си направете изводите, защо е така\", каза той по повод публикуваното от българския разследващ журналист Христо Грозев в Youtube видео от срещата между сръбския офицер и руския агент. \"Искам обаче да кажа, че България е нашият най-голям конкурент в отбранителната промишленост и точно оттам идват атаките срещу нашата военна индустрия. Може да е случайно, може и да не е случайно. Всеки сам да си направи заключенията. Много е интересно, защо никой не е проверил колко българско оръжие е завършило в ръцете на терористи. И нещо повече - как е станало това и откъде е дошло\", каза още Вулин в поредната си атака срещу страната ни. Само преди три дни Вулин отправи други тежки обиди към България. \"България умее да допуска друг да й избира приятелите й и враговете й. Сърбия не допуска подобно нещо. Като независима държава Сърбия сама решава за себе си и сама избира приятелите си, каза Вулин, който се счита за най-близкия министър на президента Александър Вучич. \"България има своите проблеми и нека се грижи за тях\", каза още Вулин.\" - в. \"Сега\".\"Сърбия е \"ахилесовата\" пета на Европа, през която надниква президентът Путин. Това заяви пред NOVA бившият външен министър Соломон Паси. По думите му Европейския съюз е допуснал стратегическа грешка като не наблюдава и не реагира на руското влияние северозападната ни съседка. Паси е категоричен, че Сърбия има ирационална обсесия към Косово. По думите му френският президент е направил няколко големи грешки в последно време. \"Макрон направи няколко недопустими неща. Първото беше, че наложи вето за определяне на дата за започване на преговорите с Македония и Албания. Второто нещо беше, че обиди България и Украйна за сметка на африкански избиратели, които той има\", коментира бившият външен министър. Според Соломон Паси България трябва да търси сътрудничество със САЩ в областта на науката. \"Трябва да искаме да изпратим космонавт на Луната. Ние трябва тласнем сътрудничеството си в област, в която се получават Нобелови награди\"\", категоричен е той.\" - в. \"24 часа\".", "date": "2019.11.25", "title": "Борисов пристигна в САЩ, Вулин пак нападна България, Херо Мустафа: „Да живее България и българският народ!\"…"}
{"url": "https://news.bg/int-politics/opozitsiyata-v-honkong-pecheli-razgromna-pobeda-na-mestniya-vot.html", "text": "Демократичната опозиция печели съкрушителна победа на местните избори в Хонконг, които се състояха в неделя, 24 ноември, предадоха информационните агенции.По данни на \"\", при рекордна избирателна активност от 71.2% демократите печелят 388 от общо 452 мандата - повече от всички досегашни избори. Подкрепящите Китай сили получават 59 места в съветите на окръзите, а 5 мандата са спечелени от независими кандидати.В сравнение с предните избори опозицията печели 262 места повече, докато подкрепящите Китай сили губят 239 места. За първи път от месеци насам уикендът премина без масови протести. Пред избирателните секции се образуваха дълги опашки.В местните избори участваха над 1000 кандидати. Наблюдателите отбелязват, че изборният резултат има предимно символично значение, тъй като градският съвет не разполага с реална политическа власт. Депутатите от местния съвет не могат да приемат закони или важни решения. Те консултират правителството на Хонконг и внасят предложения за подобряване на живота в районите на мегаполиса.Победителите в местния вот обаче получават представителство в 1200-местния избирателен орган, който на всеки 5 години решава кой ще оглави правителството на Хонконг. Досега винаги печелеше кандидатът, подкрепян от официален Пекин.", "date": "2019.11.25", "title": "Опозицията в Хонконг печели разгромна победа на местния вот "}
{"url": "https://news.bg/world/ispanskite-vlasti-zadarzhaha-podvodnitsa-s-2-tona-kokain.html", "text": "В Испания е задържана подводница с два тона кокаин на борда, съобщава El Pais.\"Агенти на Националната полиция, гражданската гвардия и митническия надзор (DAVA) задържаха подводница, идваща от Колумбия към бреговете на Галиция, превозваща над 2000 килограма кокаин\", се казва в съобщението.По време на операцията полицията е арестувала поне двама души. Операцията е осъществена благодарение на международно сътрудничество.Засега не се съобщават детайли.", "date": "2019.11.25", "title": "Испанските власти задържаха подводница с 2 тона кокаин"}
{"url": "https://news.bg/int-politics/uvolnen-e-ministarat-na-vms-na-sasht-richard-spensar.html", "text": "Министърът на военноморските сили на САЩ Ричард Спенсър беше уволнен от военния министър Марк Еспър, защото е предложил тайно споразумение с Белия дом по случая с военноморския \"тюлен\" Еди Галахър, предаде CNN с позоваване на високопоставен служител на Пентагона.Новината беше съобщена и от президента Доналд Тръмп в Туитър.Галахър беше осъден за дискредитиране на въоръжените сили, след като позира до тялото на мъртъв боец ​​на ИДИЛ, което противоречи на приетите норми в американската армия. След това той беше понижен в ранг - решение, което президентът Доналд Тръмп отмени преди седмица и предизвика гнева на военните. Впоследствие те продължиха процеса на преразглеждане на статута на Галахър.Уточнява се, че Спенсър е предложил Белият дом да не се намесва в процеса, срещу което Галахър да се оттегли доброволно от военноморските сили, запазвайки ранга си на тюлен.Официалната информация по случая гласи, че министърът на отбраната Марк Еспър е изгубил доверие в Спенсър и е поискал оставката му заради поведението му по случая с Галахър.Еспър не е бил информиран за преговорите, водени от Спенсър с Белия дом.В профила си в Туитър президентът Тръмп съобщи, че на мястото на Спенсър ще бъде номиниран посланикът на САЩ Яв Норвегия адмирал Кен Брейтуейт.", "date": "2019.11.25", "title": "Уволнен е министърът на ВМС на САЩ Ричард Спенсър"}
{"url": "https://news.bg/bulgaria/ranenoto-s-nozh-momiche-e-kontaktno-bez-opasnost-za-zhivota.html", "text": "Стабилно е състоянието на 20-годишното момиче, което беше прободено с нож в нощния влак от Пловдив за Варна, предаде БНТ. Инцидентът стана след спор между момичето и млад мъж Извършителят веднага беше задържан.Младата жена е контактна, без опасност за живота. Тя е постъпила в болницата с три порезни рани, една от които на главата. Установено е, че са срязани две сухожилия, заради които се налагат операции.До спора с младия мъж се е стигнало, след като той на няколко пъти е ходил в купето на момичето и е започнал да досажда. Последния път е бил много агресивен и тя е извадила нож. Натрапникът е взел ножа е пробол младата жена.Тя е извикала за помощ, при което се е отзовал случаен пътник и е подгонил нападателя.Извършителят е психично болен, за което е освидетелстван. Настанен е в психиатричната болница в Раднево.Прокуратурата повдигна срещу него обвинение в опит за убийство.", "date": "2019.11.25", "title": " Раненото с нож момиче е контактно, без опасност за живота"}
{"url": "https://news.bg/int-politics/papata-zove-za-izostavyane-na-yadrenata-energetika.html", "text": "Папа Франциск, който е на посещение в Япония, се обяви срещу използването на ядрена енергия и призова да се помогне на жертвите на тежката ядрена авария в Япония през 2011 г., предизвикана от силно земетресение и образувалото се вследствие цунами, съобщава \"Франс прес\".Папата изслуша разказите на оцелели при земетресението с магнитуд от девета степен по скалата на Рихтер, при което загинаха 18 500 души. Вълните цунами достигнаха АЕЦ \"Фукушима\" и предизвикаха най-голямата ядрена катастрофа от тази в Чернобил в Съветския съюз през 1986 г.Папата благодари на всички, мобилизирали се веднага след катастрофата и припомни, че 50 000 евакуирани хора още живеят във временни жилища, без да могат да се върнат у дома си.Франциск настоя, че здравните и социални последици от ядрената катастрофа пораждат \"безпокойство, защото продължава да се използва ядрена енергия\".Той добави, че японските епископи са отправили призив за затваряне на атомните електроцентрали.", "date": "2019.11.25", "title": "Папата зове за изоставяне на ядрената енергетика"}
{"url": "https://news.bg/int-politics/netanyahu-mozhe-da-zagubi-liderskiya-post-v-likud.html", "text": "Депутатът от политическата сила \"Ликуд\" Гидеон Саар предложи да се проведат вътрешнопартийни избори, в резултат на които премиерът Бенямин Нетаняху може да загуби лидерския пост в партията и да бъде избран нов председател, предаде Дойче веле.Саар предлага изборите да се проведат до 11 декември.Това е първият официален опит да бъде отстранен Нетаняху, след като през изминалата седмица главният прокурор на Израел му повдигна обвинение в Срещу премиера на страната са заведени три дела, в рамките на които са му повдигнати обвинения за измама, злоупотреба с доверие, корупция.Същевременно лоялни към Нетаняху членове на \"Ликуд\", сред които е министърът на културата и спорта Мири Регев, отхвърлиха възможността за провеждане на вътрешнопартийни избори.Засега не е известно колко от 32-мата депутати от парламентарната група на \"Ликуд\" и от трите хиляди членове на ръководния орган на партията биха подкрепили призива за избори.", "date": "2019.11.25", "title": "Нетаняху може да загуби лидерския пост в „Ликуд“"}
{"url": "https://news.bg/regions/masov-mor-na-riba-v-reka-sazliyka.html", "text": "Река Сазлийка в Старозагорско е била отровена, става ясно от сигнал, подаден на Би Ти Ви.На изпратените снимки от подателя на сигнала се вижда голямо количество мъртва риба във водата.\"Днес 23 ноември, за пореден път устаноявяваме масово измиране на риба в река Сазлийка след заустването на тръбата на новото сметищи в с. Ракитница! За съжаление това става в почивни дни, когато РИОСВ не работят\", пише подателят на сигнала.Проверка на Би Ти Ви е показала, че депото за преработка на битови отпадъци край село Ракитница се стопанисва от частна фирма. Контролните органи са били сезирани многократно за открита във водата на река Сазлийка мъртва риба.От консорциума, стопанисващ депото, са отказали да говорят. Коментирали са неофициално, че технологията им била така устроена, че дъждовната вода се смесва с отпадната и това нямало как да доведе до измиране на рибата.\"В момента на проверката не е установено изтичане на отпадъчни води от тръбата на съоръжението. На място беше взета водна проба, повърхностна вода, за физико-химичен анализ, като е взета и втора проба преди заустване на съоръжението\", обяви Михаил Михайлов от РИОСВ-Стара Загора.Резултатите от пробите щели да са готови до 7 работни дни.", "date": "2019.11.25", "title": "Масов мор на риба в река Сазлийка"}
{"url": "https://news.bg/politics/pchelarite-se-nadigat-sreshtu-pestitsidite-v-zemedelieto-ubivashti-pchelite.html", "text": "Пълна забрана на пестицидите, които убиват пчелите - за това настояват пчелари от цяла Европа, включително и у нас, а инициативата тръгва от Германия. Пчеларите у нас започват кампания с подписка за щадящо пчелите селско стопанство и здравословна околна среда, като призоваха да се съберат поне 15 хиляди подписа, за да се забрани използването на отровни пестициди.Всяка година отровните препарати унищожават десетки хиляди пчелни семейства само у нас.Гражданската инициатива за спасяването на пчелите настоява Европейската комисия да предложи законодателни промени, с които да се премахне използването на синтетични пестициди. Това трябва да стане поетапно, като до 2030 г. се ограничи ползването на най-опасните, а до 2035 г. да се стигне до пълна забрана.В пряко включване на Би Ти Ви от село Биволаре пчелари заявиха, че препаратите се усещат по въздуха и дори им е ставало лошо от миризмата.Пчелар със 150 кошера пък обясни, че е завършил сезона на нула заради отровните препарати.Ако се съберат нужните подписи в петицията против инсектицидите, пчеларите вярват, че в следващите 5-10 години могат да се преборят за забрана за използване на отровните пестициди и да спасят пчелите.Хората от селото споделиха, че виждат самолетите да прелитат постоянно и че фермерите са зад тяхната инициатива, но по думите им, големите зърнопроизводители едва ли биха ги подкрепили.Междувременно голям земеделец съди държавата, че му е наложила акт за пръскане с пестицид в нерегламентирано време.", "date": "2019.11.25", "title": "Пчеларите се надигат срещу пестицидите в земеделието, убиващи пчелите"}
{"url": "https://news.bg/crime/todor-batkov-za-prav-pat-darzhavata-dava-pari-za-futbol-da-gi-harchat-razumno.html", "text": "Сметната палата, НАП, в крайна сметка полицията и прокуратурата да проверят как са изхарчени парите за екипи на футболния отбор при юношите. За това призова бившият собственик на ФК \"Левски\" Тодор Батков пред bTV, където бе поканен да коментира разследване как е избрана афганистанска фирма да доставя футболни екипи за децата на стойност 25 лева за екип.По думите на Батков за пръв път държавата дава пари за футбола и те трябва да се разходват внимателно. Като се дават екипи се правят приемо-предавателни протоколи. Какво пречи да се установи има ли това нещо или го няма, запита той.От 1998 г. съм ангажиран с голям клуб като \"Левски\" за пръв път държавата дава пари на футбола. По наше време се даваха субсидии, сега се дават пари за дейност - детско-юношеска подготовка, поясни той.Припомняме, на 20 ноември от  започнаха проверка на БФС.Ден по-късно от , в което твърдят, че: \"внушенията и обвиненията спрямо БФС са напълно безпочвени\". Бойко Борисов е първият премиер, който има отношение и с негова намеса се направиха стадиони. Не може да се постъпва по този начин, категоричен бе Батков и каза, че не е морално част от хотелите, където почиват децата, да са на хора, близки до футболното ръководство - единият хотел е на съпругата на Йордан Лечков, другият е свързан с Атанас Фурнаджев.Какви са тия лагери за тия колосални пари, знам лагерите на \"Левски\" в 5-звезден хотел в чужбина. При нас беше 50 евро (на човек) с усилено хранене на мъже, с предоставяне на терен, възкликна бившият собственик на \"Левски\".Относно плащането от БФС за наем на стадиони за 2015 г. и споменатата сума за стадион Черноморец 305 000 лева, той спомена, че за националния са плащали 20-25 000 лева наем за футболна среща. Като решиха да ни вдигнат на 50 000 лева имаше скандал. Като имаш повече от 1 мач, нормално е да ти направят отстъпка. Парите за спорт и така са прекалено малко, за да се харчат по този начин.Държавата трябва да провери този казус, второ - висшият орган на БФС е Конгреса, той трябва да се свика, призова Батков.По думите му сега Българският футболен съюз (БФС) е малко окуцял, легитимното лице е президентът.Припомняме, дългогодишният президент на БФС  подаде оставка на 15 октомври 2019 г.Конгрес се свиква с две главни задачи - отчет на определен период и избор на президент. След като президентът е освободен, нормално е веднага да се свика висшия орган и да се избере нов президент на БФС, каза Батков и уточни, че сега не е ясно кой е представител на БФС.Лицето на БФС за 15 г. беше Борислав Михайлов. Той допринесе много, може да има грешки, но не може да отречем приноса на Михайлов. Той легитимира Българския футбол във ФИФА и УЕФА - направи площадки с пари, които не са бюджетни, дойдоха от тези организации, каза Тодор Батков.Относно съвременния български футбол по думите му няма кой знае какви таланти и сме прекалили с привличане на чужди играчи, което не помага да се гради национален отбор. За това има разлика между юношеския футбол и старшия, каза Батков.Ако искаме да има национален футбол, трябва да има лимит на чуждите играчи в нашия отбор, смята Батков.\"Продължава да има съдийски грешки, дали умишлени, или не - посоката е ясна\", заяви той. \"Лудогорец\", \"Левски\", ЦСКА са \"подпираните\" отбори, по думите му. Според него проблемът е, че съдиите може да имат опасения, а не влияние от президентите. \"Уговорените мачове е нещо сериозно и то трябва да се изкоренява\", заяви Батков.", "date": "2019.11.25", "title": "Тодор Батков: За пръв път държавата дава пари за футбол, да ги харчат разумно"}
{"url": "https://news.bg/politics/jordan-tsonev-opredeli-simeonov-kato-choveka-vitse.html", "text": "ДПС ще намери начин да покаже отношението си към поведение като на Валери Симеонов и поредното му издигане във власт до заместник-председател на парламента.За такъв тип морални прегрешения няма давност. Това отсече в студиото на Нова телевизия депутатът от ДПС Йордан Цонев, който обясни и как той лично ще покаже това - няма да се обръща към Валери Симеонов като към заместник-председател на парламента, а ще се обръща към своите колеги. Цонев също така няма намерение вече да отговаря на изказвания на Валери Симеонов. Депутатът от ДПС не уточни обаче дали такава ще бъде реакцията на всички негови колеги от парламентарната група на движението.Припомняме,  от квотата на патриотите, като първоначално БСП гласуваха в процедурата, но после се отметнаха от гласа си и .Йордан Цонев припомни и предишни прояви на лидера на НФСБ, като блъскането на жени по границата преди изборите и изказването му от трибуната на парламента, че ромските майски раждат като кучки. Никой обаче не е реагирал тогава, най-вероятно защото е ставало дума за жени от малцинствата. Обиждането на майки на деца с увреждания обаче е тема - табу, отсече Цонев, според когото тези жени са героини.Този човек (В.Симеонов, бел.ред.) има някаква фиксация към майките, допълни Йордан Цонев. Мнението му е, че Валери Симеонов и човекът вице- и той трябва да си остане депутат.Цонев недоумява защо е необходимо да се сваля и без това ниския авторитет на институцията с издигането и награждаването на лидера на НФСБ с поста заместник-председател на Народното събрание.\"Ние заради един Валери Симеонов няма да нарушим договора, който имаме с избирателите - те са ни пратили в парламента, но ние ще изразяваме своето отношение\", поясни Йордан Цонев.Йордан Цонев разкритикува и поведението на другата част от опозицията - БСП, която подкрепя всеки двама протестиращи за нещо само и само да свали кабинета. Депутатът беше категоричен, че ДПС не следва политиката \"стани да седна\", а \"ние искаме да бъде сменен модела, дори и ние да не участваме във властта\". Цонев припомни и призива от страна на  и реформаторско експертно управление, основано на консенсусни положения. Лошото е, че управляващите не се вслушват в критиките на ДПС и когато им посочваме къде грешат, например идеята за , обясни Цонев и заяви, че ДПС ще продължат да подкрепят добрите начинания като увеличаването на заплатите на учителите и пенсиите.Йордан Цонев обаче отново разкритикува бюджета и управлението на кабинета Борисов - 3 с липсата на реформи. Като конкретен пример той посочи бюджета в здравеопазването.Който направи реформа и заяви \"тя ще изглежда по следния начин\", ние ще го подкрепим, заяви депутатът. Като реплика на констатацията, че всички политици говорят за реформи, но не ги правят, Йордан Цонев противопостави примера за реформаторските правителства на СДС и Тройната коалиция.Според него Йордан Цонев и ДПС реформите са абсолютно наложителни.", "date": "2019.11.25", "title": "Йордан Цонев определи Симеонов като човека вице-"}
{"url": "https://news.bg/politics/za-reorganizatsiya-v-antikoruptsionnata-komisiya-prizova-boris-yachev.html", "text": "Първо да се реорганизира системата на Комисията за противодействие на корупцията. За това призова депутатът от \"Обединени патриоти\" Борис Ячев пред БНТ.\"Едно от звената, които са на обществения показ - звено противодействие на корупцията, което реално извършва различните оперативни разработки е с изключително редуциран състав\", каза Ячев.По думите му това са бившите служители, които дойдоха в антикорупционното бюро от служба ДАНС. При всички случаи трябва да бъдат направени вътрешни размествания. Най-вероятно, за да бъде увеличен щатът на тези служители, защото  от борбата срещу корупцията или няма.Ячев бе категоричен, че тяхната парламентарна група с решение между двете формации - НФСБ и ВМРО, ще подкрепят кандидатурата на Сотир Цацаров за председател на Антикорупционната комисия.Решението им е след като са чули неговото виждане за бъдещето развитие на звеното, за реорганизация на тази структура, за , които трябва да слязат през Народното събрание или през тяхната парламентарна комисия.В много голяма степен онова, което Сотир Цацаров има като намерение да реализира като бъдещ председател на КПКОМПИ , на Национален фронт за спасение на България, на депутатите от НФСБ, каза Ячев.Намерението на Цацаров съвпада и с неговото като председател на Парламентарната антикорупционна комисия, уточни Борис Ячев.Припомняме, номинираните за поста председател на Антикорупционната комисия (КПКОНПИ) са двама.  за шеф на Антикорупционната комисия, а от .Новият председател трябва да приключи мандата на Пламен Георгиев, който в края на месец юли, заради скандала с недекларираната тераса на жилището му.На 20 ноември  за председател на Антикорупционната комисия.В същият ден от ДПС определиха .На 21 ноември лидерът на БСП Корнелия Преди това социалистът Драгомир ", "date": "2019.11.25", "title": "За реорганизация в Антикорупционната комисия призова Борис Ячев"}
{"url": "https://news.bg/politics/borisov-mechtael-za-razlichna-sreshta-s-tramp-a-ne-privikvane-zaradi-turski-potok.html", "text": "Премиерът Бойко Борисов мечтаеше за съвсем друга среща с американския президент Доналд Тръмп, а не за това привикване, причината за което е подписът за прокарването на \". Това коментира евродепутатът от БСП Иво Христов в предаването \"Гласове\" по Българска свободна телевизия.По думите му цялото изкуство на Борисов на външнополитическия фронт през последните години е било да лъже руснаците как хубаво лъже американците и да лъже американците как хубаво лъже руснаците.\"В резултат, неговата външнополитическа активност днес процъфтява най-вече в \"Господари на ефира\", където той целува американската посланичка Херо Мустафа сякаш е \"жена ГЕРБ\" (аналогия със структурата \"Жени ГЕРБ\"), саркастично подхвърли Христов.В тази връзка според него от дълго надувания балон по време на европредседателството - че Борисов е някакъв международен фактор, застъпник на Западните Балкани и пр., не е останало нищо.\"Лидерите на Западните Балкани дори не го поканиха на своята среща. Преди това имаше подобен форум в Германия, на който той също не бе поканен. Борисов е все по-маргинализиран, независимо от това, че тази среща ще ни бъде представена като голям външнополитически триумф и тя рискува да ускори развоя на политическата ситуация в България\", смята Христов.Според евродепутата Борисов е обещал всичко на всички и това е причината да е на своя пост.\"Неговата слабост, неговата зависимост е и негова най-голяма сила, тъй като всеки външен фактор предпочита да си има работа със зависим държавник в България. Той е говорителят на турските тези в Брюксел, той обещава интерконектори и води Херо Мустафа на строежа на газовите връзки с Гърция, той обещава \"Турски поток\" през България и реже ленти заедно с руския посланик и т.н. България има интерес от това да е в диалог с всички външнополитически фактори, но не винаги в свой ущърб - това, което винаги се оказва, когато теглим чертата\", подчерта Иво Христов.", "date": "2019.11.25", "title": "Борисов мечтаел за различна среща с Тръмп, а не привикване заради \"Турски поток\""}
{"url": "https://news.bg/politics/banov-zashtitil-obshtestveniya-interes-spestyavayki-taksi-po-deloto-za-largoto.html", "text": "Държавата е защитила обществения интерес в делото за ремонта на Ларгото. Развитието по делото не може да бъде повод за оставка. В това продължава да бъде категоричен министърът на културата Боил Банов.Той се обоснова с това, че третата инстанция на делото разглежда само формално процедурите, а не делото по същество. По този начин неотиването на трета инстанция е само спестяване на таксите, които трябва да се заплатят.Държавният интерес е защитен, а това че губим делата е въпрос на преценка на съда, обясни Банов в студиото на Нова телевизия.Министърът посочи, че свиканият дисциплинарен съвет категорично е установил  от страна на служител на отдел Правен в министерството, затова е и дадена цялата документация по случая на прокуратурата.На въпрос дали може след този случай да разчита на екипа си, Боил Банов се впусна в разсъждения за семейството и възпитанието на децата и за това как не винаги родителите успяват да възпитат децата си в моралните норми. \"Гнили ябълки има във всяко едно семейство. Моята работа е да ги изведа от министерството и да не вредят на българската култура\", обясни Банов, визирайки явно отстранената служителка заради загубеното дело за неустойки срещу фирмата, ремонтирала Ларгото.Боил Банов заяви, че е свикнал с нападките и вече не се хаби нервите. Според него атаката идва от едно и също място и с един и същи източник.Моят екип е много сериозен и качествен. Работата ни през последните 2 години го доказва, отсече Боил Банов.Припомняме,  на министъра на културата Боил Банов, след като стана ясно решението на Върховния касационен съд, според което Министерството на културата не може да поиска неустойка от изпълнителите на ремонта на столичното Ларго. Финалът на скандала  е, че държавата не само няма да получи обезщетение за ремонтните дейности, но дължи и 73 000 лв. разноски по делото.На 30 януари 2018 г. депутатът от БСП , уличаващ Банов в корупционна схема за опрощаване на неустойка в размер на 700 000 лева на фирмата изпълнител на ремонтните дейности на Ларгото.Главният прокурор с аргумент, чекоито да установяват елементи от състава на престъпление от общ характер.Още в началото на годината Боил Банов се закани, че ", "date": "2019.11.25", "title": "Банов защитил обществения интерес, спестявайки такси по делото за Ларгото"}
{"url": "https://news.bg/world/200-mln-zheni-i-momicheta-podlozheni-na-genitalno-osakatyavane.html", "text": "В развиващите се страни всяко трето момиче бива омъжвано преди да навърши 18-годишна възраст. Най-малко 200 милиона жени и момичета са били подложени на генитално осакатяване, което все още се практикува в около 30 държави.Тези данни съобщиха Европейската комисия и върховният представител Федерика Могерини по повод на Международния ден за премахване на насилието над жените на 25 ноември.\"Насилието над жените и момичетата е насилие над човечеството като цяло и не следва да има място в Европа или другаде по света. Но всички ние знаем, че въпреки нашия ангажимент, все още сме далеч от преодоляването на това предизвикателство\", се отбелязва в позицията.Насилието над жените се случва навсякъде, няма сигурно място, дори у дома. Точно обратното. Жените стават жертви на насилие както у дома, така и на работното си място, в училищата и университетите, на улицата, в процесите на разселване и миграция и във все по-голяма степен онлайн чрез кибернасилие и изказвания, подбуждащи към омраза.Мащабът на проблема остава шокиращ: една трета от жените в Европа са били обект на физическо и/или сексуално насилие. Почти всички жертви на трафик с цел сексуална експлоатация в рамките на ЕС са жени и момичета, допълват Комисията и Могерини.Като Европейски съюз и международна общност е наша отговорността да поддържаме ангажимента си за предотвратяване, открито отхвърляне и осъждане на всички актове на насилие над жените и момичетата. Наше задължение е също така да подкрепяме и защитаваме жертвите, като създадем безопасна среда, в която те да сигнализират за престъпленията, извършени срещу тях, призовават те.Целта на Европейския съюз е: премахване на насилието над жените и момичетата. Европейският съюз ще остане начело на тази международна мобилизация в защита на правата на всяка жена и всяко момиче да живеят свободно и в безопасност. Правим това за нашето бъдеще и за нашето настояще, тъй като жените са стълбът на едно справедливо, отворено, развито и демократично общество и нищо не трябва да ги лишава от свободата да изпълняват ролята си свободно и безопасно, подчертават от ЕК.", "date": "2019.11.25", "title": "200 млн. жени и момичета подложени на генитално осакатяване"}
{"url": "https://news.bg/politics/povod-za-sreshtata-na-borisov-s-tramp-bila-pokupkata-na-f-16.html", "text": "Поводът и сериозната причина за  между американския президент Доналд Тръмп и премиера Бойко Борисов е действително  от САЩ. Това обяви бившият посланик на България в САЩ Елена Поптодорова в сутрешния блок на БНТ. Тя обаче отхвърли тълкуванията, че това е благодарност от страна на Тръмп и САЩ.\"Тази покупка отваря възможности за много по-широко сътрудничество във военната област нататък, но и в индустриалната, научната област също\", увери тя.Поптодорова отбеляза, че другото важно нещо било, че тази лидерска среща ставала след подобни срещи, проведени от Тръмп с лидерите на Полша, Чехия. Унгария, Австрия, Румъния и това вече очертавало един кръг от траен интерес, поне последователен за момента, към Централна Източна Европа и Балканите.", "date": "2019.11.25", "title": "Повод за срещата на Борисов с Тръмп била покупката на F-16 "}
{"url": "https://news.bg/world/vselenskiyat-patriarh-otsluzhi-panihida-za-zhertvite-na-gladomora.html", "text": "В Истанбул, с участието на Вселенския патриарх Вартоломей, беше отслужена божествена литургия и панихида в памет на жертвите на Гладомора в Украйна през 1932-33 г., предаде агенция \"Укринформ\".\"Днес ние отбелязваме 86-ата годишнина от Гладомора и почитаме паметта на жертвите от този геноцид на сталинския режим срещу украинския народ. Безбройните мирни украински жители: деца, мъже и жени - страдаха от глада и се бореха за националната си идентичност, език и култура.\" - напомни Вселенският патриарх.Той отбеляза, че и днес злото осъществява разрушителното си въздействие върху света, но наш дълг е да се борим за победата на доброто.\"Вселенският патриархат реши да предостави автокефалия на Божия народ на Украйна, за да може да организира живота си според светите канони на църквата и нейните традиции, за да има уважение към Майката църква и да общува с другите православни църкви\", посочи Вартоломей.Той пожела на украинския народ благодат и Божия милост.След литургията украинският посланик в Турция Андрей Сибига на свой ред напомни, че преди 86 години на територията на Украйна е станала една от най-големите трагедии в човешката история.\"Това беше абсолютното зло: загиваха невинни хора. Смъртта събираше своята \"жътва\" - всеки ден по 25 хиляди души. Много от тях деца. Ние трябва да помним това, да казваме истината, която има ясна юридическа формулировка. Това е престъпление срещу човечеството, това е геноцид.\" - подчерта дипломатът.\"Украйна и украинският народ отново са под атака. Отново загиват хора. Изгубихме 13 хиляди украинци заради руската агресия, която продължава. Окупиран е Крим, други украински територии. Ключовата дума е \"временно окупирани\", подчерта посланикът.През този уикенд в Украйна и в редица страни по света, след които е и България, бяха почетени жертвите на Гладомора.В храма \"Света Неделя\" в София на 23 ноември беше отслужена панихида в памет на загиналите от гладна смърт жители на Украйна.Според различни източници жертвите през 1932-1933 г. са между 3.9 и 15 милиона души. Смята се, че загиналите българи са около 100 хиляди. Историята помни още два гладомора - през 1921-1922 и 1946-1947 г.Гладоморът е признат за акт на геноцид на ниво правителства или парламенти в Австралия, Андора, Аржентина, Ватикана, Бразилия, Грузия, Еквадор, Естония, Испания, Италия, Канада, Колумбия, Латвия, Литва, Мексико, Парагвай, Перу, Полша, Словакия, Съединените американски щати, Украйна, Унгария, Чехия и Чили.Въпреки българските жертви, страната ни не е част от този списък.На 23 октомври 2008 г. Европарламентът прие резолюция, признаваща Гладомора за престъпление срещу човечеството.", "date": "2019.11.25", "title": "Вселенският патриарх отслужи панихида за жертвите на Гладомора"}
{"url": "https://news.bg/politics/asb-otkazat-na-borisov-da-prieme-baza-na-nato-e-otkaz-da-se-darzhi-kato-sayuznik.html", "text": "Изявлението на премиера Бойко Борисов, че няма да допусне черноморска база на НАТО на територията на България, не подхожда на министър-председател на държава, която е съюзник в НАТО. Такава позиция може да има само неутрална държава, която се опитва да балансира между НАТО и Русия, но не и България, чиито съюзнически ангажименти изискват тя да бъде сигурен, достоен и надежден член на Алианса.Такава позиция изразиха от Атлантическия съвет на България във връзка с думите на премиера, произнесени на път за Вашингтон в самолета, пред журналисти.Борисов допълни, че няма промяна в позицията му Черно море да бъде място за платноходки и туризъм. Според него, американската страна е много добре запозната с отношението му по въпроса.Атлантиците определят изказването му като стратегически недалновидно и отбелязват, че произнасяйки подобни думи, той започва  във Вашингтон с фалстарт.\"Това изявление изпраща много лош сигнал към домакините и към всички наши съюзници в Алианса. Нещо повече - това изявление изпраща окуражаващо послание към Кремъл, който е причината за нестабилността в Черно море, като му дава увереност, че може да продължи с агресивната си хибридна война против НАТО и срещу България в частност.При това положение няма как желанието на премиера Борисов Черно море да бъде място за \"платноходки, туризъм и мир\" да бъде реализирана. Агресор не се умилостивява с прекланяне на глава.\" - се казва в официална позиция на АСБ.От обществената организация подчертават, България няма да получи повече сигурност като се старае да омилостиви Москва. Единственият начин страната ни да гарантира своята сигурност е да има силна армия и да работи за повече присъствие на НАТО в региона.От Атлантическия съвет допълват, че България има нужда и от военноморска база, и от военновъздушна база, и от сухопътна бригада на НАТО в България. \"Изграждането на многонационални формирования на НАТО в България е гаранция за нашата национална сигурност.\" - подчертават атлантиците.", "date": "2019.11.25", "title": "АСБ: Отказът на Борисов да приеме база на НАТО е отказ да се държи като съюзник"}
{"url": "https://news.bg/weather/oblachno-s-dazhdove-7-oblasti-sa-s-zhalt-kod.html", "text": "Времето ще бъде облачно, от юг започват валежи, 7 области са с жълт код.Още през нощта ще има плътна облачна покривка, а в низините мъгли. На отделни места ще ръми.През деня облачността ще се задържи над цялата страна, като през втората половина на деня от юг ще започнат валежи от дъжд. През нощта срещу вторник те ще се засилят и ще обхванат голямата част от страната.Вятърът ще бъде ориентиран от изток, като през нощта ще бъде почти тихо, с изключение на Черноморието, където вятърът ще бъде до умерен. През деня той ще се усили - над по-голямата част от страната до умерен, а край морето временно силен.Минималните температури са предимно в интервала 3-8 градуса, по-високи по Черноморието, където надхвърлят 10 градуса.Максималните са в рамките на 9-14 градуса. Край морето е възможно да са малко по-високи.Жълт код за обилни дъждове е в сила за областите Благоевград, Смолян, Кърджали, Хасково, Стара Загора, Пловдив, Пазарджик.", "date": "2019.11.25", "title": "Облачно, с дъждове, 7 области са с жълт код"}
{"url": "https://news.bg/economics/knsb-dalgite-bolnichni-uvelichavat-razhodite-na-rabotodatelite.html", "text": "Сериозно увеличени са разходите за болничните за периода 2011 - 2018 г. Това показва анализ на данните на КНСБ, според който преобладават разходите за болничните с по-голяма продължителност.Според КНСБ кратките болнични , за които се отнасят обвиненията на част от работодателите за злоупотреби, са малко на фона на общия брой болнични листове с плащане, както и за разходите за обезщетения по болест като цяло.Мнението на синдиката е, че повечето болнични, които натоварват работодателите са не кратките, а по-дългите болнични. Те цитират данни на НОИ.Според  във временна неработоспособност , които са  от 11,9 млн. през 2011 г. нараства до  (или с 49 на сто повече) през 2018 г. , които са изплатени за  се увеличава от \"За същия период , който се изплаща от ДОО, т.е. от четвъртия ден нататък нараства от 8\", показва статистиката.Увеличава се и  за временна неработоспособност поради общо заболяване. От 21,58 лв. през 2011 г. този размер достига до . (или с 44,7 на сто за 8 г.). поради общо заболяване и изместването им към по-продължителни периоди (между 15-30 дни) увеличава . Стойностите на този показател за 2011 г. са 384,36 лв., докато през 2018 г. те нарастват до . (ръст с 61 на сто).Тези показатели формират  за временна неработоспособност по болесте, който от 256,4 млн. лв. (2011 г.) достига до  или увеличението е над 2,1 пъти.По мнението на синдиката е важно да се анализират причините, както и някои детайли, които обясняват несъстоятелността на твърденията на част от работодателските организации, че от 1/3 до 2/3 от болничните листове с продължителност до 7 дни са фалшиви и се ползват за удължаване на почивката преди или след празници, за туризъм.  (37,0 на сто от общия брой) ,  (от които първите три дни се плащат от работодателя, а от четвъртия ден - от ДОО) са .  (9,0 на сто от общо изплатените дни поради общо заболяване). (9,9% от общите разходи за парични обезщетения поради общо заболяване). за болнични (58,5% от общото нарастване на болничните за 2014-2018 г.).(19,7 на сто). Това е основната причина за увеличения брой изплатени дни във временна неработоспособност поради общо заболяване (само през  болничните листове с продължителност от при 8 050,9 хил. дни през 2014 г., както и ) спрямо 2 616,1 хил. дни (2014 г.).ползвали болнични за общо заболяване от 782,4 хил. през 2014 г. До 2018 г. този брой е станал до  души (или с 14,9 %).От тях около  са ползвали болничен между 15-30 дни  от общия брой) и около  са ползвали болничен лист При увеличение на разходите за болнични има и икономическите фактори и политиката по доходите, а именно:-Според КНСБ тези фактори са сред причините за увеличение на среднодневния размер на паричното обезщетение при временна неработоспособност.В последните години е налице и Ако през 2014 г. относителният дял на получателите на обезщетения според размера на осигурителния им доход в групата от 1,5 до двукратния размер на средния осигурителен доход (СОД) е бил 29,5%, то през 2018 г. този дял се е увеличил до 34,2% от общия брой. Осигурените лица, които са получавали парично обезщетение по болест, изчислено на база доход над двукратния размер на СОД от 25,2% през 2014 г. са се увеличили до 27,0% през 2018 г, обобщават от КНСБ. Припомняме, идеята първият ден от болничните да не се плаща след среща между ГЕРБ и Обединените патриоти в лицето на Каракачанов и Симеонов.На 19 ноември премиерът Бойко Борисов заяви, че Въпреки обещанието му обаче КТ \"Подкрепа\" и КНСБ бяха категорични, че От  Правителството Междувременно работодателите . Според тях правителството цели да запази статуквото.", "date": "2019.11.25", "title": "КНСБ: Дългите болнични увеличават разходите на работодателите"}
{"url": "https://news.bg/crime/masov-boy-zaradi-bulka-v-kazanlak.html", "text": "Масов бой между две групи е избухнал тази нощ кв. \"Кармен\" на Казанлък, разказа свидетел пред БГНЕС.След случката почти 20 патрулки охраняват квартала. Един мъж е пострадал при побоя.Жена, която била на балкона си, разказа, че участниците са били две групи - едната от източната, другата от западната страна. Хората носели големи колове.\"Все едно бях във филма \"Време разделно\" викове, крясъци, чупене на стъкла - в момента, в който слязох, видях, че предното стъкло на колата ни беше пукнато\", каза жената.По думите й боят бил заради сватба - булки се купували, продавали.", "date": "2019.11.25", "title": "Масов бой заради булка в Казанлък"}
{"url": "https://news.bg/world/blizo-1-mln-rumantsi-v-chuzhbina-glasuvali-na-prezidentskiya-balotazh.html", "text": "Близо 1 милион румънци в чужбина са гласували на втория тур на президентските избори, спечелени от настоящия държавен глава Клаус Йоханис, показват данните на Централната избирателна комисия.Общо 944 077 избиратели от румънската диаспора са упражнили правото си на глас. За сравнение през 2014 г. са гласували близо 380 000, 2009 г. - 147 хиляди румънци и 2004 г. - 40 хиляди.Румънската диаспора е около 4 милиона души. Румънците в чужбина можеха да гласуват в продължение на три дни, което беше въведено след скандала на изборите за Европейски парламент през май, когато имаше опашки от хиляди румънци пред избирателните секции в чужбина.Йоханис спечели втори мандат, след като за него гласуваха над 65%, а бившият премиер Виорика Дънчила получи около 35%.\"Обещавам да бъда президент на всички румънци...Модерна, европейска, нормална Румъния спечели днес\", обяви Йоханис пред централата на кампанията му в Букурещ.Според Централната избирателна комисия около 50% от 18,2 милиона румънци са гласували на изборите.", "date": "2019.11.25", "title": "Близо 1 млн. румънци в чужбина гласували на президентския балотаж"}
{"url": "https://news.bg/economics/ochakvat-zatrudnenie-pri-prodazhbata-na-e-vinetki-na-27-11.html", "text": "Очаквано затруднение за продажбата на електронни винетки може да има на 27 ноември, предупредиха от АПИ. Причината са софтуерни актуализации.На 27 ноември (сряда) между 16 ч. и 19 ч. са . Възможно е да възникнат частични забавяния и прекъсвания, които биха могли да затруднят продажбите на електронни винетки.За избягване на риска от проблеми с покупката на е-винетка по време на планираните актуализации .", "date": "2019.11.25", "title": "Очакват затруднение при продажбата на е-винетки на 27.11"}
{"url": "https://news.bg/politics/sofiya-bi-amsterdam-po-laleta.html", "text": "Бихме Амстердам по лалета. Това стана ясно на церемония по засаждане на лалета в столицата. Вицепремиерът и министър на външните работи Екатерина Захариева посади специално селектирани лалета, дарени от Холандия по повод 110 години от установяването на двустранните дипломатически отношения.Лалетата са от специално селектирания сорт \"Сердика\". Цветовете им са като тези на българския трибагреник - бяло, зелено и червено. Сертификат за дарението бе връчен на Екатерина Захариева от външния министър на Холандия Стеф Блок по време на посещението му у нас през юни.На церемонията по засаждането присъстваха още столичният кмет Йорданка Фандъкова и посланикът на Кралство Нидерландия в София Берендина Мария Тен Тъшър. Това са специално селектирани лалета, наречени Сердика, изтъкна първият ни дипломат.Много се надявам те да красят нашата красива столица и да бъдат радост, както за гражданите на София, така и за нейните гости, пожела тя. България от своя страна е подарила на холандското правителство и на холандския народ 110 рози дамасцена. Намерихме място, в което да посадим тези лалета, не ми се искаше да бъде в двора на Министерство на вътрешните работи, искам да бъде някъде в центъра на София, разкри Захариева.С Холандия София има традиционно много близки отношения, похвали се кметът Йорданка Фандъкова. София се превърна в цветен и зелен град през последните години,отчете тя. Вече са засадени есенните луковици, които напролет ще красят града ни. Над 600 000 луковици са засадени, като над 300 000 са лалетата. По улиците и градините на София има много повече лалета, отколкото в Амстердам, отчете градоначалникът.", "date": "2019.11.25", "title": "София би Амстердам по лалета"}
{"url": "https://news.bg/disasters/masovo-otravyane-s-gaz-na-detsa-v-uchilishte-v-rusiya.html", "text": "В района на Нижни Новгород в Русия 43 деца са били отровени с газ в училище, като са били откарани за лечение в болница, съобщават руските медии.Пострадал е и един преподавател.\"43 деца и един възрастен бяха докарани в болницата\", уточниха от лечебното заведение.Състоянието на 10 деца се оценява като умерено тежко, докато останалите са по-леко пострадали.Учебните часове в училището са преустановени. По предварителни данни причината за инцидента е изтичане на газ от близката газоразпределителна станция.", "date": "2019.11.25", "title": "Масово отравяне с газ на деца в училище в Русия"}
{"url": "https://news.bg/world/yuber-izgubi-litsenza-si-v-london-1.html", "text": "Американската компания за споделено пътуване \"Юбер\" (Uber) изгуби лиценза си в Лондон, съобщиха от транспортния регулатор в британската столица.Очаква се компанията да обжалва решението.Регулаторът поясни, че е решил да не удължава лиценза на \"Юбер\" в Лондон заради \"няколко нарушения, които излагат пътниците и тяхната безопасност на риск\". Допълва се, че компанията не е покрила необходимите изисквания, за да получи разрешително.През , че няма да издаде петгодишно разрешително на \"Юбер\", но тогава британски съд реши да удължи лиценза на компанията с 15 месеца.", "date": "2019.11.25", "title": "„Юбер” изгуби лиценза си в Лондон"}
{"url": "https://news.bg/society/choveshka-namesa-bila-prichinata-za-presushavaneto-na-reka-vacha.html", "text": "Човешка намеса е причинила пресушаването на река Въча в нощните часове, съобщи bTV.Това обяви пловдивският областен управител Дани Каназирева след извънредна среща с представители на МОСВ, кмета на Кричим и рибарски сдружения.Речният дебит е бил драстично намален заради ремонтни дейности във ВЕЦ-овете нагоре по течението на реката.По план дебитът е трябвало да бъде намален за 6 часа през нощта, но да не спада под санитарния минимум. Ще бъде възложено изработването на хидроложко проучване в рамките на град Кричим.\"Изследването трябва да покаже какви допълнителни мерки могат да бъдат предприети относно изграждането на допълнителни прагове и профилиране на дъното на речното корито, за да може и при по-малко количество вода да се обезпечи водният стоеж\", обясни още Каназирева.", "date": "2019.11.25", "title": "Човешка намеса била причината за пресушаването на река Въча"}
{"url": "https://news.bg/crime/arestuvaha-drogiran-potroshil-hotelska-staya-v-shumen.html", "text": "Арестуваха дрогиран, потрошил хотелска стая в Шумен, съобщават от Областната дирекция на МВР.22-годишният мъж от Разград бил задържан след подаден до полицията сигнал около 21.30 часа в събота, 23 ноември.Пристигналите на мястото служители на реда установили, че младежът унищожил телевизор, осветителни тела и картини в наетата от него стая. Той бил задържан, а след претърсване в стаята униформените открили бучка от бяло вещество, суха тревна маса и цигари, които са иззети за анализ.По случая е образувано досъдебно производство.", "date": "2019.11.25", "title": "Арестуваха дрогиран, потрошил хотелска стая в Шумен"}
{"url": "https://news.bg/politics/balgariya-bila-v-spisaka-na-sasht-za-prevrashtane-v-shtit-sreshtu-rusiya.html", "text": "Албания, Македония, България и Румъния са в списъка на САЩ за изваждане от руското влияние и превръщането им в близък съюзник, но и в щит против Русия. Това обяви социологът Андрей Райчев по повод срещата на премиера Бойко Борисов с американския президент Доналд Тръмп в Белия дом по-късно днес.\"В България антируска политика не може да бъде проведена, така че да се обърнат чувствата на населението\", коментира Райчев пред БНР и уточни, че у нас се правят антируски демонстрации, но не се водела антируска политика.Райчев коментира, че не очаква Тръмп да \"размаха пръст\" на Борисов заради руското влияние в страната ни. Америка знаела, че България е русофилска страна.\"Защото политиката на САЩ у нас винаги се е свеждала до нещо много просто - \"виж какво правят руснаците и го спри\". Тоест България се е мислела само в голямото противопоставяне от времето на Студената война - Русия-Америка. Горе-долу така продължи и в последните 30 години. Сега това не е така. Те са заинтересовани от стабилност на Балканите\", подчера още социлогът.Очакванията на социолога от срещата Тръмп - Борисов са: \"Борисов няма нужда от големи демонстрации. ... Разбира се, че ще се хвали, със сигурност, но няма нужда от нещо екстраординарно. Той си спечели игрите вътре в България.\"Райчев прогнозира до пролетта на 2021-ва година Бойко Борисов да запази управлението си.Според него, ако се стигне до вариант \"НАТО без Турция\", тогава България става самата граница на НАТО и за първи път отношенията между България и САЩ не са подробност, а стават съществени.", "date": "2019.11.25", "title": "България била в списъка на САЩ за превръщане в щит срещу Русия"}
{"url": "https://news.bg/int-politics/sasht-pokazvat-sistemite-za-pro-v-rumaniya.html", "text": "Посланикът на САЩ в Румъния Ханс Клемм покани колеги от 20 държави от НАТО на рядка обиколка на системата за противоракетна отбрана на САЩ Aegis Ashore в Девелесу, Румъния, съобщава \"Радио свободна Европа\".Когато базата е открита през 2016 г., има гневна реакция от Москва.Вашингтон заяви, че има за цел да предпази Европа от възможни балистично-ракетни заплахи от Иран и не е насочен към Русия.", "date": "2019.11.25", "title": "САЩ показват системите за ПРО в Румъния"}
{"url": "https://news.bg/crime/spetssadat-otkaza-da-pusne-pod-garantsiya-ivan-todorov.html", "text": "Специализираният наказателен съд отказа да пусне шефа на \"ТАД Груп\" Иван Тодоров, съобщават от  Той е в ареста заради хакерската атака на НАП.Магистратите считат, че той може да въздейства на свидетели, включително и на негови служители, ако излезе на свобода.Самият Тодоров заяви, че съвестта му е чиста и отрече да е извършвал престъплението, в което е обвинен.Защитата му поиска като алтернативна възможност на Тодоров да бъде наложена 20 000 лв. парична гаранция, колкото е на Георги Янков - друг от обвиняемите за кибератаката срещу НАП.Решението може да бъде обжалвано пред Апелативния специализиран наказателен съд.Припомняме, в средата на септември Тодоров беше оставен за постоянно в ареста, след като на 30 юли  Той беше обявен за , в рамките на досъдебното производство срещу него, търговския директор на фирмата и служителя ѝ Кристиян Бойков във връзка с изтичането на лични данни от Националната агенция за приходите. Обвинението, с което първоначално Иван  за извършване на киберпрестъплението срещу НАП. По-късно той беше обвинен и като организатор на престъпна група,създадена с користна цел.В средата на юли стана ясно, че  на над 5 милиона български граждани. Течът предизвика проверка на Комисията за защита на личните данни, която завърши с решение за . От НАП обаче заявиха, че  По време на изслушването на шефа на КЗЛД във временната ресорна парламентарна комисия стана ясно, че системите за защита на данните на .", "date": "2019.11.25", "title": "Спецсъдът отказа да пусне под гаранция Иван Тодоров"}
{"url": "https://news.bg/health/rakat-na-beliya-drob-e-prichina-nomer-edno-za-smart-pri-balgarskite-mazhe.html", "text": "Най-честият рисков фактор за рака на белия дроб е тютюнопушенето. Това показват проучванията. Относителният риск за развитие на заболяването при пушачите се увеличава с 13,3 пъти в сравнение с непушачите.През 2018 в световен мащаб са регистрирани приблизително 2,1милиона случаи на белодробен карцином и 1,8 милиона смъртни случаи вследствие на заболяването.Повече от 58% от всички случаи на заболяването в света, възникват в Азия. Статистиката за Европа за миналата година отчита 387 913 смъртни случаи от белодробен карцином, което представлява 20% от всички свързани с онкологични заболявания смъртни случаи.В България ракът на белия дроб е най-често причина за смърт от злокачествените заболявания при мъжете и на трето място при жените. Данните сочат, че близо 79% от пациентите се диагностицират в напреднал стадий на заболяването.Симптомите при рак на белия дроб са продължаваща кашлица, затруднено дишане, гръдна болка, прогресираща загуба на тегло. Около 25% от пациентите с диагностициран белодробен карцином нямат симптоми. Амбицията на медиците у нас е до 2025 да се удвои преживяемостта. Едва 6% е преживяемостта у нас.Онкологът Мила Петрова изтъкна, че белодробният карцином е основна причина за смърт в световен мащаб. Това заболяване все по-често се среща при млади пациенти, каза тя. Това е изключително социално значимо заболяване, категорична бе Петрова. У нас няма активни мерки срещу тютюнопушенето, по мнението й. 15% от пациентите никога не са пушили. Позитивни са ефектите от отказ от цигари. Две седмици след отказ от тютюн функцията на белите дробове се възстановява. Отделните видове белодробен карцином се лекуват различно, стана ясно от думите на онколога. В малките градове и села диагностицираните пациенти са в по-късен стадий. Доктор Полина Лъжанска подчерта, че трябва да се правят профилактични прегледи. Колкото по-информирано е едно общество, толкова по-здраво може да бъде то, категорична бе тя.", "date": "2019.11.25", "title": "Ракът на белия дроб е причина номер едно за смърт при българските мъже"}
{"url": "https://news.bg/crime/sadat-potvardi-izbora-na-kmet-v-selo-koprivlen.html", "text": "Магистратите от Административния съд в Благоевград потвърдиха решението на ОИК Копривлен за избора на кмет на местните избори, съобщи bTV.Припомняме, след местните избори имаше съмнение, че някой е подменил химикалката в тъмната стаичка в село Копривлен и така много бюлетини са станали недействителни заради изчезващото мастило по тях. , заявиха от съда.Магистратите провериха 150 бюлетини, описани от комисията като \"неличащи\".Междувременно, мистериозният химикал изчезнал. А съмнения за отбелязване на вота със симпатично мастило имаше и в още села в района.", "date": "2019.11.25", "title": "Съдът потвърди избора на кмет в село Копривлен"}
{"url": "https://news.bg/bulgaria/nie-sme-klyuchovi-partnyori-obyavi-borisov-i-pozdravi-rumanskiya-prezident.html", "text": "Ние сме ключови партньори, свързани не само от географската си близост, но и съюзници, които споделят общи европейски и евроатлантически ценности. Това обяви премиерът Бойко Борисов в поздравителна телеграма до новия стар президент на Румъния Клаус Йоханис.Борисов изпрати поздравителен адрес до Клаус Йоханис по повод избирането му за втори път за президент на Румъния.\"През последните години България и Румъния се радват на изключително динамичен и прагматичен двустранен диалог. Ние сме ключови партньори, свързани не само от географската си близост, но и съюзници, които споделят общи европейски и евроатлантически ценности\", отбелязва Борисов в адреса до Йоханис.\"Уверен съм, че в рамките на втория Ви мандат като президент на приятелска Румъния, позитивната динамика и задълбочено сътрудничество между нашите страни ще продължат да се развиват във възходяща посока за благоденствието на двата народа и като пример за добросъседски отношения в региона\", изтъква още Борисов.Българският премиер отправя още най-искрени поздравления и благопожелания към преизбрания президент на Румъния.", "date": "2019.11.25", "title": "Ние сме ключови партньори, обяви Борисов и поздрави румънския президент"}
{"url": "https://news.bg/politics/5-po-malko-otkazani-us-vizi-za-balgarite-za-poslednata-godina.html", "text": "\"Процентът отказани американски визи за българи е около 11%, а изискването, за да може страната ни да бъде присъединена към програмата за безвизови пътувания, е те да бъдат под 3%.\" Това заяви пред БНР зам.-министърът на външните работи Георг Георгиев в коментар за визитата на българския премиер Бойко Борисов в САЩ.По думите му през последната година сме отбелязали почти 5% снижение на ръста на визите, които са били отказани на българските граждани.\"Не отричам, че топката е в Конгреса, но и България много стриктно и издържано се придържа към всички критерии за това да влезе в програмата за безвизови пътувания\", подчерта Георгиев.Той допълни, че успехът на България в тази посока следва да бъде отбелязан на най-високо ниво в Щатите, още повече че е налице и другият важен компонент - този на просрочието - под 1% са българите, нарушили миграционните разпоредби на САЩ.Според Георг Георгиев негодуването срещу разполагането на военни бази на наша територия, означава, \"че си негодуващ срещу установяването на мир\".\"Черно море е достатъчно малък воден басейн и достатъчно много зависи от него в аспект икономика и туризъм, за да не търсим онова, което ще води до прогрес в нашия регион. България е лоялен и последователен партньор на НАТО\", изтъкна зам.-министърът.Георгиев отрече да се очаква негативна реакция от страна на САЩ спрямо българските енергийни проекти.", "date": "2019.11.25", "title": "5% по-малко отказани US визи за българите за последната година "}
{"url": "https://news.bg/int-politics/sasht-obyavi-prisaedinyavane-na-katar-i-kuveyt-vav-voennomorska-koalitsiya-v-zaliva.html", "text": "Катар и Кувейт потвърдиха пред САЩ, че се присъединят към военноморска коалиция, ръководена от САЩ в Персийския залив, която бе създадена в отговор на поредица от атаки срещу нефтени танкери, заяви американски военен представител, цитиран от \"Ройтерс\".Коалицията, базирана до Бахрейн и известна като Международна конструкция за морска сигурност (IMSC), е сформирана след поредица от атаки в началото на тази година и повишен риск от прекъсване на износа на нефт, транспортиран през протока Ормуз.САЩ обвиниха Иран за атаките, Техеран отрече.\"Катар и Кувейт вече ни казаха, че ще се присъединят, така че е само въпрос на време\", обяснява полковникът от американската армия Джон Конклин, началник щаб на коалицията.Конклин допълва, че се очаква да осигурят персонал и патрулни кораби.Досега коалицията получи безразлична подкрепа с присъединяването на Албания, Австралия, Бахрейн, Саудитска Арабия, Обединените арабски емирства и Обединеното кралство.В същото време Франция е начело на мисия, ръководена от Европа, независима от морската инициатива, ръководена от САЩ, тъй като някои европейски страни се опасяват, от влошаване на напрежението между САЩ и Иран.\"Доколкото знам, все още никой не се е присъединил към (френската) коалиция и те се опитват известно време, но не са много успешни\", коментира Конклин.", "date": "2019.11.25", "title": "САЩ обяви присъединяване на Катар и Кувейт във военноморска коалиция в Залива"}
{"url": "https://news.bg/regions/gratischiyka-rita-i-hapa-kontrolyor-v-avtobus-v-sofiya.html", "text": "Скандал между нередовен пътник и контрольор завърши с бой, съобщава bTV.Инцидентът станал в събота на спирка в София а очевидец заснел разправията, до която се стигнало, след като гратисчийката опитала да избяга.Жената пътувала без билет, въпреки че картата й била изтекла още през 2016 г. Контрольорката, замесена в скандала, разказва, че когато я свалили от автобуса, тя станала агресивна.Служителката обясни, че когато нередовната пътничка разбрала, че ще дойде патрул, опитала да се измъкне и нападнала контрольорката с ритници и дори я ухапала.Гратисчийката е установена и по случая е образувано досъдебно производство.За последните три месеца са глобени над 11 000 пътници.", "date": "2019.11.25", "title": "Гратисчийка рита и хапа контрольор в автобус в София"}
{"url": "https://news.bg/world/pompeo-prizova-arabskite-darzhavi-da-prekratyat-boykota-sreshtu-izrael.html", "text": "Държавният секретар на САЩ Майк Помпео призова арабските държави да прекратят бойкота и да се обвържат с Израел, пише \"Таймс ъв Израел\".Той отправи призива в името на регионалната стабилност.\"Време е арабските държави да изоставят бойкота и да се обвържат с Израел. Разделение в Близкия изток означава нестабилност. Арабски интелектуалци, които рискуват живота си със смело проповядване на регионална визия за мир и съвместно съществуване, не трябва да бъдат наказвани. Нуждаем се от диалог\", обяви Помпео.Топ дипломатът на САЩ сподели статия за нова арабска група, която призовава за прекратяване на бойкота на Израел.", "date": "2019.11.25", "title": "Помпео призова арабските държави да прекратят бойкота срещу Израел"}
{"url": "https://news.bg/society/tokovi-udari-tormozyat-4-rusenski-sela.html", "text": "Токови удари тормозят 4 села в община Русе, съобщи БНТ.Прекъсванията на електрозахранването зачестяват през зимата, като наред с повредените електроуреди, водят и до проблеми с водоподаването в село Бъзън.Само през последната седмица токовите удари в Бъзън са били по 4-5 на ден.Василена Цанкова - Борисова, кмет на с. Бъзън обясни, че тази година има много жалби за изгорели електроуреди.Обезщетения липсват, тъй като няма доказателства, че уредите са изгорели точно заради токовите удари. Оказва се, че проблемите с електричеството в района водят и до безводие.От електроразпределителното дружество заявяват, че проблемите с тока през ноември се дължат на влошените метеорологични условия, както и на профилактика на мрежата, заради предстоящия зимен сезон. В момента аварийните екипи работят по отстраняването на повредите по електропреносната мрежа в района.", "date": "2019.11.25", "title": "Токови удари тормозят 4 русенски села"}
{"url": "https://news.bg/world/amnesti-143-ma-zaginali-pri-protestite-v-iran.html", "text": "Най-малко 143-ма души са загинали при протестите в Иран, избухнали на 15 ноември, съобщи правозащитната организация \"Амнести интернешънъл\".От там настояват, че светът трябва категорично да осъди използването на смъртоносна сила срещу протестиращите.Смъртните случаи са резултат почти изцяло от използването на огнестрелно оръжие. Съобщава се, че един мъж е починал след вдишване на сълзотворен газ, а друг  е бил пребит.Най-много са жертвите от провинциите Хузестан и Керманшах.Организацията смята, че смъртността е значително по-голяма от данните, посочени в доклада и продължава да разследва.Хиляди млади и иранци от работническата класа излязоха по улиците на 15 ноември, след като бяха обявени поскъпвания на бензина от поне 50%, като изразиха възмущение от по-нататъшното намаляване на разходите за живот и трудностите, наложени от обновените американски санкции.Протестиращите бързо увеличиха исканията си, за да включат отстраняване на лидерите, които смятат за корумпирани. Насилието избухна срещу най-малко 100 банки и десетки сгради, най-тежките протести след размириците заради предполагаема измама в изборите, смазани през 2009 г., като десетки бяха убити от силите за сигурност.Техеран обяви, че външни сили стоят зад недоволството.Иран ще унищожи САЩ, Израел и Саудитска Арабия, ако преминат червените линии на Техеран,ръководителят на елитната революционна гвардия Хосеин Салами.Хиляди привърженици на иранското правителство се събраха в Техеран, обвинявайки САЩ и Израел в подбуждане на най-жестоки антиправителствени протести в Ислямската република.", "date": "2019.11.25", "title": "\"Амнести\": 143-ма загинали при протестите в Иран "}
{"url": "https://news.bg/world/evropol-udari-daesh-v-internet-hilyadi-akaunti-sa-svaleni.html", "text": "Мащабен удар срещу пропагандата на групировката \"Ислямска държава\" извърши правоприлагащата агенция на ЕС  Европол.Бяха закрити акаунти в приложението за съобщения Telegram - основната платформа, използвана от джихадистите, предаде Евронюз.Това доведе до сериозно прекъсване на нейното разпространение на пропагандни материали.Изявлението не предоставя никаква статистика, но от Telegram са заявили, че 2096 терористични акаунти са били свалени на 22 ноември и 2 959 на следващия ден. Статистиката е в сравнение със среднодневната стойност от 200-300 сваляния.Този брой е по-нисък от в сравнение с декември 2018 г., когато 3,276 акаунта и ботове са били деактивирани за един ден, сочи статистиката на Telegram.Европол не потвърди, че е участвал в това действие.През юни, агенцията отчете, че ", "date": "2019.11.25", "title": "Европол удари ДАЕШ в интернет, хиляди акаунти са свалени "}
{"url": "https://news.bg/world/vizite-energetikata-f-16-i-poseshtenie-v-balgariya-osnovni-temi-na-sreshtata-tramp-borisov.html", "text": "Визовият режим за българите, сделката за Ф-16, възможностите за инвестиции и бъдеща визита на американския президент в България.Това са били основните теми, които са обсъдили по време на срещата си в Белия дом американският президент Доналд Тръмп и българският премиер Бойко Борисов.Борисов е изразил интереса на България да задълбочи сътрудничеството си със САЩ и в редица други сфери като образованието, науката, насърчаването на туризма и контактите между хората, съобщават от пресцентъра на Министерски съвет.България е за пример на Германия. Трябва да им кажеш, че разходите ви за отбрана са над 3 процента от БВП, заяви Тръмп към премиера Бойко Борисов.Имаме страхотно приятелство с България, много българи живеят в САЩ, каза още Тръмп.Попитан кога ще посети България, Тръмп отговор, че конкретна дата все още няма, но такава визита се обмисля.Изключителна чест и привилегия бе да гостувам в Белия дом - символ на свободата и демокрацията. Днешната ни среща с президента Тръмп е от голяма полза за развитието на стратегическото партньорство между България и САЩ, което аз високо ценя, написа във \"Фейсбук\" Борисов.Убеден съм, че американските визи за българите ще отпаднат. Премахването на визовия режим с Канада е ярък пример, че България не създава никакви проблеми. Президентът Тръмп може по този начин да остане в сърцата на българите за много дълго време.По темата за енергийното сътрудничество отбелязахме, че България е стратегически газов хъб, чрез който съседните ни страни могат да осъществят своята диверсификация. България е най-стабилната и балансирана страна в региона и очаквам президентът Тръмп да ни посети, каза той пред репортери.Съединените щати и България разбират, че енергийната сигурност е национална сигурност. В тази връзка САЩ възнамеряват да изпратят технически екип в България, който заедно със своите български колеги да проучи възможностите за по-нататъшно сътрудничество в различни области на енергетиката, включително и ядрената. Двете страни планират също така да работят заедно за засилване на енергийната сигурност на България, като подкрепят експедитивното лицензиране и използване на американско ядрено гориво за атомната електроцентрала \"Козлодуй\" при стриктно спазване на изискванията за безопасност и диверсификация и разпоредбите на Европейския съюз, стана ясно от съвместното изявление, разпространено след срещата.Припомняме, че Борисов вчера  с ръководствата на Международния републикански институт (IRI) и Националния демократичен институт (NDI). Това се случи по време на официалното му посещение в Съединените щати.Преди срещата българската делегация поднесе венец на Мемориала на Незнайния воин в Нмежду двамата държавни лидери е ключова стъпка за задълбочаване на стратегическото партньорство между двете държави.България и САЩ са съюзници и стратегически партньори и страната ни има интерес да надгражда сътрудничеството в редица сфери като сигурност и отбрана, енергетика, борба срещу тероризма, образование и наука, връзки между народите.България и САЩ имат отлични отношения в областта на сигурността и отбраната, както по двустранна линия, така и в рамките на НАТО.Посещението във Вашингтон е повод премиерът Борисов да потвърди сериозния подход на българското правителство към ангажимента от Срещата на най-високо равнище на НАТО в Уелс през 2014 г. по отношение на разходите за отбрана.", "date": "2019.11.25", "title": "Визите, енергетиката, Ф-16 и посещение в България - основни теми на срещата Тръмп-Борисов "}
{"url": "https://news.bg/world/adam-shif-s-plan-za-impiychmanta-na-tramp.html", "text": "Председателят на комисията по вътрешно разузнаване в Камарата на представителите Адам Шиф изпрати писмо до колегите в понеделник, в което изложи пътя към разследването за импийчмънт на американския президент Доналд Тръмп.Според писмото на Шиф, докладът със заключенията от разследването ще бъде изпратен до съдебната комисия на Камарата, \"скоро след като Конгресът се завърне от почивката за Деня на благодарността\".В писмото си, Шиф припомня, че току-що са приключили продължилите две седмици публични изслушвания на дванадесет свидетели. Припомня се и работата на комисията преди това - показанията при закрити врата и събирането на доказателства. Той уверява, че са били спазени всички законови процедури.Това се е случило, въпреки усилията за възпрепятстване на разследването от страна на президента и неговата администрация, настоява сенаторът.Огромният труд е дело на екипи от три комисии, на които Шиф изказва огромната си благодарност.Разследването ни продължава, пише още той.Припомняме, че бяха от изслушванията, от които стана ясно, че поведението на държавния глава е било неправомерно и опити за натиск върху лидери на чужди държави е имало.Самият Тръмп определи разследването като \"лов на вещици\". Той и Шиф са противници отдавна и често са разменяли остри реплики.Тръмп обяви, че  на САЩ (горната камара на Конгреса на САЩ), ако Камарата на представителите (долната камара на Конгреса на САЩ) гласува за отстраняването му от длъжност.Припомняме, че в Сената на САЩ мнозинство има Републиканската партия, от която е Тръмп.\"Искам процес\", настоя той, допълвайки: \"Искам Адам Шиф да дава показания за разобличителя, който е фалшив разобличител.\" Той има предвид разобличителя от американското разузнаване, чийто доклад за телефонен разговор между Тръмп и украинския президент Володимир Зеленски даде началото на разследването за импийчмънт срещу него.Наричайки председателят на Комисията по разузнаване към Камарата на представителите Адам Шиф \"луд\", Тръмп добави, че \"човекът, за когото най-много искам да дам показания, е Лъжливия Шиф... и това, което искам да знам най-много, е защо той измисли моето изявление?\"", "date": "2019.11.25", "title": "Адам Шиф с план за импийчмънта на Тръмп "}
{"url": "https://news.bg/world/italiya-spasi-150-dushi-ot-potavasht-migrantski-korab.html", "text": "Италианската брегова охрана е спасила близо 150 души от потъващ мигрантски кораб от Либия в Средиземно море, съобщиха световните информационни агенции.Сред тях има и деца.Операцията е била извършена в събота край бреговете на Лампедуза.До неделя най-малко седем мигранти бяха открити мъртви, а още десетина души все още са изчезнали.Героичните действия на спасители ни карат сериозно да вярваме, че Италия все още е велика и гостоприемна страна, способна да спаси човешки животи, написа в \"Туитър\" министърът на инфраструктурата и транспорта Паола Де Мишели в понеделник. \"Горда съм да представя тези дискретни и мълчаливи герои.\"Новият министър на вътрешните работи на Италия Лусиана Ламоргезе обяви , че в страната нямало \"нашествие\" на мигранти, противопоставяйки се на изявленията на нейния предшественик Матео Салвини, който беше категоричен противник на мигрантите.Ламоргезе каза , че през тази година в Италия са пристигнали 9 600 мигранти и търсещи убежище в сравнение с 22 000 през 2018 година.", "date": "2019.11.25", "title": "Италия спаси 150 души от потъващ мигрантски кораб"}
