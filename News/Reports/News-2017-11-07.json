{"url": "https://news.bg/int-politics/oshte-edin-ruski-agent-e-zaloven-v-estoniya.html", "text": "Естонските служби за сигурност задържаха руски гражданин, за когото разполагат с данни, че работи за руската служба за сигурност ФСБ, предаде Би Би Си. Той е заподозрян в подготовка на кибератака срещу естонски държавни институции.Руснакът е арестуван през уикенда при опит да напусне страната и е поставен под стража.Обвиненията срещу него са по чл. 216.1 и чл. 233 от наказателния кодекс на страната - \"подготовка за незаконно проникване в информационни системи\" и \"ненасилствено престъпление срещу независимостта и териториалната цялост на Естония, извършено от чужденец\".Прокурорът Ина Омблер коментира, че с ареста на руснака естонските правоохранителни органи са успели да предотвратят \"значителни щети\".През месец май друг руснак беше осъден за шпионаж, а броени дни след това двама руски дипломати бяха изгонени от страната за шпионска дейност.", "date": "2017.11.07", "title": "Още един руски агент е заловен в Естония "}
{"url": "https://news.bg/regions/vremenni-promeni-v-dvizhenieto-po-am-cherno-more-zaradi-remont.html", "text": "Временно променят движението по автомагистрала \"Черно море\" от Варна до кръстовището за кв. \"Аспарухово\".От сряда, 8 ноември, до 15 декември 2017 г. движението по автомагистрала \"Черно море\" от Варна до кръстовището за кв. \"Аспарухово\" на първокласния път I-9 Варна - Бургас ще бъде двупосочно в платното за Варна.Временната организация е заради ремонт на платното за Бургас, съобщиха от Агенция \"Пътна инфраструктура\".Предвидена е подмяна на асфалта, ремонт на бордюри, подобряване на отводняването на пътя, полагане на хоризонтална маркировка и нови пътни знаци.В началото на строителния сезон през 2018 г. ще се ремонтира и платното за Варна. Изпълнител на ремонтните дейности е пътноподдържащото дружество в област Варна ДЗЗД \"ПОНТ\", с което АПИ има 4-годишен договор по ЗОП.Още един пътен ремонт ще изненада варненци. Предвижда се ремонт на над 12 км от път I-9 Златни пясъци - Варна.Реновирането ще е през тази и през следващата година. Ще бъде подновена асфалтовата настилка в отсечките от км 86+000 до км 88+780 и от км 90+764 до км 100+200.До 15 декември т. г., при добри метеорологични условия, ще има строително-монтажни дейности в участъка от кръстовището за Аладжа манастир до спирка \"Миньор\" във Варна /от км 90+764 до км 95+403/. Ремонтът се извършва без спиране на движението. Работи се в платното за Златни пясъци, а транзитният трафик е прехвърлен двупосочно в платното за Варна. Местното движение се пропуска двупосочно на пътен възел \"Ален мак\" и пътен възел \"Слънчев ден\".Предвидено е преасфалтиране на пътя, подобряване на отводняването, подновяване на хоризонталната маркировка, пътните знаци и др.При началото на новия строителен сезон през 2018 г. ще се ремонтират и участъците от пътя при Златни пясъци, в района на курортен комплекс \"Св. Св. Константин и Елена\", както и платното в посока Варна от кръстовището за Аладжа манастир до спирка \"Миньор\". Изпълнител на ремонтните дейности е пътноподдържащото дружество в област Варна - ДЗЗД \"ПОНТ\", с което АПИ има 4-годишен договор по ЗОП.До 15 декември движението по АМ \"Черно море\" ще е двупосочно в едното платно. Ще се ремонтира платното за Бургас.", "date": "2017.11.07", "title": "Временни промени в движението по АМ \"Черно море\" заради ремонт"}
{"url": "https://news.bg/finance/ot-nap-podnoviha-izprashtaneto-na-pisma-do-dlazhnitsi.html", "text": "Данъчната агенция (НАП) прилага нов партньорски подход при събиране на просрочените задължения към бюджета, съобщиха от Националната агенция по приходите.От агенцията започнаха регулярно изпращане на автоматични електронни съобщения до длъжниците си.Кампанията е част от мерките, с които приходната агенция напомня за задълженията на длъжниците, преди да предприеме мерки за тяхното принудително събиране.Част от електронните съобщения са с информативен характер и съдържат данни за нововъзникналите данъци, осигурителни вноски или други такси и глоби, чиито срок за плащане вече е изтекъл. В писмата не са упоменати изрично конкретните размери на дълговете.Съдържанието на писмата е различно в зависимост от това дали има образувано изпълнително дело за дълговете или не. В имейлите се посочва също, че клиентите могат да направят справка за всички свои просрочени задължения. Това може да стане чрез електронната услуга на Агенцията на Портала за електронни услуги на НАП, но е необходимо данъкоплатецът да има електронен подпис или персонален идентификационен код.Друга част от електронните писма се изпращат на длъжници, за които предстои образуване на изпълнително дело, като им се предоставя едномесечен срок за заплащане на дължимите суми преди НАП да пристъпи към изпълнение.Текстовете на писмата до длъжниците на НАП могат да се видят на интернет страницата на НАП- www.nap.bg.", "date": "2017.11.07", "title": "От НАП подновиха изпращането на писма до длъжници"}
{"url": "https://news.bg/world/es-iska-do-kraya-na-godinata-cheren-spisak-s-danachnite-ubezhishta.html", "text": "ЕС настоява Европа да изготви черен списък с данъчните убежища след разкритията около Paradise Papers, които показват използваните от компании и знаменитости схеми за избягване плащането на данъци, информира АФП.Документите разкриват как компании като Apple и Nike и известни личности като британският пилот от Формула 1 Люис Хамилтън, Боно от U2 и британската кралица Елизабет II използват схеми за избягване плащането на данъци. През уикенда медии публикуваха 13,4 милиона документа, свързани с офшорки и укриване на данъци.Paradise Papers, Panama Papers и скандалът LuxLeaks бяха основни теми на провелата се днес среща на финансовите министри от ЕС в Брюксел.Страните членки на ЕС повече от година срещат затруднения при финализирането на черен списък с данъчни убежища извън съюза, тъй като държави с данъчни облекчения като Ирландия, Малта и Люксембург не са склонни да изгонят клиентите си.Но еврокомисарят по икономическите и финансови въпроси Пиер Московиси, който води усилията за изготвянето на черния списък, заяви, че списъкът трябва да бъде готов до края на годината.Източници разкриха, че представители на ЕС са предупредили около 60 държави, че данъчните им политики могат да бъдат включени в черния списък, настоявайки за повече информация преди 18 ноември.", "date": "2017.11.07", "title": "ЕС иска до края на годината черен списък с данъчните убежища"}
{"url": "https://news.bg/int-politics/boris-dzhonsan-zvani-na-iranskiya-si-kolega-zaradi-gaf-s-arestuvana-zhena.html", "text": "Британският външен министър Борис Джонсън, се обади на иранския си колега след гаф, в който беше обвинен, че е направил грешка, като е съобщил на парламента, че жена с британско-иранско гражданство, задържана в Иран, е обучавала журналисти там, съобщава ДПА.\"Външният министър се обади на иранския външен министър Зариф тази сутрин, за да обсъди делото на г-жа Назанин Загари-Ратклиф\", коментират от кабинета на Джонсън.Джонсън \"изрази безпокойство\" по предположение на иранските власти, че изказванията му миналата седмица пред комисията по външни работи на британския парламент \"са хвърлили нова светлина\" по случая.Джонсън е казал на Зариф, че е \"ясно, че г-жа Загари-Ратклиф е била в Иран на почивка, когато е арестувана\".Джонсън е възнамерявл с изкаването си в парламента да \"осъди иранското мнение, че обучението на журналистите е престъпление, а не че вярва в иранските твърдения, че г-жа Загари-Ратклиф е била замесена в такава дейност\".Той призова Иран да освободи Загари-Ратклиф и заяви, че планира да посети Иран тази година, за да обсъдят случая. \"Външният секретар приема, че забележките му към комисията по външни работи биха могли да бъдат по-ясни по този въпрос\", допълват от кабинета на Джонсън.Загари-Ратклиф е осъден на 5 години затвор през януари, арестувана е през април 2016 г. и е обвинена в шпионаж и бунт.Британско-иранската гражданка работи в Лондон като мениджър на проекта за фондация Thomson Reuters, но Иран не признава двойната националност.Фондацията и съпругът на Загари-Ратклиф призоваха Джонсън да \"коригира сериозната грешка, която е направил\" в парламента.", "date": "2017.11.07", "title": "Борис Джонсън звъни на иранския си колега заради гаф с арестувана жена"}
{"url": "https://news.bg/politics/velizar-enchev-sabira-patrioti-za-nova-partiya.html", "text": "Велизар Енчев прави нов политически проект. Дипломатът събира патриоти от страната за нова политическа партия, която да остане вярна на автентичната програма на Националния фронт за спасение на България, а не като Валери Симеонов да се коалира с ГЕРБ.Според Енчев в момента НФСБ не е партия, олицетворяваща истинския патриотизъм и социална солидарност, подхождащи за такова обединение. По думите му след провеждането на извънредните парламентарни избори от 26 март и влизането на НФСБ в кабинета \"Борисов 3\", повечето областни структури на партията са снели доверието си към ръководството и лично към председателя на партията Валери Симеонов. В последните 2 години заради \"предателството на лидерите на НФСБ\", оставки са подали или силово са отстранени областните ръководства в 8 области в страната - София, София-област, Бургас, Шумен, Враца, Русе, Плевен, Търговище. Останалите структури на партията също изразявали несъгласие към \"срамното колабориране с ГЕРБ\", посочва Енчев.Бившият депутат припомня и че на 29 октомври областният координатор на НФСБ в Хасково Кръстьо Кръстев, както и общински координатори в Маджарово, Симеоновград, Ивайловград, Меричлери и Димитровград са подали оставка именно заради \"измамата на избирателите, неосъществените предизборни обещания и коалирането на партията с ГЕРБ\".Според Енчев НФСБ не веднъж е мамила избирателите си. Първо, след изборите на 5 октомври 2015 г. партията подкрепя кабинета на Бойко Борисов въпреки твърденията на патриотите, че ГЕРБ е \"партия на олигархията, водеща антисоциална политика и жертваща националните интереси\". Енчев е категоричен и че след предсрочните избори от тази година НФСБ отново е измамила избирателите си, влизайки в директно управление с ГЕРБ. По думите успехът на проекта \"Обединени патриоти\" на изборите през месец март се дължи на предизборното обещание за минимална пенсия от 300 лева и индексиране на всички останали пенсии, което се оказва поредната лъжа на към избирателите на патриотите.Според дипломата около 6 месеца след управлението на ГЕРБ и ОП вицепремиерът Валери Симеонов открито е една от най-антисоциалните личности в политиката. По думите му Симеонов е заел страната на едрия капитал, забравяйки, че НФСБ е партия, подкрепяща бедните и ощетените граждани. Симеонов настоявал да отпадни добавката клас \"прослужено време\", както и предлагал ревизия на работата на ТЕЛК и орязване на паричните добавки за инвалидност, въпреки трагичното състояние на българските пенсионери.Енчев посочва още, че Симеонов, който наскоро единодушно беше преизбран за лидер на НФСБ, е заявил, че само година след Руско-турската освободителна война българите съжалявали за турското робство, както и че югозападния български диалект е \"македонски език\".\"Оставайки верни на автентичната програма на НФСБ, в която са заложени истинският патриотизъм и социалната солидарност\", Енчев призовава членовете на НФСБ в страната да последват примера на координаторите на Хасково и областта, както и на десетките други партийни структури в цялата страна и да напуснат редиците на партията, ръководена от Валери Симеонов.\"Напуснете партията, чието ръководство изтъргува патриотизма срещу министерски кресла и се превърна в патерица на ГЕРБ\", зове още Енчев. Според него подобен пример трябва да следват и членовете и симпатизантите на \"Атака\" и ВМРО, защото и техните лидери са подменили вота на избирателите си срещу места в Министерския съвет. Волен Сидеров и Красимир Карачанов също отрекли напълно предизборните програми и обещания според Енчев.\"Време е да изградим нова патриотична организация, защитаваща автентичната програма на НФСБ, \"Атака\" и ВМРО, отстояваща неподкупния патриотизъм и бранеща социалните права на трудовия народ, а не интересите на олигархичния режим\", призовава още Енчев.Обръщението на Велизар Енчев е подписано от Велизар Енчев (София), Димитър Байрактаров (София), Павлин Цветков (София-област), Стоян Стоянов (София), Кръстьо Кръстев (Хасково), Ангел Божидаров (Бургас), Светослав Мандиков (София), Валентин Николов (Добрич), Атанас Коджабашев (Смолян), Галeн Монев (Хасково), Георги Димитров (Хасково), Йордан Крачунов (Търговище), Тодор Койнов (Русе), Румен Русев (Шумен), Георги Ценов (Враца), Александър Захариев (Симеоновград), Ваньо Ванчев (Димитровград), Велчо Василев (Шумен).", "date": "2017.11.07", "title": "Велизар Енчев събира патриоти за нова партия"}
{"url": "https://news.bg/society/chsi-zaporira-bankovite-smetki-na-obshtina-sliven.html", "text": "Частен съдебен изпълнител запорира банковите сметки на Община Сливен, а информацията е потвърдена от общината, съобщава БНР.Причината са извършените дейности по първия воден цикъл за подмяната на водопреносната и канализационна мрежа на града.Скандал между Община Сливен и изпълнителя \"Бул Гейт\" стана причина парите по програма \"ИСПА\" да бъдат спрени от Европейския съюз, а проектът - замразен.Ръководството на общината ще излезе с официална позиция по случая.", "date": "2017.11.07", "title": "ЧСИ запорира банковите сметки на Община Сливен"}
{"url": "https://news.bg/world/zashto-shesto-pokolenie-iztrebitel-na-rusiya-mozhe-da-pobedi-f-22-ili-f-35-pri-bitka.html", "text": "Защо шесто поколение изтребител на Русия може да победи американските изтребители F-22 или F-35 по време на въздушна битка, пише в коментарен материал списание National Interest.Авторът на статията Дейв Маджумдар, известен военен анализатор, пише, че руският самолет от ново поколение ще бъде оборудван с оръжейни системи с директна енергия, подпомаган от група от около 20 до 30 безпилотни самолета.Руската отбранителна индустрия разглежда концепции за шесто поколение изтребител, който в крайна сметка ще замени Су-57 ПАК-ФА.Като ВВС и ВМС на САЩ руснаците разглеждат различни концепции, включително пилотирани-безпилотни екипи, оръжейни системи с директна енергия и др. Руснаците също разглеждат възможността за нов вид радар и електрооптични сензорни системи с цел справяне със \"стелт\" технологиите.Една от разработваните системи за потенциалния нов самолет е радиофотонният радар.Владимир Михаев, съветник на заместник-директора на Концерна за Радиоелектронна технология (КРЕТ), заяви пред ТАСС, че радарът ще бъде с много по-голям обсег от съществуващите. Той поясни, че с този радар ще знаят точната позиция на обекта, а също така ще могат да установяват вида на самолета и с какво е въоръжен.Михаев добави, че новият радар ще може далеч по-добре да се бори с вражеско заглушаване.Вече се изграждат прототипи на новия радар.В допълнение към него руснаците подготвят и нов електрооптичен сензор.Самолетът ще бъде оборудван и с оръжейни системи с директна енергия. Той ще бъде придружаван от десетки безпилотни самолета. От думите на Михаев стана ясно, че един от дроните във формация ще има микровълнови оръжия, включително оръжейни системи с електронно насочване, докато друг безпилотен самолет ще бъде снабден със средства за радиоелектронно потискане и унищожение, а трети безпилотник ще бъде с конвенционално оръжие.Всяка конкретна задача ще бъде разрешавана с различно въоръжение, добави той.По думите му Русия вече използва лазерни системи за защита на самолети и хеликоптери, но в момента се разработват и лазери, които физически ще унищожават вражески бойни глави. Те ще бъдат разположени на бъдещия самолет., каза той.Авторът на статията отбелязва, че не е ясно как визията на КРЕТ за шесто поколение руски изтребител ще се превърне в реалност на фона на опасенията, че може да възникнат проблеми с финансирането.", "date": "2017.11.07", "title": "Защо шесто поколение изтребител на Русия може да победи F-22 или F-35 при битка?"}
{"url": "https://news.bg/society/pochti-90-ot-detsata-v-institutsiite-sa-izvedeni.html", "text": "Почти 90% от децата в специализирани институции вече са изведени от там за седем години. Под 1000 са децата у нас, които се отглеждат в домовете, които преди бяха наричани \"Майка и дете\" при първоначален брой от около 7600 деца. Процесът започна през 2010 г.Това каза министърът на труда и социалната политика Бисер Петков по време на откриването на неформален семинар на тема \"Човешките права и децата\", който се провежда под егидата на АСЕМ - най-голямата организация за сътрудничество между Азия и Европа.Във форума участват представители на 53 държави от двата континента. Това е съпътстващо събитие от календара на Българското председателство на Съвета на ЕС. Основните теми на семинара са международното партньорство и държавната помощ за оцеляване и развитие, защитата на уязвимите деца и участието на децата в процеса на вземане на решения.Специализираните институции за деца са намалели със 75%. През 2010 година техният брой е бил 137, към момента са 36. Министърът подчерта, че правителството ще продължи процеса на деинституционализацията, водено от разбирането, че семейната среда осигурява най-добри условия за тяхното развитие.Реформата е свързана не само с извеждането на подрастващите от специализираните институции, но и с гарантиране на необходимата подкрепа за семействата. Целта е да се осигурят условия, които задоволяват индивидуалните потребности на подрастващите и гарантират защитата на техните интереси и права, каза министър Петков.Той подчерта, че защитата на правата на всички деца е сред приоритетите в управленската програма на правителството в сферата на социалната и демографската политика. За реализирането му е необходимо да се приложи интегрирана и всеобхватна политика, както и целенасочени и систематични усилия на всички заинтересовани страни.Министър Петков посочи, че ранното детско развитие е сред приоритетите на Българското председателство на Съвета на ЕС в сферата на социалната политика. Тази концепция е сравнително нова, но е с голям потенциал.Социалният министър представи плановете за общоевроепейска дискусия за предотвратяване на рискове от раждането на детето, включително чрез ранна намеса за осигуряване на семейство или семейна среда за всяко дете. Страната ни разработва нов модел на интегрирани социални, здравни и образователни услуги за ранно детско развитие, поясни Петков.Намаляването на детската бедност е сред най-големите предизвикателства, пред които е изправен съвременният свят. За да се преодолее тя е необходимо взаимодействие между здравеопазването, образованието, заетостта, социалното подпомагане и социалните услуги за подкрепа на семействата и децата.", "date": "2017.11.07", "title": "Почти 90% от децата в институциите са изведени"}
{"url": "https://news.bg/tourism/zimata-idva-a-po-kurortite-nyama-rabotna-raka.html", "text": "Зимните курорти у нас страдат от остър недостиг на работна ръка. Две седмици преди началото на зимния сезон в планинските курорти няма достатъчно работници, които да поемат туристическата вълна.В ски курортите у нас се търсят близо 2 000 души за сезонна работа. Липсват най-вече сервитьори, готвачи и камериерки, съобщи Нова телевизия.Според представители на Сдружението на хотелиерите и ресторантьорите в Чепеларе и Смолян в България няма работна ръка, защото младите хора масово напускат страната. Те предпочитали да работят на същите професии, но в зимните курорти в Австрия и Германия, където заплащането е средно между 1 200 и 2 000 евро на месец.Поради тази причина хотелиерите се обръщат към работниците в вътрешността на страната. Според тях проблемът може да се реши и с привличането на повече . В този контекст работодателите в туризма апелират държавата да подготви реформа в образованието.Очакванията са, че през идващия зимен сезон в зимните ни курорти ще има рекорден брой туристи. Според прогнозата на Министерството на туризма се очаква ръст в посещаемостта около 10%. Държавата очаква приходите от нощувки само от Пампорово да бъдат повече от 15 милиона лева. Това засилва нуждата на бизнеса от работна ръка, а до началото на сезона остават едва 2 седмици.", "date": "2017.11.07", "title": "Зимата идва, а по курортите няма работна ръка"}
{"url": "https://news.bg/int-politics/sadyat-uchastnitsi-v-protest-v-moskva-ot-5-noemvri.html", "text": "Следственият комитет на Русия образува наказателни дела по обвинение за призив към масови безредици и терористична дейност след неразрешена акция, провела се в центъра на Москва на 5 ноември, съобщи Газета.ру.Отбелязва се, че са образувани дела заради нападение над полицаи по време на акция, а така също и предшестващите тези незаконни действия призиви в социалните среди.48-годишен мъж при проверка на документите е ударил полицай с юмрук в главата и затова е поискан постоянен арест за него. По информация на Следствения комитет, дни преди акцията в интернет е качено видео, съдържащо призиви към масови безредици и терористична дейност, а така също и към действия на екстремисти на 5 ноември в различни градове на Русия, твърдят от руското издание, позовавайки се на вътрешното ведомство.По-рано бе съобщено, че в московската полиция е бил задържан и непълнолетен след акцията на 5 ноември.Междувременно france24.com съобщи, че до 33 дни затвор са получили радикални леви, протестирали на неразрешен митинг срещу президента Владимир Путин в Санкт Петербург.Двадесет и трима са задържани на протест в понеделник в централния Невски проспект, организиран от писателя Едуард Лимонов, който оглавява движението \"Другата Русия\". Шестима бяха осъдени за \"неразрешен протест\" и \"отказващи полицейски разпореждания\" и бяха лишени от свобода за срок от осем до 33 дни, заяви пред АФП говорителката на \"Другата Русия Любов Шатокина.", "date": "2017.11.07", "title": "Съдят участници в протест в Москва от 5 ноември"}
{"url": "https://news.bg/world/zashto-karabini-kato-ar-15-nay-chesto-se-izpolzvat-pri-masovi-strelbi-v-sasht.html", "text": "Полуавтоматични карабини като AR-15 са предпочитаният избор на оръжие при извършване на масови стрелби в САЩ. Такава карабина е използвана при стрелбата в Тексас в неделя, при нападението в нощен клуб в Орландо през 2016 г. и в училището \"Сaнди Хук\" през 2012 г., пише USA Today.През последното десетилетие производството на карабини се е удвоило. Близо 3,7 милиона винтовки са произведени през 2015 г., според Бюрото за алкохол, тютюн, огнестрелни оръжия и експлозиви.Ръстът съвпада с управлението на Барак Обама, когато индустриални експерти заявиха, че притежателите на оръжие са обезпокоени, че правителството предприема мерки за ограничаване продажбата на оръжие.На фона на ръста на продажбите карабини като AR-15 придобиват популярност заради лесното им използване. Националната оръжейна асоциация нарича AR-15 \"най-популярната винтовка в Америка\". Асоциацията е изчислила, че американците притежават повече от 8 милиона от този модел.Според Националната оръжейна асоциация популярността на AR-15 се е увеличила, тъй като карабината е \"приспособима, адаптивна, изпитана и точна\". Също така може да бъде използвана за спортна стрелба, лов и при самоотбрана. Асоциацията пояснява, че възможността за \"персонализиране\" на толкова много компоненти правят оръжието \"толкова уникално\".Сайтът TacticalGear.com я сравнява с руския автомат AK-47. Винтовката AR-15 е с по-висока базова цена, стреля надалеч много по-ефективно, изстрелва повече патрони на минута, по-лека е и има много по-дълъг живот, ако се поддържа добре, отбелязва сайтът.Според някои експерти причината оръжието да се използва при масови стрелби е заради \"подражание\", а не толкова заради някакви специфични характеристики на винтовката, тъй като има и други много по-опасни оръжия.Някои нападатели пък могат да прибягнат до AR-15, защото винтовката е избор на полицията и военните.", "date": "2017.11.07", "title": "Защо карабини като AR-15 най-често се използват при масови стрелби в САЩ?"}
{"url": "https://news.bg/politics/siderov-potvardi-i-pohvali-ananiev-za-zdraven-ministar.html", "text": "Кирил Ананиев е новият здравен министър, заяви лидерът на \"Атака\" Волен Сидеров пред БТВ. Сидеров очаква по-дълбочинни концепции, а не просто \"Добър ден, аз съм еди-кой си\".\"Имаме финансист, бюджетар, който е доказан като кариера, като качества. Най-важните проблеми на болниците са свързани с финансите. Може би по-добрият вариант е след толкова медици, които се изредиха, на поста да застане един мениджър\", коментира Сидеров.Министърът е политическо лице, а политиките, които ще прилага, трябва да са на база решенията на управляващата коалиция, а Ананиев е лична кандидатура на Борисов, приета от останалите лидери на мнозинството, допълни лидерът на \"Атака\".По темата за приватизацията, Сидеров коментира, че ревизията е залегнала в програмата на партията от 2005 г., но сега инициативата идва от Бойко Борисов. Сидеров счита, че приватизацията е протекла по криминален начин и е важно това да се види.\"Питайте председателя на ГЕРБ дали тази коалиция не върви по-гладко, отколкото предишната\", коментира Сидеров темата със заканите на ДПС спрямо националистите във властта.Лидерът на \"Атака\" сподели, че е говорил с Борисов и с ръководството на ГЕРБ и те го уверили, че нито един европейски фактор не е отправял забележки заради участието на \"Обединени патриоти\" в коалицията.", "date": "2017.11.07", "title": "Сидеров потвърди и похвали Ананиев за здравен министър"}
{"url": "https://news.bg/crime/potushiha-pozharat-v-mesokombinata-vav-veliko-tarnovo.html", "text": "Напълно потушен е пожарът, изпепелил шест декара производствени площи в един от най-големите месокомбинати във Велико Търново, съобщава БНТ.Тази нощ в месокомбината ще останат четири пожарни, които ще следят за нови огнища. По случая е образувано досъдебно производство, а разследващите работят по няколко версии, включително и за умишлен палеж. Ръководството на предприятието до момента отказва коментар. Продължават постоянните измервания на въздуха, към момента не е засечено превишение на нормите.Припомняме, че  от службите във Великотърновска и Габровска област. Пожарът е възникнал около 18:30 часа в понеделник. Възпламенила се е поточна линия.Запалил се е стиропор, което е помогнало огънят да се разрасне. Малко по-късно се подпали смола на покрива на сградата и се стигна до втори пожар. Стихията обхвана производствените халета и поточните линии, които са на площ от 6 декара. Щетите са за десетки хиляди лева.", "date": "2017.11.07", "title": "Потушиха пожарът в месокомбината във Велико Търново"}
{"url": "https://news.bg/world/saakashvili-poluchi-dokument-za-zakonno-prebivavane-v-ukrayna.html", "text": "Лишеният от украинско гражданство бивш президент на Грузия и бивш губернатор на Одеска област Михаил Саакашвили е получил документ за законно пребиваване на територията на Украйна.Самият той съобщи на страницата си във \"Фейсбук\", информират ТАСС и други медии.\"\", написа той и добави, че ще се бори в съда да възстанови украинското си гражданство.Документът е валиден до 1 декември тази година.След оставката си от поста губернатор на Одеска област Саакашвили практически е лишен от украинско гражданство по нареждане на украинския лидер Петро Порошенко.В момента Саакашвили е издирван от Грузия за злоупотреба с власт. Той се премести в Украйна през 2015 г., за да работи за правителството, което го възнагради с губернаторския пост в Одеса. Но през ноември 2016 г. реши да подаде оставка заради противоречия с Порошенко, който през юли тази година му отне гражданството, докато грузинският политик беше извън Украйна.Сега Саакашвили се опитва да оспори решението в съда и да се върне в политиката.Саакашвили загуби грузинското си гражданство, когато получи украински паспорт през 2015 г., тъй като страната забранява двойно гражданство.", "date": "2017.11.07", "title": "Саакашвили получи документ за законно пребиваване в Украйна"}
{"url": "https://news.bg/economics/40-leva-za-ovtsa-mayka-poluchavat-zhivotnovadite.html", "text": "Министерството на земеделието, храните и горите определи ставката по Схемата за преходна национална помощ за овце-майки и кози-майки, обвързана с производството за кампания 2017 г.Подпомагането ще е в размер от 40,30 лв. за едно допустимо за подпомагане животно и ще се изплати на два транша, първият ще е през месец ноември в размер на 28,36 лв. През януари 2018 г. се предвижда стопаните да получат остатъка от 11,94 лв. за всяко допустимо за подпомагане животно.Право на подпомагане по схемата за преходна национална помощ за овце-майки и кози-майки имат земеделските стопани, които отглеждат в стопанствата си 50 или повече овце-майки и/или кози-майки, регистрирани в Системата за идентификация и регистрация на животните СИРЖ на Българска агенция по безопасност на храните БАБХ.Стопаните трябва да продължат да отглеждат най-малко 80 % от заявените овце майки и/или кози майки най-малко 100 дни от деня, следващ последния ден за подаване на заявленията за подпомагане.", "date": "2017.11.07", "title": "40 лева за овца-майка получават животновъдите  "}
{"url": "https://news.bg/politics/velikobritaniya-uspoki-grazhdanite-na-es-i-razyasni-statuta-im.html", "text": "Британското посолство в София разпространи разяснения относно допълнителни гаранции за гражданите на ЕС и членовете на техните семейства, които правителството в Лондон предвижда с нов документ, като посочва допълнителни подробности за начина на функциониране на новата схема за уреждане на статута им.Молбите за пребиваване в Обединеното кралство след напускането на ЕС няма да бъдат отказвани за дребни технически подробности, а служителите, които разглеждат кандидатури, ще упражняват свобода на действие, когато е уместно. Очакваме повечето кандидатури да бъдат одобрени.Гражданите на ЕС също ще получат право на обжалване в съответствие с техните настоящи права чрез Директивата за свободно движение, ако тяхната кандидатура е неуспешна.В технически документ, изпратен до Европейската комисия в рамките на преговорите, правителството подчертава как новата система ще бъде рационализирана, евтина и лесна за ползване, като гражданите на ЕС са консултирани за нейния дизайн.Министър-председателят Мей бе ясна, че защитата на правата на гражданите на ЕС, живеещи в Обединеното кралство, и на гражданите на Великобритания в Европа са първият приоритет в преговорите. Тя каза миналия месец, че споразумението ще бъде постигнато скоро.Министърът по въпросите за Брекзит Дейвид Дейвис заяви: \"Ясно казахме, че защитата на правата на гражданите на ЕС е наш основен приоритет в преговорите. Те имат огромен принос към нашата икономика и общество и ние не искаме да има промяна в резултат на решението ни да напуснем ЕС.\"\"Ще подкрепим всички, които желаят да останат и да получат уреден статут чрез нова, опростена система\", допълва Дейвис.\"Последният кръг на преговорите отбеляза реален напредък в тази област и считам, че документът, който публикувахме днес, може да улесни споразумението, от което се нуждаем, за да гарантираме правата на гражданите на Обединеното кралство, живеещи в ЕС, и обратното\", коментира той.Документът демонстрира ангажимент:-да се даде на европейските граждани достатъчно време да кандидатстват през 2-годишен период след като напуснем ЕС, за да подадат молба за статут на уседналост.-да се сведе до минимум документалните доказателства, които кандидатите трябва да осигурят и които дават възможност на работещите по случаите да се свържат с кандидатите за решаване на незначителни проблеми.-да се поддържа цената на заявлението на не повече от тази на британския паспорт.-да се предоставя на гражданите на ЕС законово право на обжалване в съответствие с техните настоящи права чрез Директивата за свободното движение, ако тяхната молба бъде отказана.-да се вземат решения единствено въз основа на критериите, посочени в споразумението за напускане на ЕС, без никаква свобода на преценка по други причини за отказ.-да се въведе дигитална, опростена и лесна за използване система за молби за кандидатстване за статут.-да не се изисква от гражданите на ЕС да имат пълна здравна осигуровка или да предоставят пръстови отпечатъци.-за по-опростен и по-евтин процес за тези, които вече имат документи за постоянно пребиваване.Вътрешният министър Амбър Ръд коментира: \"Казах ясно, че гражданите на ЕС, живеещи в Обединеното кралство, имат огромен принос за нашата страна и искаме те да останат.\"Ръд допълва, че \"кандидатстването за уседнал статут ще бъде опростено, евтино и дигитално и гражданите на ЕС са консултирани относно дизайна, за да се гарантира, че той е лесен за употреба\",\"Знаем, че сред гражданите на ЕС има известно безпокойство относно начина, по който процесът на кандидатстване за уседнал статут ще се промени, така че се надявам, че този документ ще внесе допълнително спокойствие\", добавя вътрешният министър.В документа също така се посочва, че от кандидатите ще бъде поискано да предоставят свидетелство за съдимост и да бъдат проверени в базите данни за сигурност в Обединеното кралство. Това е разумна мярка за опазване на страната от онези, които злоупотребяват с гостоприемството ни, като са извършили тежки престъпления.", "date": "2017.11.07", "title": "Великобритания успоки гражданите на ЕС и разясни статута им"}
{"url": "https://news.bg/world/evakuiraha-chast-ot-shotlandskiya-parlament-zaradi-podozritelni-paketi.html", "text": "Евакуираха част от шотландския парламент след откриването на три подозрителни пакета, съобщават световни агенции.Най-малко един от пакетите е съдържал бял прах. Те са изпратени на трима депутати от Консервативната партия. Евакуирана е тази част от законодателния орган, където се намира парламентарната група на консерваторите.От парламента съобщиха, че на място е изпратен екип на полицията.", "date": "2017.11.07", "title": "Евакуираха част от шотландския парламент заради подозрителни пакети"}
{"url": "https://news.bg/economics/nikolina-angelkova-balgariya-tryabva-da-se-asotsiira-s-kulturno-nasledstvo.html", "text": "България да започне да се асоциира основно с богатото си културно наследство. Това изтъкна министърът на туризма Николина Ангелкова на дискусия в Лондон за културно-историческия туризъм, организирана от National Geographic съвместно с The Times, The Sunday Times и The Wall Street Journal в рамките на международното туристическо изложение WTM.Министърът на транспорта отбеляза голямото културно наследство на страната ни - у нас са открити над 40 хил. артефакта. По това наследство се нареждаме на трето място в Европа.Ангелкова похвали министерството ни и за единната интерактивна платформа с мобилно приложение I Love Bulgaria, която ведомството разработи. Платформата обединява всички елементи на туристическия сектор - забележителности, места за настаняване, заведения, съпътстващи услуги и пр. 100-те национални туристически обекта, също са включени в платформата.Министърът на туризма се фокусира върху възможностите на страната ни да развива не само традиционните видове туризъм. Тя обясни потенциала на България да работи в посока - културен, балнео-и СПА, уелнес, еко - и селски, планински, приключенски, ловен, голф и пр. туризъм.Новите форми, които се развиват в България са спортният и кулинарният туризъм, обясни тя и допълни, че се очаква силен сезон заради Световната купа по сноуборд през януари 2018 г., която ще се проведе в Банско. Кулинарният туризъм в страната пък се развива чрез най-новия проект на Министерството на туризма съвместно с Министерството на земеделието, храните и горите. Проектът включва разработването на 12 винено-кулинарни дестинации на територия на страна.", "date": "2017.11.07", "title": "Николина Ангелкова: България трябва да се асоциира с културно наследство"}
{"url": "https://news.bg/regions/izdirvat-64-godishna-zhena-bolna-ot-altshaymer-v-stara-zagora.html", "text": "64-годишна жена, болна от Алцхаймер, се издирва в Стара Загора и околността. МВР е публикувало информацията за жената, а на редакционния имейл на news.bg се получи и апел от близки, които организират и доброволческа акция по издирването й.Жената е изчезнала на 3 ноември около 12 часа, когато напуснала дома си.Тя се казва Милка Андонова и е обявена за национално издирване. Предполага се, че заради болестта си тя се е изгубила в района на селище Светлина, близо до гробищата в Стара Загора. Не е изключено и Милка да се намира в друго населено място.За нейното търсене е създадена и специална група във Фейсбук, в която се действията на доброволците. Групата се казва \"Да намерим Милка\".Милка е висока около 160 см, слаба, с къса кестенява коса с бели краища. Тя има пъстри очи. Към момента, в който е изчезнала, тя е била облечена с връхна дреха в синьо, с черни и червени шарки, черно долнище на анцуг, черни обувки. Жената носи диоптрични очила с тънки метални рамки.Милка е контактна, не говори, но не е агресивна и без усилие може да я задържите, докато дойде патрулна кола.Близките на Милка призовават всички, които са я виждали да се обадят на телефон 112 или на нейните близки - 0896 612022 Станимира Бъчварова и 0888 466345 Марин Бъчваров.", "date": "2017.11.07", "title": "Издирват 64-годишна жена, болна от Алцхаймер, в Стара Загора"}
{"url": "https://news.bg/health/byudzhetat-na-nzok-se-razpredelyal-bez-razcheti-i-politiki.html", "text": "Не съм изненадан от дискутирания нов кандидат за министър на здравеопазването. Не е задължително министърът да е лекар. Играли сме тази игра. Това заяви по време на пресконференция в БТА д-р Методи Янков от Националното сдружение на частните болници по повод обсъждането на името на новия здравен министър.Д-р Янков даде пример с бившите здравни министри Славчо Богоев (в кабинета \"Сакскобургготски\") и Десислава Атанасова (в първото правителство на Борисов). Не запомнихме този експеримент положително. Имаме старо предложение НЗОК да стане филиал на НОИ, допълни леко иронично д-р Янков.В пресконференцията на тема: \"Правен хаос в здравеопазването - светлина в тунела\" участваха представители на Националното сдружение на частните болници /НСЧБ/ и Центъра за защита на правата в здравеопазването /ЦЗПЗ/.По време на пресконференцията бяха обсъдени няколко теми - Бюджет 2018 в частта здравеопазване, броя на болниците и ограниченията за разкриване на нови болници.Според д-р Стойчо Кацаров, председател на Центъра за защита на правата в здравеопазването, забраната за финансиране на нови лекарства и откриване на нови болници е глупав и примитивен подход. Щяхме ли да имаме антибиотици, инсулин, ако имаше подобен подход преди. Може ли да забраниш прогреса и развитието - що за решение и що за идея е това, запита реторично д-р Кацарав.Той апелира депутатите да премислят преди да гласуват това решение, защото, по думите му, е глупост и не може така да бъде решен въпросът. Има други начини, посочи д-р Кацаров.Д-р Красимир Грудев от Националното сдружение на частните болници, определи ограничението за включване на нови лекарства като опит да не се продължи лечението на пациентите. Но никой не смее да го заяви гласно, смята д-р Грудев. Той даде пример със спирането на въвеждането на нови молекули в онкотерапиите.За другото ограничение - за откриване на нови частни болници, д-р Янков от сдружението на частните болници обясни, че твърдението, че в България има много болници в страната, не е вярно. Кои са много, запита той. \"Защо се закриват болници в малките градове, защо се закриват пожарните, училищата, данъчни служби? Кой е казал, че там може да има многопрофилна болница за активно лечение\", запита д-р Янков и даде пример, че високите изисквания за определен брой хирурзи дори в малките болници, е причина за закриване на лечебници в малките населени места.Д-р Кацаров поясни, че в България болниците са около 300, като част от тях са санаториуми. Има други специализирани очни амбулаторни структури, има центрове, които само се наричат болници, защото според законодателството те трябва да се регистрират така.Броят на леглата е съвсем малко повече от средния брой за ЕС. Германия, Латвия и др. имат повече легла. Това никога не е поставяно за дискусия в Германия. Само Дания има по-кратък болничен престой от България, допълни той.Относно Бюджет 2018 д-р Методи Янков обясни, че държавата продължава да плаща много малък процент от своите задължения към Здравната каса за около 4,5 млн. души, чиито здравни осигуровки се поемат от нея. Колегата му от Националното сдружение на частните болници д-р Цветан Диманов поясни, че според Закона за здравното осигуряване страната ни трябва да плати здравните осигуровки за 1,6 млрд. лева, но от републиканския бюджет ще преведат на Касата с около 400 лева по-малко. Държавата от години плаща по-малко и вместо да е коректен платец, тя насъсква обществото срещу лекарите, каза д-р Диманов. Той поясни, че броят на групите, за които държавата плаща здравни осигуровки, може да бъде открит в НОИ.Д-р Цветан Диманов препоръча Касата да плати задълженията си към чуждестранните каси и към болниците в страната. Платете на Европа и на българските болници извършените с разход за труд, ток, лекарства, операции - да може българските болници да укрепнат, обясни д-р Янков. Ндопълни той.Д-р Красимир Грудев, който бе водещ на пресконференцията, обясни, че предвижданото увеличение на бюджета на НЗОК с 11% е съизмеримо с увеличението на минималната работна заплата. Въпросните 400 млн. лева на Касата са предвиждания от трансфери и очакване от приходи от здравните вноски, каза той. Д-р Грудев даде пример, че принципът на Касата е прост - има едни пари, едни лобита, които се борят за тези пари. Цената на клиничната пътека няма актуални разчети за стойността. Няма разчет това колко струва реално, допълни той.Виждаме, че в бюджета отново няма политики, обясни д-р Грудев. Той припомни, че някои от предложенията за реформа са отпаднали в съда, визирайки отпадането на предложенията за влизане в болница само с пръстов отпечатък, за това Касата да подбира с кои болници да сключва договори, за двата медицински пакета за здравни грижи.В отговор на въпрос как разумно да бъде преразпределен Бюджета на Касата д-р Кацаров заяви, че той не почива на никакви разчети. Това са остатъчни пари от общите държавни разходи, както и основният пакет не почива на никакви разчети на медицински услуги.\"Защо не се финансира политика, която да гарантира скъсяване на болничния престой\", запита д-р Янков и обясни, че това ще даде възможност за удължаване на престоя за пациентите, които имат нужда да се долекуват в болницата.Според д-р Янков, откриването на здравословни проблеми на бебета още преди раждането им и направените аборти са спестени пари. \"Българските успехи в пренаталната диагностика са на нивото на европейските. Колко увредени \", запита риторично д-р Методи Янков.", "date": "2017.11.07", "title": "Бюджетът на НЗОК се разпределял без разчети и политики"}
{"url": "https://news.bg/politics/amerikanskiyat-evreyski-komitet-skochi-sreshtu-pozitsiyata-na-rusiya-za-balgarskite-evrei.html", "text": "Осъждайки антисемитска атака срещу паметника на съветската армия в София, говорителят на външното министерство на Русия Мария Захарова погрешно заяви, че червената армия е спасила българските евреи от депортиране в нацистките лагери на смъртта.Лозунгът, който беше изписан на паметника в нощта на 31 октомври, гласеше \"100 години ционистка окупация\". Това припомня израелското издание \"Times of Israel\".Захарова изтъкна по този повод, че оскверняването на монумента предизвиква гняв в Москва, като призова българското правителство да защити паметника, който е бил изрисуван и мацан на няколко пъти преди това в миналото, от други актове на вандализъм.Американският еврейски комитет оспори изявлението на Захарова, изтъквайки, че въпреки че е била част от Оста през Втората световна война, България се е противопоставила на заповедите на нацистите и е защитила евреите си.Повечето историци са единодушни, че заслугата за спасяването на българските евреи през март 1943 г. е на Българската православна църква, както и на политици, интелектуалци и обикновени граждани, които са протестирали срещу разпорежданията на Хитлер и подчинените му.Израелското издание припомня и отговора на българските власти в лицето на Министерството на външните работи по темата, в който се посочва, че червената армия е била на хиляди километри, когато са се разигравали събитията по спасяването на българските евреи.Отбелязва се също, че българската еврейска организация \"Шалом\" също е отговорила на изявлението на Захарова, която изтъкна, че спасяването на българските евреи се е случило в резултат на действията на мнозинството от българския народ, Българската православна църква и българската антифашистка общност.Дейвид Харис, който е изпълнителен директор на Американския еврейски комитет, нарече твърденията на руския официален представител \"фактически неверни и крещящ пример за най-лошия възможен исторически ревизионизъм\".\"Независимо от предаността си към Берлин, България се извиси през 1943 г., за да стори нещо забележително - да се противопостави на нацистките заповеди и да защити близо 50 хил. български евреи от депортиране и почти сигурно изтребление\", подчерта Харис, като допълни: \"Мнозина бяха смело ангажирани с това героично спасително усилие, което e признато с благодарност от Яд Вашем, историци на Холокоста и самите оцелели.\"\"Не, българските действия не бяха перфектни. Единадесет хиляди евреи от Тракия и Македония, под българска окупация, бяха депортирани в лагерите на смъртта, и това не може да бъде забравено. И все пак никоя друга страна под контрола на нацистите не успя да защити огромното мнозинство от толкова голямо еврейско население\".", "date": "2017.11.07", "title": "Американският еврейски комитет скочи срещу позицията на Русия за българските евреи"}
{"url": "https://news.bg/crime/deloto-za-ktb-razpredeleno-publichno-na-nov-sadiya.html", "text": "Търговско дело, станало известно като \"делото за 102 милиона\" или делото \"КТБ\" беше публично преразпределено на съдия докладчик Мадлена Желева.Председателят на Апелативен съд - София Даниела Дончева си направи отвод като докладчик по делото,В мотивите си по отвода съдия Дончева сочи, че то \"очевидно представлява интерес, който не може да бъде определен като релевантен към спазването на действащата нормативна уредба\".Според съдия Дончева това се установява както от серия изказвания на магистрати, съпътстващи преместването на предишния докладчик Милен Василев в друг съдебен състав, така и от публикации в някои медии, повтарящи тезите им и формиращи предварително нагласи за начина, по който това дело трябва да бъде решено.\"Последователността на изявите най-вероятно цели игнориране на възможността за безпристрастна преценка на обстоятелствата по делото, както и отправяне на предупреждение към всеки съдия, който би си позволил подобен начин на работа\", пише още в отвода на съдия Дончева. В тази връзка тя апелира за спиране на политическия тип говорене, появил се в съдебната система, както и целенасоченото пускане и публикуване на невярна информация по конкретния случай в медиите.Във връзка с констатации от проверка на Върховния касационен съд, свързана със заповед на съдия Дончева за преместване на съдия Василев в друг състав, в Апелативен съд - София е свикано Общо събрание, на което ще бъдат обсъдени всички забележки и предложения на проверяващия екип.Съдия Дончева припомня, че по нейна инициатива по случая са разпоредени и текат още две проверки - в Инспектората към Висшия съдебен съвет и в прокуратурата на Република България.По този повод тя изразява мнение, че преди да станат известни резултатите и от тях, е непрофесионално и очевидно целенасочено, определени констатации да бъдат релевирани в публичното пространство като категорични и неоспорими, а фрагментираното им поднасяне чрез определени медии по случая може да бъде разглеждано като препятстване на безпристрастно постановяване на съдебни актове. ", "date": "2017.11.07", "title": "Делото за КТБ разпределено публично на нов съдия"}
{"url": "https://news.bg/crime/kurier-instsenira-otvlichane-v-targovishte.html", "text": "Полицаи разкриха инсценирано отвличане, съобщиха от МВР-Търговище.Служител от куриерска фирма се обадил на шефовете си, че е отвлечен и заключен в служебния си автомобил в гориста местност край Търговище. Сигналът е получен в полицията на 6 ноември 2017 г. малко след 20 часа. 21-годишният Е.М. твърдял, че е заключен в служебния си автомобил \"Рено Канго\" със софийска.Полицаите, разследвали \"отвличането\" установили, че сигналът е подаден, за да бъде прикрита кражба на 3205 лева, извършена по-рано същия ден от този служител.По случая е образувано досъдебно производство по описа на РУ-Търговище. Действията по разследването се извършват под ръководството на прокурор от Окръжна прокуратура-Търговище.", "date": "2017.11.07", "title": "Куриер инсценира отвличане в Търговище"}
{"url": "https://news.bg/crime/obvineniyat-za-ubiystvoto-v-borisovata-s-myarka-podpiska.html", "text": "Софийски градски съд промени мярката задържане под стража на Йоан Матев, обвиняем за убийството на Георги Игнатов в Борисовата градина в \"подписка\". Съдът се позова на това, че е изтекъл императивния срок от 8 месеца, след който мярката трябва да се измени.Ако бъде признат за виновен наказанието на Матев ще бъде затвор между 5 и 12 г, тъй като е бил непълнолетен при извършване на престъплението. Според съда при наказание под 15 г, мярката задържане под стража не може да бъде повече от 8 месеца.Съдебният състав беше категоричен, че прокуратурата е имала 8 месеца да организира досъдебното производство.Според прокурора по делото обаче е нямало пречки мярката да остане задържане под стража, защото законовият срок бил 1,6 г, а не 8 месеца, а наказанието за престъплението се предвижда да е повече от 15 г.От думите на адвокатката на Матев пък стана ясно, че по делото имало установени още два ДНК профила, като хората не били установени и разпитани. Те можели да имат отношение към престъплението. Прокуратурата обаче категорично отхвърли това твърдение, уточнявайки, че материалите от тези профили са намерени на 500 метра от престъплението и категорично нямат общо с него.Според защитата няма и преки доказателства за вината на Йоан Матев, а твърденията на прокуратурата, че той е извършителят, защото по това време телефонна клетка засякла телефона му, са смехотворни. Телефонът му бил засечен там, защото бил на тенис с брат си.Говорителят на градската прокуратура Зорница Таскова обясни, че решението ще бъде протестирано на Апелативен съд. Тя обясни, че делото не може да стигне до разследващия орган, защото имало непрекъснати жалби било за мярка, било за отвод на съда.От прокуратурата обясниха, че всеки път, когато се предявяват материалите по делото, това не може да стане защото или не се приемат призовките, или се декларира служебен или личен ангажимент, или делото се намира в процес на обжалване на мярка.Засега Йоан Матев остава в ареста, защото предстои обжалване пред САС.Припомняме, Йоан Матев беше обвинен за . Убийството беше извършено посред бял ден в парка, точно срещу бариерите на двора на БНР. Момчето е имало среща с приятели малко по-късно, а след като е бил намушкан е успял да се обади по телефона на приятелката си. Тя подала сигнала към тел. 112.Дни след деянието на сайта си МВР беше , показващ как младеж бяга от района на престъплението. Полицията апелира към гражданите за съдействие за изясняване на самоличността на бягащия предполагаем извършител на убийството, тъй като дълго време . Йоан Матев беше  - близо година и половина след престъплението. Тогава бе обявено, че братът на задържания е съобщил, че Йоан признал пред него за извършеното.Според информацията, дадена от полицията, след престъплението Йоан Матев и променил изцяло външността си, включително е започнал и да тренира, за да натрупа маса. ", "date": "2017.11.07", "title": "Обвиненият за убийството в Борисовата с мярка \"подписка\""}
{"url": "https://news.bg/world/zamarsyavaneto-na-vazduha-v-delhi-kato-da-izpushish-50-tsigari-na-den.html", "text": "Лекари обявиха извънредно положение за общественото здраве в индийската столица Делхи, тъй като качеството на въздуха в най-замърсения град в света достигна до нива, сравними с изпушването на най-малко 50 цигари на ден, пише \"Гардиън\".Слабият вятър и по-ниските температури се посочват като причина за увеличените нива на замърсяване на въздуха. Индийската здравна асоциация призова за отмяна на предстоящия полумаратон, за да се предотвратят \"катастрофални за здравето последствия\".Жителите на индийската столица са предупредени да не излизат от домовете си. Гъстият смог забави транспорта и доведе до подновяване на призивите към Индия и федералното правителство да предприемат мерки.Ръководителят на правителството на Делхи Арвинд Кеджривал заяви, че градът се е превърнал в \"газова камера\". Местното правителство обмисля дали временно да затвори училищата.Нивата на фини прахови частици (PM2.5) в Делхи днес достигнаха 710 микрограма на кубичен метър, което е повече от 11 пъти от безопасния лимит на Световната здравна организация.Оказва ужасен ефект върху всяка част от тялото, каза доктор Авинд Кумар, ръководител на болница \"Ганга Рам\", който сравни показващия 999 индекс на качеството на въздуха (AQI) в района на Пурам с изпушването на 50 цигари на ден.Качеството на въздуха в Делхи е изключително лошо заради вдигащия се прах по пътищата, откритите огньове, автомобилите, индустриалните емисии и горенето на култури в съседните щати. Но условията се влошават през зимните месеци.През 2014 г. Световната здравна организация обяви, че Делхи е най-замърсената столица в света, изпреварвайки Пекин, Китай. Изследване от 2015 г. показва, че около половината от 4,4 милиона деца в Делхи имат проблеми с белите дробове.", "date": "2017.11.07", "title": "Замърсяването на въздуха в Делхи - като да изпушиш 50 цигари на ден"}
{"url": "https://news.bg/crime/istoriyata-na-mvr-se-sazhivi-v-muzeya-na-ministerstvoto.html", "text": " По случай професионалния празник на българската полиция Архангеловден Музеят на МВР пусна специална експозиция на историята на Министерството на вътрешните работи от 1879 година до края на ХХ век.Изложбата е разделена в няколко части, показващи работата на основните дирекции на МВР през годините.Експозицията е изложена в изложбената зала на Музея на МВР, намиращ се на улица \"Лавеле\" №30. В нея са представени стари оръжия, униформи, награди и отличия, както и технически средства, ползвани от службите на МВР при разкриване на престъпления.Сред експонатите са и вещи на служители, документален и снимков материал, свързани с възникването, организацията и дейността на Министерството на вътрешните работи през годините.В експозицията е представен 4-канален полиграф (детектор на лъжата), който е бил използван от българските служби на Държавна сигурност в периода 1972 - 1989 година. Представени са още комплект за снемане на отпечатъци, уреди за разбиване на ключалки, тайници за пренасяне на наркотици, фалшиви парични знаци и документи, куфарче на криминалист, фотоснайпер, както и радиостанция \"СК-302\" за автомобил, използвана при обходи на уязвими райони.Като част от изложбата са поставени и веществени доказателства, запазени в Музея на МВР и Научноизследователския институт по криминалистика и криминология - бастун и сабя-пушки; други самоделни оръжия; радиопредавателят на Иван-Асен Георгиев, обвинен и осъден за шпионаж в полза на САЩ; част от американска фотоапаратура за заснемане на обекти от голяма височина, намерена на територията на България през 1956 година. Отделен кът от експозицията илюстрира работата на известните рецидивисти - касоразбивачът Спас Спасов и фалшификаторът Тодор Кривналиев. Посетителите на изложбата може да разгледат запазени в МВР инструменти, с които двамата многократно осъждани престъпници са извършвали своите удари.Изложбата подкрепя Националната благотворителна кампания за подпомагане на децата на загиналите и пострадалите при изпълнение на служебните си задължения служители от системата на МВР.Експозицията беше официално открита от директора на Дирекция \"Информация и архов\" към МВР Благой Тодоров. На откриването присъстваха и зам.-министърът Милко Бернер и главният секретар Младен Маринов.", "date": "2017.11.07", "title": "Историята на МВР се съживи в музея на министерството"}
{"url": "https://news.bg/crime/prerazpit-na-eksperti-za-tyutyunevite-skladove-v-plovdiv-iska-zashtitata.html", "text": "Любомир Данчев, осъден на 4 години затвор за палежа на Тютюневите складове в Пловдив, иска да бъде оправдан изцяло, съобщи БНТ.Жалбата срещу присъдата му бе разгледана от Окръжния съд в града. Съдът отхвърли искането на подсъдимия и ще се произнесе с нова присъда след месец.Бездомникът Любомир Данчев твърди, че е невинен и по време на пожара не е бил в сградата.Пред bTV адвокатът на Данчев - Стефан Левашки заяви, че макар и неговият клиент да е с известен интелектуален дефицит, той е човек с изострено чувство за справедливост и твърди, че не е направил нещо, което да доведе до този пожар. \"Няма как от лошо загасена цигара да се случи това и не мога да се съглася с изводите на първоинстанционния съд\", добави адвокат Левашки.Защитата ще иска нов разпит на експертите, които изготвиха петорната експертиза за палежа. Според юриста, те са били разпитани на твърде ранен етап и не са имали възможност да се запознаят с по-късно събраните доказателства.От Националният институт за недвижимо културно наследство и община Пловдив предвиждат определянето на нова зона за индустриалното наследство. Част от сградите ще бъдат с актуализиран статут, а други ще бъдат предложени за обявяване на паметници на културата.Собствениците на изгорелите тютюневи складове вече за внесли и документация за възстановяване.Kрасимир Тодоров, и.д. на НИНКН заяви пред обществената телевизия, че за част от сградите има влезли устройствени планове, има проекти, които са внесени за фасадна реставрация, за укрепване. Има и предложения за адаптация, които разглеждаме. Според него няма опасност статутът да бъде променен.", "date": "2017.11.07", "title": "Преразпит на експерти за Тютюневите складове в Пловдив иска защитата"}
{"url": "https://news.bg/regions/manolova-zove-da-se-oprostyat-smetkite-za-tok-na-bedstvashtite-v-burgasko.html", "text": "Омбудсманът Мая Манолова призова електроразпределителното дружество да опрости сметките за ток за този месец на пострадалите семейства при наводненията в област Бургас. Днес Манолова е посетила бедстващите хора от община Камено.Към момента  за подпомагане на бедстващите хора е събрала близо 252 хил. лв. С част от тези средства ще се извърши ремонт на 36 къщи в община Камено. От БЧК са осигурили и машини, поемащи влагата от наводнените къщи.Хората обаче отказват да използват изсушителните машини, защото те потребяват много електричество. По думите на Манолова хората се притесняват да използват уредите, защото се плашат от сметките си за ток, които трябва да платят. \"Затова съм подготвила писмо до ръководството на ЕВН с настояване да подкрепят хората от Камено, като опростят целите или част от сметките им за месец ноември\", заяви омбудсманът.\"Смятам, че не трябва да чакаме на дарения или на солидарността на хората. Необходим е законов регламент, който да казва по какъв начин да се обезщетят пострадалите при подобни бедствия. Едно от решенията е застраховането, но предвид бедността на хората в България, това е по-трудният път. Държавата трябва да се намеси и браво на правителството, че се е включило с 1 млн. лв., които да бъдат разпределени между двете пострадали общини - Камено и Бургас. Тези кризисни ситуации трябва да имат ясна законова регламентация, за да не чакаме на добри жестове\", коментира още Мая Манолова. Манолова съобщи и че институцията на омбудсмана ще се включи в подкрепа на пострадалите хора в Община Камено със средства за ремонта на детската градина в село Черни връх. По думите ѝ средствата ще дойда от Националната благотворителна кампания \"Великден за всеки - дари празник на баба и дядо\", от която са останали непотърсени ваучери на стойност 30 000 лв.Стана ясно още, че наблюдаващият прокурор по делото за наводненията в Бургаско Красимира Кателиева е в отпуск. Случаят все още не е предаден на следствието, поради което по случая няма назначен следовател.Към момента Окръжната прокуратура в Бургас е образувала  за загиналите при наводненията хора. По производствата работят само разследващите полицаи, които са извършили огледи и разпити на свидетели.Всеки, който има възможност да дари средства за подпомагането на пострадалите хора при наводненията в област Бургас, може да подкрепи Националната инициатива на БЧК:", "date": "2017.11.07", "title": "Манолова зове да се опростят сметките за ток на бедстващите в Бургаско"}
{"url": "https://news.bg/world/voynata-v-siriya-ne-svarshva-s-pobedite-v-deyr-ez-zor-natarti-asad.html", "text": "Президентът на Сирия Башар Асад заяви, че победите на сирийската армия и съюзниците им срещу терористичните организации не приключват с провинция Дейр ез Зор, където се намира последният бастион на ДАЕШ (\"Ислямска държава\").Това съобщават от пресцентъра на сирийския президент, цитиран от Ройтерс.По време на среща с Али Акбар Велаяти, съветник по външните работи на върховния лидер на Иран, Асад отбеляза, че водената от сирийската армия и съюзниците им война също е насочена към тези, които се опитват да \"разделят и отслабват държави\".", "date": "2017.11.07", "title": "Войната в Сирия не свършва с победите в Дейр ез Зор, натърти Асад"}
{"url": "https://news.bg/int-politics/sauditska-arabiya-obvini-iran-v-pryaka-voenna-agresiya.html", "text": "Престонаследникът на Саудитска Арабия принц Мохамед бин Салман обвини Иран в \"пряка военна агресия\", доставяйки ракети на бунтовниците в Йемен.Това \"може да бъде разглеждано като акт на война\", цитират думите на принца държавните медии, които той е казал пред британския външен министър Борис Джонсън в телефонен разговор.В събота беше прихваната балистична ракета близо до саудитската столица Рияд.Иран отрича да въоръжава бунтовниците хуси, които се сражават с ръководената от Саудитска Арабия коалиция, която подкрепя правителството на Йемен.Външният министър на Иран Мохамед Джавад Зариф заяви вчера, че \"агресивните войни\" и \"регионалният тормоз\" от страна на Саудитска Арабия застрашават Близкия изток.Свързани с хусите медии уточняват, че бунтовниците са изстреляли балистична ракета Burkan H2 по международното летище в Рияд, което се намира на около 850 км от границата с Йемен и на 11 км североизточно от Рияд.Саудитските медии съобщиха, че противоракетната отбрана е прихванала ракетата по време на полет, но че фрагменти от ракетата са паднали в района на летището. Не се съобщава за пострадали.От международната правозащитна организация Human Rights Watch обявиха, че изстрелването на безразборна ракета по преобладаващо гражданско летище е очевидно военно престъпление.Официалната саудитска агенция СПА информира днес, че в телефонния си разговор с принц Мохамед, Борис Джонсън е осъдил изстрелването на балистична ракета от бунтовниците хуси и потвърдил \"подкрепата на Великобритания за Кралство Саудитска Арабия в борбата срещу заплахите за сигурността\".\"От своя страна престолонаследникът подчерта, че участието на иранския режим в снабдяването на своите милиции хуси с ракети се разглежда като пряка военна агресия от страна на иранския режим и това може да бъде разглеждано като акт на война срещу кралството\", се допълва в съобщението.Външният министър на Саудитска Арабия Адел ал Джубейр заяви пред СиЕнЕн вчера, че ливанското радикално движение \"Хизбула\", прокси на Иран, също е участвало в изстрелването на ракетата.\"Това беше иранска ракета, изстреляна от \"Хизбула\" от територията, окупирана от хусите в Йемен\", посочи Джубейр.В отговор на атаката, коалицията обяви \"временното\" блокиране на всички сухопътни гранични пунктове, летища и пристанища, но каза, че в страната ще продължи да влиза хуманитарна помощ при стриктни процедури за проверка.Ала ООН заяви, че е била възпрепятствана да изпрати два полета с хуманитарна помощ вчера.Повече от 8670 души - 60 процента от тях цивилни - бяха убити и близо 50 хил. ранени при въздушни удари и сражения, откакто коалицията, оглавявана от Саудитска Арабия се намеси в конфликта в Йемен през март 2015 г.", "date": "2017.11.07", "title": "Саудитска Арабия обвини Иран в \"пряка военна агресия\" "}
{"url": "https://news.bg/world/v-krit-izprobvat-sposobnostite-na-nato-za-protivoraketna-otbrana.html", "text": "Американски войски изстрелват ракети \"Стингър\" и \"Пейтриът\" от гръцкия остров Крит, като изпробват и увеличават  въздушната защита на територията на Европа в краткосрочен и дългосрочен план, съобщава Stars and Stripes.В продължение на две седмици екипи на НАТО за противоракетна и въздушна отбрана тестват способността на алианса да възпира и ако е необходимо, да прихваща ракети, които влизат във въздушно пространство на пакта.Две батареи \"Пейтриът\" от 5-и батальон базиран в Германия, 7-и артилерийски полк за противовъздушна защита, ракети \"Стингър\" от 173-та авиобригада и 2-ра кавалерия проверят способности за противоракетна отбрана с малък обсег на действие. Пехотата е от новообучени в школата за противоракетна отбрана на армията във Форт Сил, Окла.\"Това е нова инициатива на началника на армията, да помогне на способностите за въздушната отбрана с малък обсег на действие\", коментира полк. Дейвид Шанк, командир на 10-то командване на армията за въздушна и ракетна отбрана.В Европа има недостатъчна способност за действие точно в това направление и това буди безпокойство в армията, която е загубила значителна огнева мощ в десетилетията след Студената война.Тазгодишното упражнение \"Артемида старт\" с огнестрелно оръжие е водено от Германия и придобива значение на фона на по-агресивна Русия и натрупването на ракетния потенциал на Москва в нейния анклав Калининград, който е между страните от НАТО Полша и Литва.Миналия месец Русия разгърна в Калининград ядрени ракети \"Искандер\". Ракетите имат ефективен обхват около 1 500 км, което им позволява да стигнат до Берлин.Повече от 600 немски войници от въздушно ракетно крило 1, заедно с повече от 200 американски войници от 10-ото командване на армията за противовъздушна и противоракетна отбрана, ще изстрелят около 100 ракети \"Пейтриът\" и \"Стингър\" по време на четиридневните тренировки на НАТО.\"Това е чудесна възможност тези войници да правят това, за което са дошли в армията, и то е да насочат стомана към целта\", допълва Шанк. \"За това се обучават и това е начинът, по който усъвършенстваме нашия занаят\", добавя той.Подразделенията често участват в упражнения по източния край на НАТО, като 2-ри кавалерийски полк осигурява инициативата на НАТО за разширено присъствие, която включва бойни групи от съюзници в Полша и всяка от балтийските държави.\"Ние непрекъснато се обучаваме не само с нашите немски съюзници, но и в цяла Европа със съюзниците и партньорите\", коментира Шанк.", "date": "2017.11.07", "title": "В Крит изпробват способностите на НАТО за противоракетна отбрана"}
{"url": "https://news.bg/world/natsionalnata-gvardiya-na-putin-shte-ohranyava-ruskite-regionalni-lideri.html", "text": "Руският президент Владимир Путин е поискал елитните войници към нови сили - Националната гвардия - да охраняват руските губернатори, информира БиБиСи.Предложението е включено към проектозакон, който се очаква да бъде одобрен от руските депутати.Националната гвардия, заработила от миналата година, се води от бившия бодигард на Путин, Виктор Золотов, който е дългогодишен съюзник на руския лидер.Путин назначи нови 11 губернатори преди президентските избори през март 2018 г. Очаква се руският лидер да се кандидатира за четвърти мандат.Новите регионални лидери са далеч по-млади от уволнените.Към момента елитна руска охрана пази само президента, премиера, топ представителите на парламента и съдебната власт, както и чуждестранни лидери.Основните задачи на новата гвардия са свързани с борба с тероризма, охрана на важни обекти като ядрени централи, складове с оръжие, предотвратяване на безредици и борба с незаконната търговия на наркотици и оръжия.Ръководителите на гвардията са пряко подчинени на Кремъл, заобикаляйки министрите на вътрешните и външни работи.В новия законопроект се посочва, че Националната гвардия ще охранява и \"други лица\" освен губернаторите. Не се конкретизира какви точно други хора ще охранява.Путин многократно предупреждава, че Русия трябва да се защити от \"цветни революции\" като тези в Украйна, Грузия и Киргизстан.Националната гвардия съставлява повече от 340 000 служители, от които 160 000 идват от вътрешното министерство.Политическият анализатор Дмитрий Орешкин, цитиран от всекидневника \"Комерсант\" описва гвардията като \"елитна структура, създадена от Путин\". Той добави, че гвардията като цяло е поверена на Золотов.\"\", добави експертът.", "date": "2017.11.07", "title": "Националната гвардия на Путин ще охранява руските регионални лидери"}
{"url": "https://news.bg/int-politics/kazhi-ne-na-tramp-i-voynata-zovat-gnevni-protestirashti-v-yuzhna-koreya.html", "text": "Полицията в южнокорейската столица Сеул беше вдигната на крак, след като стотици гневни демонстранти заляха улиците край президентската резиденция \"Синия дом\" в града, държейки плакати с призиви \"Кажи не на Тръмп, кажи не на войната\" и \"Тръмп не е добре дошъл!\".Протестиращите обвиниха Тръмп за войнстващата реторика, която би могла да увеличи потенциала за опустошителен военен конфликт на Корейския полуостров.Хората също така смятат, че американският държавен глава притиска Сеул да купува повече американски оръжия, заедно с натиска върху президента Мун Дже-ин да сключат двустранно споразумение за свободна търговия, което да бъде по-благоприятно за Америка.Един от протестиращите от организацията, наречена \"Никаква коалиция с Тръмп\", заяви: \"Ние се противопоставяме на посещението на Тръмп в Южна Корея, който засили страховете за война на Корейския полуостров.\"Организацията също така планира да протестира утре край сградата на парламента в Сеул, където Тръмп ще произнесе реч, призоваваща международната общност да увеличи натиска върху Северна Корея.Повече от 15 000 полицаи са разположени по улиците в Сеул за осигуряване на допълнителна сигурност по време на посещението на Тръмп.Тръмп обаче има и привърженици в Южна Корея. Стотици от тях са скандирали \"САЩ!\" и \"Кръвни братя Корея и САЩ\", веейки американски и южнокорейски знамена, докато е преминавал кортежът на американския държавен глава.Някои южнокорейци подкрепят твърдата позиция на Тръмп срещу Северна Корея и обвиняват президента Мун Дже-ин, че е твърде мек към севернокорейския вожд Ким Чен-ун.", "date": "2017.11.07", "title": "\"Кажи не на Тръмп и войната\", зоват гневни протестиращи в Южна Корея"}
{"url": "https://news.bg/politics/nad-13-mln-lv-dopalnitelno-za-bedstviya-odobri-pravitelstvoto.html", "text": "На Министерски съвет днес беше одобрено отпускането на допълнителни над 13 млн. лв за покриване на разходите от извънредно появили се бедствия.Точната сума, която ще бъде отпусната за изпълнение на дейности по предотвратяване, овладяване и преодоляване на последиците от бедствия е 13 484 783 лв.Сумата би трябвало да покрие непредвидени разходи от администрациите за преодоляване на щетите от активизирали се свлачища, големи пожари, наводнения, бури, градушки, снегонавявания, срутвания, както и за неутрализиране на боеприпаси, открити извън полигоните на Българската армия.Разходите са предложени от Междуведомствената комисия за възстановяване и подпомагане към МС и ще бъдат осигурени за сметка на резерва за непредвидени и неотложни разходи по Закона за държавния бюджет.Малко над 4 милиона лева отиват за подпомагане на бедстващите за справяне с щетите в Бургаско. Това стана ясно от коментара на вътрешния министър Валентин Радев след правителственото заседание. Там са съсредоточени силите, отчете той. Гражданите, дано не се случва никога и с никого, трябва да се грижат за домовете си, смята силовият министър. Каквото може държавата, разбира се ще го направи, успокои Радев.", "date": "2017.11.07", "title": "Над 13 млн. лв. допълнително за бедствия одобри правителството"}
{"url": "https://news.bg/world/antiteroristichna-operatsiya-predotvratyava-ataka-v-nitsa.html", "text": "Девет души на възраст от 18 до 65 години, включително и двама братя, са арестувани тази сутринта, по време на анти-терористична операция в Ил дьо Франс в Париж и в района на Алп Маритим (югоизточната част на страната), съпбщава Le Parisien.Източници съобщават пред \"Фрнс прес\" за 10 задържани и че операцията е съвместно с швейцарските власти.Швейцарските власти съобщават, че 23-годишна колумбийка е задържана след полицейски акция, коментират предполагаемо участие в терористична дейност и забранени ислямистки групировки като \"Ал Кайда\" и ДАЕШ (Ислямска държава), съобщава \"Ройтерс\". Повече от 240 души са убити във Франция от началото на 2015 г. в атаки на ислямистки бойци или нападатели вдъхновени от ДАЕШ.Продължават издирвателните действия, арестите са извършени в Aix-en-Provence (Bouches-du-Rhône), Menton (Alpes-Maritimes), както и Val-de-Marne и в Seine-Saint-Denis.Операция се провежда с подкрепата на RAID, от служители на дирекция за борба тероризма SDAT, регионалната дирекцията на съдебната полиция на Марсилия и Генералната дирекция за вътрешна сигурност.Действията са част от предварително разследване, започнато през май миналата година от антитерористично звено на Парижката прокуратура за \"престъпна конспирация за терористични действия\".Според информацията към момента е имало план за атака срещу Ница, разследващите също споменават \"обезпокоителни разговори\".Някои от задържаните, включително няколко приели неотдавна исляма, са известни на разузнавателните служби със своята радикализация.", "date": "2017.11.07", "title": "Антитерористична операция предотвратява атака в Ница"}
{"url": "https://news.bg/politics/dogovorat-za-dobrosasedstvo-s-makedoniya-vliza-v-parlamenta.html", "text": "Договорът с Република Македония за добросъседство влиза за ратификация в парламента, съобщиха от Министреския съвет.На днешното правителствено заседание министрите от кабинета \"Борисов-3\" внасят за ратификация в Народното събрание Договора за приятелство, добросъседство и сътрудничество с Република Македония, подписан на 1 август т. г. в Скопие от премиерите на двете държави. Ратифицирането му е израз на желанието на България да изгради добросъседски отношения на основата на европейските ценности.Договорът ще даде осезаеми резултати върху разширяване на транспортните връзки и комуникации между двете държави.След ратификацията двете страни ще участват в усвояване на средства по регионални инфраструктурни и трансгранични проекти, както и улесняване на контактите на хората от двете страни, гласят мотивите към документа.", "date": "2017.11.07", "title": "Договорът за добросъседство с Македония влиза в парламента"}
{"url": "https://news.bg/world/zelenata-partiya-na-germaniya-gotova-na-kompromisi-za-koalitsiya.html", "text": "Лидерите на Зелената партия на Германия съобщиха, че няма да настояват за конкретни дати за затваряне на топлоелектрическите централи и забрана на дизеловите и бензинови автомобили, информира Ройтерс.Така партията оттегля две ключови искания преди подновяването на преговорите за коалиция с консерваторите и Свободната демократическа партия.Партиите все още не могат да сближат позициите си по теми като борбата с климатичните промени, енергетиката и имиграцията.\"\", каза единият от лидерите на Зелената партия Симоне Петер пред вестник Rheinische Post.Тя добави обаче, че е решаващо значение да бъдат договорени допълнителни мерки за защита на околната среда с цел намаляване на въглеродните емисии в Германия с 40% до 2020 г. в сравнение с нивото от 1990 г., както канцлерът Ангела Меркел обеща по-рано.Вчера Меркел и лидерът на консерваторите в парламента Фолкер Каудер заявиха, че ще спазят обещанието си за климата.Другият лидер на Зелената партия, Чем Йоздемир, също сигнализира, че партията е готова на компромис за автомобилите.Ясно е за мен, че ние сами не можем да наложим крайната дата 2030 г. за дизеловите и бензинови автомобили, каза Йоздемир пред вестниците Stuttgarter Zeitung и Stuttgarter Nachrichten.Но според него е важно за Зелената партия потенциалните коалиционни партньори да се съгласят на \"ясен ангажимент\" бъдещите автомобили да не създават въглеродни емисии.Той подчерта, че могат да се въведат специални данъчни облекчения и бонус системи за автомобилни компании, които произвеждат предимно електрически автомобили.Антон Хофрайтер, лидер на парламентарната група на Зелената партия, заяви, че сега другите партии трябва да направят компромис, за да може да бъде сключено коалиционно споразумение.", "date": "2017.11.07", "title": "Зелената партия на Германия готова на компромиси за коалиция"}
{"url": "https://news.bg/politics/po-barzo-administratsiite-da-se-otkazvat-ot-izlishnite-hartii-nastoyava-kabinetat.html", "text": "Министерствата и агенциите трябва да ускорят изпълнението на ангажиментите си за намаляване на административната и регулаторната тежест. Кабинетът прие доклада на вицепремиера Томислав Дончев за напредъка по ангажиментите на министерствата, свързани с предложените от тях мерки за намаляване на административната тежест за гражданите и бизнеса.Основен приоритет в него е необходимостта от цялостно ускоряване на изпълнението на поетите ангажименти за намаляване на административната и регулаторната тежест. През август министерствата и агенциите констатираха общо 605 услуги и регулаторни режима, които могат да бъдат оптимизирани. Към 31 октомври 28% от предложените от министерствата мерки за намаляване на административната тежест за гражданите и бизнеса са изпълнени, 37% са в процес на изпълнение.За реализирането на 35% от мерките се налага по-продължителна работа в търсене на подходящата нормативна формула.На администрациите е даден срок до 15 януари 2018 г. да представят на вицепремиера Дончев обобщен доклад как вървят мерките за намаляване на административната и регулаторната тежест.", "date": "2017.11.07", "title": "По-бързо администрациите да се отказват от излишните хартии, настоява кабинетът"}
{"url": "https://news.bg/politics/davame-800-mln-leva-za-zhp-liniyata-plovdiv-burgas-predi-odobrenieto-na-ek.html", "text": "С 800 млн. лева ще бъде финансирана рехабилитацията на жп линията от Пловдив до Бургас, решиха министрите от кабинета \"Борисов-3\". Министрите се съгласиха Управляващият орган на Оперативна програма \"Транспорт и транспортна инфраструктура\" 2014-2020 г. да подпише договор с Национална компания \"Железопътна инфраструктура\". Договорът е за рехабилитация на жп линията Пловдив - Бургас, фаза 2, преди решението за неговото одобрение от Европейската комисия.Проектът се финансира от ОП \"Транспорт и транспортна инфраструктура\". Общата му стойност е малко над 800 млн. лева, а отпуснатите европейски средства са приблизително 500 млн. лева.С правителственото решение става възможно стартирането на дейностите по изграждане и рехабилитация на няколко железопътни отсечки между Пловдив и Бургас до окончателното одобрение на проекта от Европейската комисия.Целта на проекта е повишаване на безопасността на жп транспорта и скоростта за движение на влаковете до 160 км/ч. С него ще се намали времето за пътуване с влак от Пловдив до Бургас с 40 минути.", "date": "2017.11.07", "title": "Даваме 800 млн. лева за ЖП линията Пловдив-Бургас преди одобрението на ЕК"}
{"url": "https://news.bg/world/madrid-podgotvyashe-valna-ot-represii-i-nasilie-v-kataluniya-obyavi-puchdemon.html", "text": "Сваленият лидер на Каталуния Карлес Пучдемон заяви, че се е преместил в Белгия, защото Испания е подготвяла \"вълна от репресии и насилие\" срещу сепаратисткото движение, информира АФП.Пучдемон, чието каталунско правителство обяви независимост от Испания през миналия месец и впоследствие беше свалено от Мадрид, е в Белгия, където е изправен пред екстрадиране в Испания. Испанската прокуратура повдигна обвинения срещу него за бунт и подмолна противодържавна дейност.\"\", каза той пред Радио Каталуния.Пучдемон добави, че той и четирима бивши министри представляват Каталуния с \"правителство в изгнание\" в Белгия.Той обаче не обясни как пътуването му до Белгия е предотвратило планираното от Мадрид насилие в Каталуния.За 21 декември Мадрид организира предсрочни избори в богатия регион.Пучдемон заяви, че е готов да участва на вота.През следващата седмица той и другите четирима бивши министри ще се явят пред белгийски съдия относно молбата на Испания за екстрадирането им.", "date": "2017.11.07", "title": "Мадрид подготвяше вълна от репресии и насилие в Каталуния, обяви Пучдемон"}
{"url": "https://news.bg/world/yuzhna-koreya-obmislya-da-zakupi-amerikanski-yadreni-podvodnitsi.html", "text": "Президентът на САЩ Доналд Тръмп и южнокорейският му колега Мун Дже-ин се съгласиха да започнат преговори на \"работно ниво\" между двете държави относно потенциално закупуване на ядрени подводници от страна на азиатската държава.Това разкри прессекретарятът на държавния глава на Южна Корея, цитиран от АП.От пресцентъра на Мун поясниха, че двамата държавни глави са обсъдили възможността Южна Корея да се сдобие с разузнавателна техника във връзка със заплахите от страна на КНДР.Мун заяви след срещата си с Тръмп, че двамата лидери са се съгласили да си сътрудничат за укрепване на бойния потенциал на Южна Корея чрез придобиване или разработване на модерни оръжия.Представители на правителството на азиатската държава одобряват Южна Корея да се сдобие с ядрени подводници.", "date": "2017.11.07", "title": "Южна Корея обмисля да закупи американски ядрени подводници"}
{"url": "https://news.bg/world/putin-konfliktnite-zoni-se-prevarnaha-v-dohodonosen-biznes-za-nyakoi.html", "text": "Конфликтните зони се превърнаха в \"доходоносен бизнес\" за някои. Това заяви президентът на Русия Владимир Путин, цитиран от местни медии.Той изрази тревогата си от това, че терористите са се сдобили с оръжия, които първоначално са били предоставени на така наречената \"умерена опозиция\".Прави впечатление, че горещите точки и конфликтните зони са се превърнали за някои в доходоносен бизнес, връзка със сиви схеми за доставка на оръжие в държави и региони с нестабилна военна и политическа ситуация, каза Путин на среща на Комисията за военнотехническо сътрудничество на Русия с чужди държави.Според него \"\".Руският президент изрази безпокойството си, че някои производители на оръжие \"нарушават нормите и принципите на международното право\", което е довело до доставянето на оръжие за \"умерената опозиция\", попаднало впоследствие в ръцете на терористи., поясни той.Путин увери, че Москва контролира доставките на руско оръжие.", "date": "2017.11.07", "title": "Путин: Конфликтните зони се превърнаха в „доходоносен бизнес” за някои"}
{"url": "https://news.bg/crime/pravitelstvoto-prie-usloviyata-i-reda-za-opredelyane-na-vanshni-eksperti.html", "text": "На министерски съвет днес беше приета Наредба за условията и реда за определяне на външни експерти за проверка на техническите спецификации при възлагане на обществени поръчки.Влезлият в сила на 15 април 2016 г. Закон за обществените поръчки дефинира променен вид и обхват на предварителния контрол, осъществяван от Агенцията по обществени поръчки (АОП).Новият вид контрол е на случаен избор и предвижда мониторинг на определени процедури. Регламентирано е и проверките, които АОП ще извършва на техническите спецификации.За извършването на тези проверки са необходими специални знания в различни професионални области, затова АОП ще привлича външни експерти, притежаващи съответните квалификация и опит.Набраните експерти ще бъдат включени в списък, който ще се поддържа от АОП и ще се публикува на Портала за обществени поръчки.Изискванията към външните експерти са за завършено висше образование и не по-малко четири години професионален опит в заявената област на вписване, придобит през последните 10 години.Заявленията на експертите ще се разглеждат от комисия, определена със заповед на изпълнителния директор на АОП. Част от комисията ще бъдат представители на Министерството на финансите и на Националния център за информация и документация.Веднъж годишно този списък ще бъде допълван, като документи за включване в него могат да се подават в периода 1-31 октомври.Веднъж влязло в списъка, името на всеки експерт ще фигурира там 3 години. След изтичане на този срок е възможно подновяване на валидността за нов тригодишен период.На случаен принцип ще се избират външните експерти, които ще проверяват техническите спецификации. Изборът ще се извършва от специален софтуер, поддържан от АОП.Приетата наредба регламентира също така условията и реда за определяне и изплащане на възнагражденията на външните експерти.", "date": "2017.11.07", "title": "Правителството прие условията и реда за определяне на външни експерти"}
{"url": "https://news.bg/int-politics/yadrenite-sili-na-rusiya-v-sastoyanie-da-vazprat-vseki-agresor.html", "text": "Валери Герасимов, началникът на Генералния щаб на руските военновъздушни сили, заяви пред руското министерство на отбраната, че в момента стратегическите ядрени сили на страната са в състояние да нанесат неприемливи щети на всеки агресора, включително на тези, които имат противоракетни оръжия, съобщава \"Спутник\".\"Общият дял на съвременните оръжия в наземните, въздушните и морските стратегически ядрени сили е доведен до 74%\", допълва Герасимов. Той също така коментира, че бойните способности на авиационните стратегически ядрени сили са се увеличили с един и половина пъти за пет години.\"Броят на въздухоплавателните средства, способни да използват нови крилати ракети, се е увеличил повече от 11 пъти, съвременните стратегически ракетоносци се е увеличил с 53% в сравнение с 2012 г. и възлиза на 75,7%\", добавя Герасимов. Той също така подчертава, че руските войски са тествали всички съвременни оръжия в Сирия.Четири ракетни бригади на Източния военен окръг са оборудвани с комплекси Искрандер-М, съобщава Валери Герасимов. \"Като част от Източния военен окръг са образувани армейски корпуси, ракети, артилерия, противовъздушна бригада, както и бригада на армейската авиацията. Ракетните комплекси на Искрандер-М са предадени на четири ракетни бригади в района\", допълва Герасимов.Руското министерство на отбраната и военно-индустриалният комплекс на страната работят за увеличаване на бойните способности на военноморския компонент на стратегическите ядрени сили на Русия, коментира Валерий Герасимов, във връзка с положението на руските военноморски сили.\"Започна работа по създаването на атомна подводница кръстосвач с подобрени характеристики Борей-Б\", каза Герасимов. Той подчертава, че руската флота понастоящем очаква до 2020 г. да бъдат построени пет подводници Борей-А.", "date": "2017.11.07", "title": "Ядрените сили на Русия в състояние да възпрат всеки агресор"}
{"url": "https://news.bg/politics/spomenat-za-d-r-zhelyu-zhelev-sabra-chetirima-prezidenti.html", "text": "Краят на прехода ще дойде, когато престанем да употребяваме историята за злободневен политически бизнес и когато разномислието ражда дискусии, а не подхранва омразата. Това заяви президентът Румен Радев при откриването на възпоменателна плоча пред родната къща на първия демократично избран президент д-р Желю Желев.На събитието присъстваха президентите Петър Стоянов (1997-2002), Георги Първанов (2002-2012) и Росен Плевнелиев (2012-2017).\"Д-р Желев (който бе президент на страната от 1990 до 1997) ни напусна преди две години. Той имаше нелека съдба. Прояви куража на инакомислието, когато други мълчаха. Пое отговорност за страната, когато всички спореха и се надвикваха. Понесе упреците на опонентите и предателствата на своите. Но Желев остана народен човек, когато мнозина се срамуваха и клеймяха думата \"народен\", заяви в изказването си на церемонията Румен Радев.Президентът подчерта, че епохата е натоварила политиците на прехода с бремето на много грешки - и техни, и чужди. Огромните надежди са се сблъскали със суровата действителност, а идеалистите са били изместени от циниците, каза в речта си Радев.\"Желев се водеше от идеи, не от корист. Остана безсребреник, когато други осребряваха куража на инакомислещите и надеждите на всички българи. Остана демократ, когато всички се сочеха с пръст\", каза президентът и добави, че той бе убеден европеец от поколението на Хелмут Кол и Франсоа Митеран, за което кауза бяха мирът, солидарността и единството на континента, заяви държавният глава.Той определи като знаменателно събирането на четирима държавни глави. Държавният глава посочи още, че датата десети ноември наближава, а именно нея неизменно свързваме с доктор Желев, като 28 години след началото на промените \"политическите страсти продължават да вилнеят\".\"От години спорим дали преходът е свършил. Мисля, че ще можем да го твърдим, когато престанем да употребяваме историята за злободневен политически бизнес, когато разномислието ражда дискусии, а не подхранва омразата. Когато аргументите изместят дамгите. Когато се проникнем с уважение към всички жертви, от всички епохи и се отнасяме с респект към градивните, прогресивните и родолюбците. Без прошка за престъпленията, но с разбиране за общата драма, в която всеки от нас носи своята отговорност и никой не е безгрешен\", допълни президентът Румен Радев.", "date": "2017.11.07", "title": "Споменът за д-р Желю Желев събра четирима президенти "}
{"url": "https://news.bg/politics/sinhronizirat-s-evrouredbata-zakona-za-markite-i-geografskite-oznacheniya.html", "text": "Два закона се синхронизират с европейската нормативна уредба. Правителството предлага промени в Закона за марките и географските означения.Те са изготвени във връзка с постъпило запитване от Европейската комисия за поддържането на национална закрила на географските означения за земеделски продукти и храни. Поправките целят привеждане на действащия закон в съответствие с изискванията на европейското законодателство и по-конкретно с разпоредбите на регламента относно схемите за качество на селскостопанските продукти и храни.Съгласно разпоредбите на документа, държавите членки нямат право да предоставят национална закрила на географски означения за земеделски продукти и храни. С влизането на закона регистрацията на географските означения за земеделските продукти и храни, направена по реда на закона, се прекратява. Прекратяват се и всички производства по подадени в Патентното ведомство заявки за регистрация на географски означения за земеделски продукти или храни, по които до влизането в сила на промените няма влязло в сила решение. С приемането на промените ще се постигне съответствие на националното законодателство с правото на ЕС в областта на географските означения.Предлагат се и промени в Закона за малките и средните предприятия, чиято цел е да се осигури синхронизиране на българското законодателство с европейската нормативна уредба, регламентираща категоризацията и свързаността на предприятията.Конкретното определяне на категориите и свързаността на малките и средните предприятия са от значение за правилното усвояване на средства от европейските структурни и инвестиционни фондове.", "date": "2017.11.07", "title": "Синхронизират с евроуредбата Закона за марките и географските означения"}
{"url": "https://news.bg/politics/abv-ne-revnuvat-che-sotsialistite-pocherpili-idei-ot-predizbornata-im-programa.html", "text": "БСП черпят идеи от предизборната платформа на АБВ. Това заяви лидерът на АБВ Константин Проданов на пресконференция в централата на партията.Според Проданов БСП си присвояват идеи и политики от предизборната програма на АБВ. По думите му такива са идеите за прогресивното данъчно облагане, премахването на сегашния статут на болниците и отпадането на принципа на делегираните бюджети.Въпреки това Проданов заяви още, че в политиката няма монопол на идеи и се радва, че политиките на АБВ имат чуваемост. Според него всичките 5 фундаментални теми и политики, обсъждани от БСП на , всъщност присъстват в резюмето на предизборната платформа на сайта на АБВ още от февруари 2017 година.Лидерът на АБВ смята още, че  не е алтернативен, защото в него няма нищо разписано. В проекта имало подборка от заявки, които също липсвали от предизборната кампания на социалистите.Относно  Проданов също беше категоричен: \"Най големият проблем на Бюджет 2018 е, че е бюджет на застоя, забавеното развитие.\" Според лидера на АБВ бюджетът на ГЕРБ и ОП е \"копи-пейст\" на миналогодишния бюджет.Проданов обясни още, че в секторите социална политика, образование и здравеопазване се наблюдава остра нужда от действия. В тези сектори не се правели никакви съществени политики за по-справедливо разпределение на благата.\"Бюджет 2018 е един сериозен провал. Още една загубена година. Това са още едни 50 000 уши, които ще загуби страната. ГЕРБ управляват почти 10 години, което прави 500 000 извън страната\", отсече Проданов.Според него в проекта липсват смислени инициативи за инвестиционна политика като изграждането АЕЦ \"Белене\", което трябвало да се реализира като частен проект, както и отдаването на Летище \"София\" на концесия.Проданов беше категоричен и че ръстът от 3.9% , който се залага, е ръстът на световната икономика, като така ние ще изоставаме още в развитието си. Парите за здравеопазване също намалявали, защото в ЕС се отделят около 7% от БВП.Лидерът на АБВ заяви и че с този бюджет се прави \"геноцид\" над науката. От АБВ отново напомниха за предложението си за безплатни ясли и детски градини. То ще струва на бюджета 60 млн.лв.", "date": "2017.11.07", "title": "АБВ не ревнуват, че социалистите почерпили идеи от предизборната им програма"}
{"url": "https://news.bg/int-politics/v-rusiya-otbelyazvat-hladno-100-godishninata-ot-bolshevishkata-revolyutsiya.html", "text": "Руските власти с неохота отбелязват 100-годишнината от Болшевишката революция, като се провеждат само незначителни събития за отбелязване на преврата, който даде началото на продължилото повече от 70 години комунистическо управление, припомня \"Франс прес\".Руският президент Владимир Путин, който направи думата \"стабилност\" ключова за 17-годишното си управление, се отнася към този ден като към всеки друг, подчерта по-рано неговият говорител Дмитрий Песков.Руските медии реагираха двойствено на годишнината, като прокремълското печатно издание \"Комсомолская правда\" пита на заглавната си страница: \"Голямо тържество или голяма трагедия?\"В Москва днес се провежда шествие и демонстрация, организирани от Комунистическата партия, която все още е най-голямата опозиционна партия в парламента, за да прославят годишнината.От партията обявиха, че сред лозунгите ще бъдат \"Ленин-Сталин-победа!\" и \"Да живеят идеите на Ленин!\".Ала руските власти са разрешили присъствието само на 5000 участници за следобедната демонстрация до статуята на Карл Маркс край Кремъл, уточнява ТАСС.Ляворадикалната групировка \"Другата Русия\", ръководена от писателя Едуард Лимонов, също ще проведе събитие в руската столица.През съветската епоха, годишнините от Болшевишката революция бяха белязани с ангажирането на обществеността да участва в честванията, които включваха \"поклони\" пред мавзолея на Ленин и военни паради на Червения площад в Москва.При управлението на Путин 7 ноември се превърна в обикновен работен ден през 2005 г.100-годишнината от Болшевишката революция е последното голямо събитие преди провеждането на президентските избори през март догодина, за които Путин все още не е обявил, че ще се кандидатира, макар че масово се очаква да го стори и да спечели без никакви проблеми.Путин е пропуснал ключови възпоменателни събития, включително 3D светлинно шоу през изминалия уикенд на фасадата на Зимния дворец в родния си град Санкт Петербург.Въоръженият бунт започва на 25 октомври 1917 г., или 7 ноември по съвременния Григориански календар, след като крайцерът \"Аврора\" изстрелва халосен изстрел по Зимния дворец в тогавашната руска столица Санкт Петербург.Едно от малкото събития, свързани с годишнината, на които Путин е присъствал, е откриването на нова църква в Москва, което той нарече \"дълбоко символично\", след като Болшевишката революция доведе до разрушаването на църкви и преследване на вярващите.Путин заяви по-рано този месец, че революцията била \"интегрална, сложна част от нашата история\", подчертавайки необходимостта от отнасяне към миналото с \"обективност и уважение\".", "date": "2017.11.07", "title": "В Русия отбелязват хладно 100-годишнината от Болшевишката революция"}
{"url": "https://news.bg/crime/sobstvenik-na-razbit-kafeavtomat-tarsi-kradtsite-predlaga-nagrada.html", "text": "Крадци разбиха автомат за кафе във Враца. Обирът е станал на 4 ноември, събота. Автоматът се намира пред фризьорски салон в града. Става ясно, че обирджиите са замъкнали парите, събрани в автомата, но не са нанесли сериозни щети върху автомата, съобщи Нова телевизия.Собственикът на автомата заяви пред Нова, че това не е първият път, в който автоматът се обира. На 8 март тази година крадци отново отмъкнали събраната на стотинки сума. Тогава финансовата щета възлизала на около 160 лв.Собственикът е подал жалба в полицията. Предоставил е и видеоматериала от охранителните камери. До момента обаче извършителите не са открити. За това мъжът е готов да даде парична награда за тези, които могат да идентифицират или да дадат повече информация за крадците.", "date": "2017.11.07", "title": "Собственик на разбит кафеавтомат търси крадците, предлага награда"}
{"url": "https://news.bg/society/vladimir-zarev-otlichen-s-nagradata-sv-paisiy-hilendarski.html", "text": "Тържествено започна работният ден на министър-председателя Бойко Борисов. Българският писател и редактор Владимир Зарев получи държавната награда \"Св. Паисий Хилендарски\" за 2017 г. Зарев бе удостоен с нея за изключителния си принос за развитието на националната културна идентичност и духовни ценности на тържествена церемония в Министерския съвет.Чест е за мен, за колегите, за всички нас, поздрави го премиерът Бойко Борисов.Министърът на културата Боил Банов заяви, че за нас е чест да бъдем съвременници на такъв творец като Зарев. \"Свободата е форма на различие\" - тези негови думи цитира Боил Банов.Годишната държавна награда \"Св. Паисий Хилендарски\" е учредена с постановление на Министерския съвет от 2000 г. Тя се присъжда за стимулиране на български творци и изпълнители на произведения, свързани с българската история и традиции. Тазгодишният й носител е определен от жури с председател акад. Юлиан Ревалски - председател на БАН, и членове: проф. Станислав Семерджиев - ректор на НАТФИЗ, проф. Николай Драчев - ректор на НХА, доц. Красимира Александрова - директор на НБКМ, проф. д-р инж. Иван Марков - ректор на УАСГ, проф. Маргарита Ваклинова от БАН и композиторът и диригент проф. Пламен Джуров.Самият Владимир Зарев сподели, че е горд да получи тази награда.", "date": "2017.11.07", "title": "Владимир Зарев отличен с наградата „Св. Паисий Хилендарски“ "}
{"url": "https://news.bg/world/vaorazheni-shturmuvaha-televiziya-v-kabul-ima-zaginali.html", "text": "Въоръжени мъже в полицейски униформи са щурмували местна телевизионна станция в афганистанската столица Кабул, убивайки най-малко двама души.Трима нападатели са хвърлили гранати и са открили стрелба, докато са нахлували в централата на частната телевизия \"Шамшад\", уточняват очевидци.Афганистанските сили по-късно са възстановили реда и са неутрализирали нападателите, а телевизията е възобновила излъчването на програмата си.  Уточнява се, че охранител е загинал, а други 20 души са откарани за лечение в болница. Терористичната групировка ДАЕШ (\"Ислямска държава\") пое отговорност за нападението.Повече от 100 служители са се намирали в сградата. \"Това е атака срещу свободата на медиите, но те не могат да ни затворят устата\", изтъкна директорът на телевизията. Телевизия \"Шамшад\" бързо е спряла да излъчва след започването на нападението.През последните месеци Кабул многократно беше мишена на талибаните и на ДАЕШ (\"Ислямска държава\").Афганистан е една от най-опасните държави в света за журналисти и медийни работници.", "date": "2017.11.07", "title": "Въоръжени щурмуваха телевизия в Кабул, има загинали"}
{"url": "https://news.bg/crime/darvata-za-ogrev-vlyazoha-v-stsenariite-na-alo-izmamnitsite.html", "text": "Телефонните измамници в община Велико Търново измислиха нов сценарии за измамните си схеми. Обирджиите предлагат на хората евтини дърва за огрев за предстоящия зимен сезон. Те обаче искат дървата да бъдат предварително заплатени, след което изчезват.Към момента схемата се практикува предимно в селата в община Велико Търново. Това е станало ясно в хода на  на населени места в страната. Срещите целят пенсионерите да се запознаят по-обстойно със  и да знаят кога да повикат полицията и въобще как да реагират на измамите.Последните такива срещи се проведоха в Килифарево, Балван и Дебелец. В хода на срещите полицаите раздават и брошури с примерни схеми, по които действат измамниците.МВР организира и срещи в по-малките населени места във връзка с идващия отоплителен сезон. На срещите пожарникари разясняват на възрастните хора какви превантивни мерки да предприемат срещу битови пожари през отоплителния сезон.", "date": "2017.11.07", "title": "Дървата за огрев влязоха в сценариите на ало-измамниците"}
{"url": "https://news.bg/world/uvolniha-zhenata-pokazala-sreden-prast-na-tramp.html", "text": "Жената, показала среден пръст на американския лидер Доналд Тръмп, е уволнена от работа, съобщава \"Гардиън\".В края на миналия месец фотограф улови жена на колелото си да показва среден пръст, докато кортежа с американския президент преминава покрай нея. В този момент Тръмп напускаше клуба си по голф до река Потомак, край Вашингтон.Джули Брискман караше колело във Вирджиния, когато показа среден пръст като протест срещу политиките на Тръмп.\"и\", каза тя пред \"Хъфингтън поуст\".Брискман поясни, че е била ядосана от това, че Тръмп играе голф, докато проблемите в страната остават неразрешени, визирайки разрушенията след урагана в Пуерто Рико, опитите за отмяна на \"Обамакеър\" и въпросa с бежанците.Снимката е направена от фотограф на Белия дом. Мнозина определиха жената за герой, като някои дори обявиха, че тя трябва да се кандидатира за президент на вота през 2020 г.Шест месеца 50-годишната Джули Брискман работи като специалист по маркетинг и комуникации в базираната във Вирджиния компания Akima, която работи за федералното правителство. Тя е освободена от компанията след разпространението на снимката в социалните мрежи.Брискман, която подкрепя демократите, заяви, че планира да търси нова работа в неправителствена организация, свързана с родителството или със защита на животните.", "date": "2017.11.07", "title": "Уволниха жената, показала среден пръст на Тръмп"}
{"url": "https://news.bg/crime/dete-zagina-sled-pozhar-v-dupnitsa.html", "text": "Момченце на пет години почина в \"Пирогов\" тази вечер, съобщават от Нова. Детето пострадало тежко при пожар в Дупница.Пожарът пламнал в къща в ромския квартал \"Гиздова махала\" в града. Детето било оставено само без надзор в къщата. Жилището се отоплявало с печка на въглища.От полицията в Кюстендил съобщават, че детето е получило тежки изгаряния при пожара и е транспортирано до София в клиниката по изгаряния на \"Пирогов\". За нещастие по-късно момченцето е починало от раните си.На мястото на инцидента снощи и тази сутрин се извършва разследване. Прокуратурата също е уведомена за случая.", "date": "2017.11.07", "title": "Дете загина след пожар в Дупница"}
{"url": "https://news.bg/world/bivsh-savetnik-na-tramp-prizna-che-e-imal-kontakt-s-ruski-vitsepremier.html", "text": "Картър Пейдж, бивш съветник по външна политика на президента Доналд Тръмп, бе разпитан от американски конгресмени, съобщава Ройтерс.Той разкри, че се е срещнал с руски вицепремиер при две пътувания в Москва през 2016 г. и се е консултирал с високопоставени служители в предизборния щаб на американския лидер относно едното посещение.Първоначално Пейдж заяви, че не се е срещал с официални представители на руското правителство по време на визита през юли 2016 г., но впоследствие каза, че за \"кратко\" се е срещнал с руския вицепремиер Аркадий Дворкович, а също така го е видял на вечеря през декември 2016 г.Запитан дали е имал частна среща с Дворкович при втората визита, Пейдж отговори, че са се срещнали на вечеря през декември, когато е бил с хора от университета.Той също така каза, че е съобщил на предизборния щаб на Тръмп за пътуването си през юли 2016 г., включително и на републиканския сенатор Джеф Сешънс, който в момента е главен прокурор.От месеци Пейдж твърди, че посещенията и срещите в Русия не са свързани с ролята му на съветник в кампанията на Тръмп.Той бе разпитан в продължение на седем часа от членове на Комисията за разузнаване към Камарата на представителите, които разследват дали Русия се е намесила на президентските избори. Разпитът е проведен през миналия четвъртък, но информацията бе изнесена тази седмица.Пътуването на Пейдж до Москва през юли 2016 г. е станало след присъединяването му към Тръмп. Той използвал посещението, за да изнесе проруска реч в университет.Пейдж разкри, че е бил разпитан от ФБР за Русия и изборите четири или пет пъти тази година.", "date": "2017.11.07", "title": "Бивш съветник на Тръмп призна, че е имал контакт с руски вицепремиер"}
{"url": "https://news.bg/politics/vmro-mestan-e-zaplaha-za-natsionalnata-sigurnost.html", "text": "\"Настроените протурски политически партии никога не са работили в интерес на България.\" Това се посочва в становище на ВМРО по повод официалното искане от страна на Лютви Местан България да признае турско малцинство. Припомняме, това стана на 30 октомври, понеделник.Според ВМРО именно Местан като лидер на ДПС е наложил използването на езика на омразата в обществото ни. Този език вече се материализирал и сериозно застрашавал националната сигурност на държавата, сочат още националистите.Според ВМРО искането на Местан е опит за сепаратизъм и за насаждане на чуждодържавни ценности. Лидерът на ДОСТ искал да внуши на част от народа на една суверенна държава, че принадлежи към друга такава. Според ВМРО това е държавна измяна.Националистите обясняват и че България отдавна е предприела всички конституционни и законови възможности за изява на съзнанието, за образование на майчин език и за свободно изповядване на религия. \"Българската конституционна и правна уредба не познава малцинствата и за това сравненията с уредбата в други държави са нелепи\", твърдят от ВМРО.Войводите призовават тази тема да влезе в дневния ред на прокуратурата. Те искат главният прокурор Сотир Цацаров да се самосезира, \"тъй като днес в национален ефир Лютви Местан наруши Конституцията на Република България, като открито пропагандира за разделение на обществото на религиозен принцип... Местан дори изрази абсурдното твърдение, че всички мюсюлмани в България са етнически турци\".ВМРО настояват и партията ДОСТ да бъде по-обстойно проверена - от къде се финансира. Националистите искат и държавните служби да повишат степента си на сигурност, защото протурските партии у нас организирали антибългарски политики и процеси, \"които могат да засенчат зверството на \".ВМРО осъди и  на граничния пункт \"Лесово\" от турски граничари, навлезли на българска територия. Според войводите това е провокация и демонстрация на незачитане суверенитета на страната ни.", "date": "2017.11.07", "title": "ВМРО: Местан е заплаха за националната сигурност"}
{"url": "https://news.bg/int-politics/tramp-dovolen-che-yuzhna-koreya-kupuva-amerikansko-orazhie-za-miliardi.html", "text": "Американският президент Доналд Тръмп обяви по време на посещението си в Южна Корея, че не желае да използва сила срещу Северна Корея.По време на съвместна пресконференция с южнокорейския си колега Мун Дже-ин в Сеул той подчерта, че е време да се действа спешно и решително по отношение на Северна Корея.Той смята, че Северна Корея разбира, че САЩ притежават несравнима военна сила с тях. Той вярва, че за Пхенян е разумно да седне на масата на преговорите и да постигне добра сделка за Северна Корея.Държавният глава на САЩ приветства планираната покупка от страна на Сеул на американско военно оборудване, изтъквайки, че това щяло да помогне за намаляване на търговския дефицит на страната му с Южна Корея.\"Ние имаме търговски дефицити с много страни, а ние не искаме търговски дефицити, така че оценяваме това изключително много\", посочи Тръмп.Южна Корея ще поръча американско военно оборудване за милиарди долари.От своя страна Мун Дже-ин заяви, че той и Тръмп са потвърдили отново решимостта за мирно разрешаване на конфликта със Северна Корея.Мун също така разкри, че Южна Корея и САЩ са се разбрали да отменят ограниченията за товара на ракетите.Тръмп за пореден път заяви, че ядрените опити и изпитанията на ракети от страна Северна Корея са заплаха за целия свят.По думите на южнокорейския президент сега е време да се съсредоточат върху санкции и натиск срещу Северна Корея.", "date": "2017.11.07", "title": "Тръмп доволен, че Южна Корея купува американско оръжие за милиарди"}
{"url": "https://news.bg/world/v-es-blizo-da-dogovoryat-pakt-za-obshta-otbrana.html", "text": "Повече от половината от страните членки на ЕС се очаква до дни да сключат споразумение за пакт за обща отбрана, пише вестник \"Файненшъл таймс\".Германия и Франция водят инициативата за убеждаване на страните членки да имат обща военна логистика и въоръжени сили за отговор при криза, докато в същото време съвместно работят по разработването на оръжия, включително и ново поколение танкове.През юни ЕС прие план за \"постоянно структурно сътрудничество\" в сферата на отбраната - Permanent Structured Cooperation (PESCO). Страните членки разглеждат тази структура като начин за справяне с ограниченията на военния бюджет и с призивите на САЩ европейските държави да отделят повече средства за сигурността на континента.Но опитите за съгласуване на инициативата разкриват и противоречията между Париж и Берлин. Франция иска PESCO да бъде колкото е възможно по-амбициозен по отношение стартирането на проекти, докато Германия иска колкото е възможно повече страни да участват.Основната цел на PESCO е да разреши проблемите с оперативната съвместимост на различните оръжия, използвани в Европа. Също така трябва да помогне на държавите да спестят пари като обединят ресурсите за проекти. Например през юли беше обявен френско-германски план за изграждане на европейски изтребител.Според дипломати страните членки на ЕС искат официално да постигнат съгласие за PESCO на заплануваната за 13 ноември среща на външните и военни министри. Към Париж и Берлин ще се присъединят и други големи столици като Рим и Мадрид. Началото на проекта трябва да бъде дадено на срещата на върха на ЕС през декември.Източници поясниха, че 2/3 или повече страни членки могат да се включат.", "date": "2017.11.07", "title": "В ЕС близо да договорят пакт за обща отбрана"}
{"url": "https://news.bg/economics/nad-6-rast-na-novopostroeni-sgradi-tova-trimesechie-spryamo-perioda-prez-2016-g.html", "text": "Броят на въведените в експлоатация жилищни сгради през третото тримесечие на тази година е 506. Това сочат предварителните данни на Националния статистически институт. Новопостроените жилища в тези сгради са 2 018. Спрямо същият период на 2016 г. сградите са с 30 повече (6.3%), докато жилищата в тях намаляват с 361(15.2%). От въведените в експлоатация новопостроени жилищни сгради през третото тримесечие на 2017 г. със стоманобетонна конструкция са 75.5%, с тухлена - 20.7%, с друга - 2.6%, и с панелна - 1.2%. Най-голям е относителният дял на новопостроените къщи (72.5%), следвани от жилищните кооперации (15.4%).В сравнение с третото тримесечие на 2016 г. броят на новопостроените къщи, сгради от смесен тип и вили се увеличава, докато броят на новопостроените жилищни кооперации намалява. Най-много жилищни сгради са въведени в експлоатация в областите Варна - 82 сгради с 606 жилища в тях, Пловдив - 74 сгради с 214 жилища, и Бургас - 68 сгради с 559 жилища. Най-висок пък е делът на новопостроените жилища с две стаи (44.7%), следват тези с три стаи (29.6%), а най-нисък е делът на жилищата с шест и повече стаи - 2.8%. Общата полезна площ на всички новопостроени жилища през третото тримесечие на 2017 г. е 170.3 хил. кв. м, или с 11.8% по-малко в сравнение със същото тримесечие на 2016 г., а жилищната площ намалява с 14.2% до 104.1 хил. кв. метра.", "date": "2017.11.07", "title": "Над 6% ръст на новопостроени сгради това тримесечие спрямо периода през 2016 г."}
{"url": "https://news.bg/regions/vazduhat-na-veliko-tarnovo-ne-e-zamarsen-ot-pozhara.html", "text": "Няма данни за замърсяване на въздуха във Велико Търново вследствие от големия пожар. По-рано днес от МВР също посочиха, че не са отчетени замърсявания на въздуха във връзка с пожара.Към момента работата по установяването на причините за пожара и щетите от него продължават. Припомняме, късно снощи пожар възникна в месокомбината във Велико Търново. На мястото бяха изпратени 13 пожарни коли. Общо 41 огнеборци от областите Велико Търново и Габрово цяла нощ се бориха с огнената стихия.Изяснено е, че огънят е унищожил 6 декара производствени площи с поточните линии. Вследствие на пожара се срина покривът на постройката. Засегнати са и хладилни инсталации в месокомбината.Директорът на областната Противопожарна служба комисар Красимир Кръстев заяви пред БНР, че в помещенията има хладилни инсталации, които са пълни с фреон и са под налягане. По думите му има опасност от взрив.Районът продължава да бъде отцепен. Работата на пожарникарите също продължава, защото на места има огнища, които се самовъзпламеняват. Властите са категорични, че няма опасност за населените места в района на пожара.Собственикът на месокомбината е отказал коментар.", "date": "2017.11.07", "title": "Въздухът на Велико Търново не е замърсен от пожара"}
{"url": "https://news.bg/world/kandidatat-na-berluskoni-pecheli-izborite-v-sitsiliya.html", "text": "Подкрепяната от бившия италиански премиер Силвио Берлускони коалиция спечели местните избори в Сицилия, съобщава БиБиСи.Вотът на италианския остров се разглежда като решаваш тест преди националните избори през следващата година.81-годишният Берлускони, който четири пъти бе премиер на Италия, e отстранен от политиката преди четири години след осъждането му за данъчни измами. Берлускони няма право да заема държавна длъжност. По-късно тази година Европейският съд по правата на човека ще разгледа случая му.Нело Мусумечи, кандидатът на коалицията на Берлускони - \"Форца Италия\", Северната лига и \"Братя италианци\", победи кандидата на Движение Пет звезди, получавайки под 40% от вота.Но според италиански медии повече от 50% от жителите на Сицилия не са гласували.Мусумечи каза, че първата му задача е била да се опита да достигне до тези, които не желаят да гласуват.Изборният резултат е удар върху управляващата лявоцентристка коалиция.", "date": "2017.11.07", "title": "Кандидатът на Берлускони печели изборите в Сицилия"}
{"url": "https://news.bg/society/1016-signala-za-detsa-zhertvi-na-nasilie-ot-nachaloto-na-godinata.html", "text": "От началото на годината до края на септември към отделите \"Закрила на детето\" са подадени 1016 сигнала за насилие над деца, като по 694 от тях е проведен координационен механизъм за взаимодействие. Това ясно от проведената кръгла маса на тема: \"Предизвикателства и препоръки пред гарантиране правата на децата, пострадали от насилие\", организирана от граждански организации със съдействието на омбудсмана Мая Манолова.Събитието е провокирано от поредния случай на бездействие и неадекватна реакция от страна на институциите по случая с 11 годишно момиче жертва на сексуално насилие от страна на втория си баща. Детето една година е насилвано, докато накрая набира смелост да се обади на телефона на фондация \"Анимус\" и да разкаже какво му се случва. Очакванията са били, че бащата ще бъде задържан веднага, защото е имало доказателства от съдебния лекар, но това не се случва. Детето е изведено от семейството и е настанено при близки.До момента то не е получило справедливо правосъдие, а само унизителни разпити в съдебна зала, съобщиха от фондация П.У.Л.С, в която от години работят с жертви на насилие в региона на Югозападна България. След разпитите, детето започва терапия при психолог. Неговата история е представяна много пъти в съда пред различни хора, като накрая то заявява, че не желае повече да я разказва.От фондацията обявиха, че историята демонстрира тревожни тенденции по отношения на действията на институциите.От Националната мрежа за децата призоваха медиите да не разкриват самоличността на 11 годишната жертва, защото това би се отразило негативно на детето.Ева Жечева - директор на дирекция \"Права на детето\", подчерта, че случаи като този с 11- годишното дете трябва да събудят отговорните институции да действат.Георги Богданов от Национална мрежа за децата представи българското и европейско законодателство в областта на правата на децата, жертви на насилие, и наблегна върху Директива на ЕС, която установява минималните стандарти за правата, подкрепата и защитата на жертвите на престъпления и която не е призната у нас. Според тази директива децата жертви имат специфични нужди от защита, заради опасността от повторното им превръщане на жертви и сплашване.Богданов беше категоричен, че е недопустимо децата да продължават да бъдат разпитвани пред голям брой хора.От Националната мрежа за децата препоръчват да се съгласуват поднормативни документи, касаещи работата на полицията, социалните, съда и здравеопазването. Да се въведе въпросната Директива на ЕС, да се актуализира методиката за оценка на риска на заведенията за деца, за да се отговори на изискванията за минимални стандарти. От организацията поискаха и въвеждане на задължението за квалификация на специалистите от съдебната система, които работят с деца.Гражданските организации призоваха институциите да поемат отговорност за закрила на децата, жертви на насилие.", "date": "2017.11.07", "title": "1016 сигнала за деца жертви на насилие от началото на годината"}
{"url": "https://news.bg/int-politics/ungariya-vzima-zaem-ot-rusiya-za-da-finansira-razshiryavaneto-na-aets.html", "text": "Унгария ще вземе заем от Русия, за да финансира първоначалните разходи на стойност от около 98 млн. евро, свързани с разширяването на атомната електроцентрала (АЕЦ) в град Пакш. Това обяви държавният секретар Атила Ашоди, цитиран от \"Ройтерс\".\"Все още не сме привлекли руския заем, но това ще се промени в следващите часове\", разкри Ашоди по време на енергийна конференция в Будапеща.Руската държавна корпорация \"Росатом\" ще построи два ядрени реактора в Унгария, като проектът е на обща стойност 12,5 млрд. евро, който беше забавен най-малко с година, докато Унгария разреши регулаторни и финансови проблеми с европейските регулатори.Ашоди посочи, че Унгария ще използва средствата от заема от Русия, за да изплати 10 фактури на основните контрагенти по проекта, като заемът покрива 80% от разходите, а Унгария финансира останалото със собствени средства.", "date": "2017.11.07", "title": "Унгария взима заем от Русия, за да финансира разширяването на АЕЦ"}
{"url": "https://news.bg/crime/kola-izbuhna-do-politseyski-punkt-v-montana.html", "text": "Кола избухна на метри от полицейски пункт в Монтана, бомбата е била поставена под превозното средство, съобщава НоваТВ.Сигналът за взривения автомобил е получен около 3.00 часа тази нощ, а районът е отцепен.Пристигнали са екипи на Специализирания отряд за борба с тероризма, за да установят какъв е взрива и типа на използвания експлозив и дали има поставено второ взривно устройство.По неофициална информация колата е на 52-годишен бизнесмен от Монтана, който държи местна дискотека.", "date": "2017.11.07", "title": "Кола избухна до полицейски пункт в Монтана"}
{"url": "https://news.bg/press/byudzhetaryat-na-darzhavata-stava-zdraven-ministar-vseki-den-po-dve-babi-hvarlyat-pari-prez-balkona.html", "text": "До дни проект срещу давността за престъпления при приватизацията Два варианта за отпадане на давността за престъпления при приватизационни сделки подготвя ГЕРБ, научи \"24 часа\".В събота премиерът Бойко Борисов настоя за отпадане на давността за тези сделки, защото по време на раздържавяването са били откраднати над 30 млрд. лв. и поиска юристите от ГЕРБ да проверят дали има възможност законово да се приеме това. Премиерът подчерта, че по време на приватизацията не е имало ГЕРБ, а тогава \"милиарди са погубени и откраднати\".31 млн. лв. преразход за лекарства вади НЗОК от резерва си Само за последните три месеца преразходът на НЗОК за лекарства е с малко над 31 млн. лв. над заложеното в бюджета за съответния период. Това става ясно от стенограмата на последното заседание на Надзорния съвет на касата, на което беше приет бюджетът за здраве за 2018 г., съобщава в. \"Труд\".Бюджетарят на държавата става здравен министър Дясната ръка на Владислав Горанов, топфинансистът Кирил Ананиев, ще е новият здравен министър. Новината потвърдиха за \"Стандарт\" високопоставени източници от ГЕРБ, малко след заседанието на Политическия съвет на коалицията. Той утвърди официалната номинация за министър на здравеопазването, но не посочи името на наследника на проф. Николай Петров.Всеки ден по две баби хвърлят пари през балконаВсеки ден по две баби хвърлят пари от балконите си на телефонни измамници. Това показва статистиката на \"Национална полиция\", предоставена за \"Монитор\". Цифрите сочат, че само от началото на годината регистрираните случаи на измами са 687. При тях са дадени общо над 5 млн. лева, които са отишли в ръцете на мошениците. Основните задържани играчи от тях обаче са едва 54, показват данните на \"Национална полиция\".Фандъкова ще принуждава софиянци да карат супер екоавтомобилиСтоличани ще трябва да се изравнят по екостандарти за колите си с най-богатите европейци и ще бъдат допускани в града само с автомобили от най-висок клас или с нулеви емисии на газовете. Това ще се случи, ако се изпълни желанието на кметицата Йорданка Фандъкова, която се подписа под общо писмо с кметовете на Рим, Париж, Амстердам, Мадрид, Копенхаген, Виена, Брюксел и Хелзинки с настояване в ЕС да се въведат единни по-строги мерки за намаляване замърсяването на въздуха от транспорт.330 хиляди безработни не търсят работаНад 330 хил. души, или около 10% от трудоспособното население на България са демотивирани да си търсят работа, сочи проучване на агенция \"Тренд\" по поръчка на фондация \"Фридрих Еберт\".Само 1% от всички анкетирани са имали положителен опит при намирането на работа чрез бюрата по труда. 42 процента са се пробвали неуспешно да се реализират чрез тях, а 39 никога не са търсили помощта им. Въпреки това 52% смятат, че държавата е длъжна да им осигури работа.Кирил Ананиев е вероятният бъдещ здравен министърКирил Ананиев, автор на бюджетите на България през последните 20 години в качеството му на заместник-министър на финансите, ще бъде новият министър на здравеопазването. Това съобщиха няколко независими един от друг източници на \"Капитал\", като сред тях са и политици от управляващата партия. Кандидатурата на Ананиев е била одобрена по време на заседание на коалиционния съвет в понеделник (лидерите на партиите в управлението - Борисов, Цветан Цветанов, Валери Симеонов, Красимир Каракачанов и Волен Сидеров), но ще бъде оповестена от премиера в петък, след гласуването на бюджета за следващата година. Ананиев ще управлява бюджет от около 4.4 млрд. лв., като 3.8 млрд. лв. от тях са средствата на здравната каса за следващата година.", "date": "2017.11.07", "title": "Бюджетарят на държавата става здравен министър, Всеки ден по две баби хвърлят пари през балкона"}
{"url": "https://news.bg/world/strelyaha-sreshtu-tsentralata-na-pasok.html", "text": "В Гърция двама въоръжени мъже снощи откриха огън срещу силите за борба с безредици, които охраняват централата на гръцката опозиционна гръцка партия ПАСОК в центъра на Атина, предаде Ройтерс, като цитира полицейски източник.Няма ранени от стрелбата. Нападението е извършено в момент, когато в сградата са били около 30 активисти на социалистическата партия преди телевизионните дебати между кандидати за ръководството на ПАСОК, която е в процес на вътрешнопартийни избори, припомня БНР.Срещу централата на партията неведнъж е имало стрелба и нападения със запалителни коктейли. В повечето случаи нападателите са били левичарски и анархистки групи.", "date": "2017.11.07", "title": "Стреляха срещу централата на ПАСОК"}
{"url": "https://news.bg/crime/ubiytsi-dalzhat-kravnina-za-milioni.html", "text": "Близките на жертви на убийства у нас масово не получават нито стотинка от присъдената им кръвнина. Убийците дължат милиони левове, които никога няма да изплатят.Проучване на в. \"Телеграф\" показва, че към днешна дата са единици семействата, които са загубили близки при брутални убийства или катастрофи, на които е изплатена някаква част от присъденото им обезщетение.Най-масово използваният начин убийците да се измъкнат, е като прехвърлят цялото си имущество преди произнасянето на присъдата. Възбрана върху имуществото на обвиняемия може да се иска още в хода на досъдебното производстов, но хората често не знаят или нямат допълнителни средства за адвокат.Само австралиецът Джок Полфрийман, заклал Андрей Монов, и Явор Колев, осъден за убийството на сестрите Белнейски, дължат по 400 000 лв. кръвнина, и то без лихвите.", "date": "2017.11.07", "title": "Убийци дължат кръвнина за милиони"}
{"url": "https://news.bg/world/tramp-podkrepi-chistkite-v-sauditska-arabiya.html", "text": "Президентът на САЩ Доналд Тръмп похвали властите в Саудитска Арабия за извършените арести за корупция в кралството, предаде Ройтерс.Тръмп написа в своя профил в \"Туитър\", че \"изпитва голямо доверие към крал Салман и към саудитския престолонаследник. Те знаят много точно какво правят. Някои от онези, към които те се отнесоха сурово, са \"доили\" страната си години наред\".Само преди десетки членове на кралското семейство, министри и бизнесмени, паднаха жертва на най-голямата антикорупционна чистка сред елита в модерната история на кралството.Арестите са знак за консолидация на властта на престолонаследника принц Мохамад бин Салман, който се стреми да реформира богатата на петрол държава.", "date": "2017.11.07", "title": "Тръмп подкрепи чистките в Саудитска Арабия"}
{"url": "https://news.bg/world/kola-se-zabi-v-klasna-staya-v-sidni-dve-momcheta-zaginaha-1.html", "text": "Две 8-годишни момчета загинаха, а други 3 момичета са в болница, след като кола се вряза в класната им стая в начално училище в австралийския град Сидни, съобщиха от местната полиция, цитирана от местните медии.Едно от децата е в критично състояние. Останалите 19 деца са получили леки наранявания и са освободени за домашно лечение.Шофьорът на колата, 52-годишна жена, е била арестувана. Засега полицията не смята, че катастрофата е умишлена, като най-вероятно жената е изгубила контрол върху колата.Парамедиците, пристигнали на мястото, са описали гледката като \"ад\". ", "date": "2017.11.07", "title": "Кола се заби в класна стая в Сидни, две момчета загинаха"}
{"url": "https://news.bg/world/mazh-arestuvaha-do-beliya-dom.html", "text": "Мъж арестуваха до Белия дом. Задържаният е отправял заплахи, съобщи АП.Нападателят е искал да убие всички бели полицаи. Той е идентифициран като Майкъл Арега.Предстоят да му бъдат повдигнати обвинения. ", "date": "2017.11.07", "title": "Мъж арестуваха до Белия дом"}
{"url": "https://news.bg/world/flotat-na-sasht-s-manevri-v-zapadniya-pasifik.html", "text": "Флотът на САЩ ще проведе маневри в Западния Пасифик, предаде Ройтерс. Военните учения съвпадат със започнала обиколка в Азия на президента на САЩ Доналд Тръмп.Пентагонът иска да покаже, че няма да огъне пред ядрената заплаха от Северна Корея.В момента не се уточнява къде точно ще е проведат ученията. Известно е, че в тях ще участват знакови за американския флот самолетоносачи.", "date": "2017.11.07", "title": "Флотът на САЩ с маневри в Западния Пасифик"}
{"url": "https://news.bg/world/vvs-na-sasht-znaeli-za-ubietsa-ot-teksas-a-fbr-ne.html", "text": "Трагедията в САЩ можела да не се случи, разкрива Си Ен Ен.Според разследване на телевизията военно - въздушните сили на САЩ не са изпратили криминалното досие на Девин Патрик Кели до ФБР.От него ставало ясно, че той през 2012 г. е бил осъден от военен съд. Девин Патрик Кели е бил признат за виновен по две обвинения в домашно насилие срещу своята съпруга и доведения си син.Кели е бивш военен, разжалван за лошо поведение, след като е прекарал година в затвора заради насилието над семейството си. През 2014 г. той е уволнен заради лошо поведение от ВВС на САЩ. Той откри безразборна стрелба, уби поне 26 души и рани още 20 в баптистка църква в Съдърланд Спрингс в Тексас.", "date": "2017.11.07", "title": "ВВС на САЩ знаели за убиеца от Тексас, а ФБР - не"}
{"url": "https://news.bg/world/lazhite-za-oktomvriyskata-revolyutsiya.html", "text": "Октомврийската революция изобщо не е била това, за което ни я представят. От самото начало тя е една голяма лъжа. А днешните управници в Русия не само не смеят да кажат истината, но дори фабрикуват нови лъжи.Това пише в коментар за \"Дойче веле\" Миодраг Сорич.Още древният римски философ Августин Блажени е казал, че е по-добре да претърпиш поражение с истина, отколкото да спечелиш с лъжа. Лениновата лъжа за комунизма, че този строй щял да осигури по-добър живот на селяните, работниците и интелектуалците, победи през есента на 1917 година. Всички клетви и уверения се оказаха обаче празни обещания. Марксизмът-ленинизмът се превърна в \"опиум за народите\", в оправдание за зверски убийства, грабежи и безчет други престъпления в името на една идеология. Комунистическите лидери съсипаха живота на няколко поколения, избиха милиони хора, предизвикаха най-масовите гонения на християни в човешката история. Така наречената Октомврийска революция беше огромна катастрофа, която сложи своя трагичен отпечатък върху целия ХХ-и век.Кажете истината!Болшевишките историографи разполагаха с предостатъчно време, за да разкрасят Октомврийската революция и да я представят като събитие, каквото всъщност никога не е имало: народно въстание на масите срещу Временното правителство, инсталирано след Февруарската революция. Истината обаче е друга. На 7 ноември 1917 заможните жители на Санкт Петербург гледат представление на Фьодор Шаляпин. В същото това време по-бедните хорица се редят на опашки, за да си купят брашно и захар на силно завишени цени - в крайната фаза на Първата световна война обикновените руснаци са заети предимно с физическото си оцеляване. Но каквото и да са правили руснаците на този ден, повечето от тях не са искали и да чуят за болшевиките - въпреки умората от войната, въпреки разочарованието от политиката. Ленин и Троцки обаче са обладани от желанието да вземат властта. И понеже никой не защитава Временното правителство, планът им сработва. Именно оттук тръгват всички по-нататъшни беди.В наши дни е редно да се запитаме как се отнася сегашното руско правителство към катастрофата от 1917 година. По този въпрос Кремъл изглежда безпомощен и объркан, а това впечатление се засилва от противоречивите му действия. Нищо чудно всъщност, тъй като властовият апарат в Москва и до днес носи отпечатъка на съветската ера. Решенията там се взимат от хора, които са социализирани по времето на комунизма. Хора, които са израснали с митовете и лъжите на червената пропаганда.За съжаление днешна Русия не разполага с морален авторитет от ранга на личности като Александър Солженицин или Андрей Сахаров. Личности, които без недомлъвки да нарекат революционерите на Ленин с истинските им имена: фанатици, престъпници, крадци, убийци. Вместо това техните деяния се омаловажават.100 години по-късно: още една лъжаПоказателно в това отношение е едно мероприятие, което се провежда на 7 ноември в Санкт Петербург: четене на стихове както на \"червените\", така и на белогвардейците. Идеята на организаторите е да покажат, че и от двете страни на гражданската война, отнела живота на 5 милиона души, са се сражавали \"патриоти\". Така президентът Путин ще може да се изяви като големия помирител на нацията.От политическа гледна точка това може и да е разбираемо, защото мантрата на Путин гласи именно стабилност. В крайна сметка обаче Кремъл всъщност съдейства за изфабрикуването на една нова лъжа за Октомврийската революция. Защото Ленин, Троцки и Сталин не са били никакви патриоти.Още преди 500 години Мартин Лутер е казал, че лъжата е като снежна топка: колкото по-дълго я търкаляш, толкова по-голяма става. С риск да прозвуча патетично, ще добавя това: само \"слънцето на истината\" може да стопи \"комунистическата топка от лъжи\". Дано бъдещите поколения в Русия имат повече смелост да погледнат историческата истина в очите. Едва тогава Русия ще започне да се отнася подобаващо към ужасяващите събития отпреди 100 години.", "date": "2017.11.07", "title": "Лъжите за Октомврийската революция"}
{"url": "https://news.bg/world/politsay-zagina-pri-prestrelka-v-kanada.html", "text": "Полицай загина при престрелка в Канада, съобщи Си Би Ес.Инцидентът е станал на паркинг в търговски център в Абътсфорд. Полицейски патрул се отзовал на сигнал за опит за кражба на автомобил.Завързала се престрелка, при която е бил прострелян полицаят.", "date": "2017.11.07", "title": "Полицай загина при престрелка в Канада"}
{"url": "https://news.bg/int-economics/petrolat-udari-usd64-za-barel.html", "text": "Цената на петрола сорта Брент премина психологическата бариера от $64 за барел, предаде АП.На Лондонската борса черното злато отбеляза $64,2 за барел. За последен път подобни котировки бяха записани на 24 юни 2015 г.Сортът Брент рязко поскъпна на фона на арестите на високопоставени лица в Саудитска Арабия и авиокатастрофата на границата с Йемен.Висшият комитет за борба с корупцията на Саудитска Арабия разпореди ареста на 40 влиятелни лица, сред които членове на кралското семейство, министри, военни и бизнесмени. Същия ден при катастрофа с хеликоптер в южната част на страната загина заместник-губернаторът на провинция Асир Мансур бен Мукрин.", "date": "2017.11.07", "title": "Петролът удари $64 за барел"}
{"url": "https://news.bg/weather/slancheva-utrin-i-oblachen-sledobed.html", "text": "Ще се радваме на предимно слънчево време днес преди обяд, съобщават от Националния институт по метеорология и хидрология. На места в равнините и низините ще има мъгла. След обяд от запад облачността се увеличава. На отделни места в Западна България е възможно да превали. Вятърът ще е слаб до умерен от изток-югоизток.Максималните температури за деня ще са от 12° до 17°. В районите с по-трайна мъгла ще е по-студено.В столицата максималната температура за деня е около 14°.Атмосферното налягане е близко до средното за месеца и слабо ще се повиши.", "date": "2017.11.07", "title": "Слънчева утрин и облачен следобед "}
{"url": "https://news.bg/bulgaria/kiril-ananiev-e-dobre-premislen-politicheski-izbor-smyata-finansist.html", "text": "\"Надяваме се, че изборът за здравен министър е Кирил Ананиев. Изборът е сполучлив. Мисля, че политически е добре премислен. Добро попадение.\" Това заяви Красимир Ангарски - финансов анализатор в предаването \"Тази сутрин\" по Би Ти Ви по повод информацията, че заместник-финансовият министър Кирил Ананиев ще е новият здравен министър.Ангарски уточни, че няма допълнително информация, но смята, че Ананиев е диалогичен, консенсусен и ще де справи.По думите му Ананиев ще изпълни най-добре предвиденото в здравеопазването, защото е правил бюджета. Работил е с групи и ще си избере добри експерти.\"Не е нормално болниците да бъдат 400 на този брой население. Критериите са много занижени за откриване на болници. Трябва да се въведат международните критерии за откриване\", категоричен е Ангарски.По думите му променя на статута на болниците от ЕАД-та, в ООД-та веднага ще доведе до отпадане на половината и ще спести много пари.В разговор бившият шеф на \"Н. И. Пирогов\" проф. Милан Миланов и икономистът Владимир Каролев коментираха поста на здравния министър в ефира на Нова.Бившият директор на \"Пирогов\" смята, че начело на министерството трябва да стои лекар, докато Каролев смята, че и човек, който не е медик, би се справил чудесно.\"Този спор е много стар\", акцентира проф. Миланов и обясни, че Министерство на здравеопазването разполага с минимален финансов ресурс. \"Големият финансов ресурс е в НЗОК\", убеден е медикът. Той обясни, че здравната каса има нужда да бъде управлявана от икономист. \"Министърът на здравеопазването трябва да разбира най-вече, на първо място, от здравна система\", категоричен е прф. Миланов. Той обаче се опасява, че ако изборът за здравен министър наистина е икономист, може би правителството е загубило доверие в медиците.Владимир Каролев опонира с добри европейски примери, в които здравният министър не е медицинско лице. Той изтъкна Англия и Дания. По негово мнение министърът е политическа фигура и най-важното е зад гърба му да стои силна и решителна политическа партия. Каролев припозна мнението си с това на бившия здравен министър Стефан Константинов. Икономиста цитира Константинов и обясни, че го намира за един от успешните здравни министри, които България е имала.Припомняме, досегашният титуляр проф.  след журналистическо разследване, в което се твърди, че е като директор на ВМА е сключил обществени поръчки за 1.6 млн. лв. с фирма на лице от семейния му кръг.От о, но ще остане в тайна до гласуването на Бюджет 2018, когато в четвъртък в парламента предложението ще бъде внесено от премиера Бойко Борисов. Сегашният заместник-министър на финансите Кирил Ананиев е спряган за наследник на поста на здравния министър, но това все още не е потвърдено от кабинета. ", "date": "2017.11.07", "title": "Кирил Ананиев е добре премислен политически избор, смята финансист"}
{"url": "https://news.bg/bulgaria/mestan-se-oplaka-ot-narusheni-prava.html", "text": "\"Аз съм български гражданин, етнически турчин, изповядвам исляма, мюсюлманин и се чувствам европеец. Нямам турско гражданство\" . Това заяви Лютви Местан - лидер на ДОСТ в ефира на Би Ти Ви.Въпросът със самосъзнанието е фундаментален. Ние имаме несъстоял се дебат какво влагаме в израза етнонационалност. Така Местан отговори на въпрос какво е неговото самосъзнание. \"Аз съм с турско етническо самосъзнание, ако се смята етноса. И с българско, по гражданство. Етнос и нация са разноредови понятия. Лютви Местан е етнически турчин.\", допълни той.Лидерът на ДОСТ уточни, че общува на турски и на български в семейството си. Ходил е на джамия преди 2 седмици. Според него българската образователна система не им е дала обучението на майчин език и той го е запълнил затова децата му говорят турски език.\"Има ли турско малцинство, не по Конституция?\" попита Местан и уточни, че наличието на малцинства било обективен факт. Едно малцинство нямало да престане да съществува ако Конституцията не го признавала. Местан заяви, че неговото право не било защитено в Конституцията. Нямало легална дефиниция за национално малцинство, а концепцията за етнонацията била философията на Възродителния процес.Местан се оплака, че непрекъснато му се налагат глоби за говорене на майчин език. Според него имало проблем с малцинствата, защото не било осъществено интегрирането им. От приетата Конвенцията за малцинствата било нарушено правото му на ползване на майчин език. Искал не повече от това, което са получили нашите сънародници в Албания.\"Съществуването на турско малцинство е такъв факт, какъвто факт е, че с вас си говорим\", обърна се той към водещия.ДОСТ има проблеми с финансирането, призна Местан, щели да се закриват офиси. Постъпленията били от членски внос и доброволни дарения. Не било вярно, твърдението на прокуратурата за чуждо финансиране. \"Научих за тази фондация от съобщението на Прокуратурата\", категоричен беше Местан.\"Това е повече от естествено. Ако Каракачанов не иска да се самосезира Прокуратурата, аз не ставам за политик.\" Така Местан коментира искането на Каракачанов Прокуратурата да се самосезира за думите му, че трябва да се признае турско малцинство.Местан заяви, че има агресия срещу ДОСТ, защото бил разбит монопола на ДПС. \"Ходил скоро в Турското посолство на прощално кафе с посланик Гьокче. \"Той прие искането ми за признаване на малцинство като естествена политическа реакция на партия, която защитава правата и свободите на своите граждани\", уточни Местан.", "date": "2017.11.07", "title": "Местан се оплака от нарушени права"}
{"url": "https://news.bg/int-politics/kndr-plashi-sasht-da-podostri-yadreniya-i-skapotsenen-mech-na-spravedlivostta.html", "text": "Северна Корея обеща да засили ядрения си капацитет, докато американският президент Доналд Тръмп е на посещение в съседна Южна Корея.Официозът на Работническата партия на КНДР пише в коментар, че докато САЩ продължават с враждебните си действия, Пхенян ще продължи да укрепва своя \"ядрен, скъпоценен меч на справедливостта\" и да защитава своя суверенитет с ядрени оръжия.Двама правителствени служители са разкрили пред СиЕнЕн, че Северна наблюдава обиколката на Тръмп в Азия и че ако той направи нещо \"лудо\", Пхенян ще отговори \"могъщо\".Междувременно стана ясно, че от Белия дом са поискали допълнителни 4 млрд. долара за противоракетна отбрана за борба със заплахите, отправяни от Северна Корея. Искането подкрепя допълнителни усилия за засичане, осуетяване и отбрана срещу всякакво използване от страна на Северна Корея на балистични ракети срещу САЩ и техните съюзници. Това е написал Тръмп в писмо до Конгреса.Белият дом също така е поискал още 1,2 млрд. долара за новата стратегия за Афганистан и 700 млн. долара за ремонта на два кораба на военноморските сили, които бяха сериозно повредени при сблъсъци това лято.Искането за допълнителен бюджет също така повтаря желанието на Тръмп Конгресът да отпусне финансиране в размер на 1,6 млрд. долара за гранична стена с Мексико.", "date": "2017.11.07", "title": "КНДР плаши САЩ да подостри \"ядрения и скъпоценен меч на справедливостта\""}
{"url": "https://news.bg/bulgaria/obshtestvena-tayna-e-che-turtsiya-pomaga-na-dost-uvereni-patriotite.html", "text": "\"Надявам се прокуратура да се е самосезирала, както и службите за сигурност. Подобни провокации не виждаме за първи път. Трябва да се провери откъде се финансира ДОСТ. Обществена тайна е, че Турция помага на този субект. Надяваме се да се намерят достатъчно доказателства.\" Това заяви Юлиян Ангелов - депутат от \"Обединени патриоти\" в ефира на Би Ти Ви.Той уточни, че трябва да стане ясно чии поръчки изпълнява г-н Местан и партия ДОСТ и ако има чужда намеса тя да бъде забранена. Ангелов заяви, че било двуличие да говориш в къщи на български, а пред гражданите на турски и това се правело, за да го глобяват и да се хареса на определен част от българското общество.Правата на мюсюлманите не ги нарушава държавата, а подобни партии като тези на Местан и Карадайъ. Ангелов отрече да има 1 млн. турци у нас, а целта на Местан била да се обслужат турските национални интереси като се изкарват тези хора турци.Според патриота, Местан и Карадайъ били еднакви. Местан е започнал с езика на омразата, а сега така действа и Карадайъ.По думите на депутата като се появи Доган, има проблем в ДПС. Той отново подчерта, че \"Обединени патриоти\" са изместили ДПС като трета политическа сила.Демонтирането на управлението няма как да се случи. Ангелов попита как така ДПС искат оставка за корупция, когато точно Доган говори за обръчи от фирми.", "date": "2017.11.07", "title": "Обществена тайна е, че Турция помага на ДОСТ, уверени Патриотите"}
{"url": "https://news.bg/int-politics/problemat-sas-severna-koreya-shte-bade-razreshen-zareche-se-tramp.html", "text": "Американският президент Доналд Тръмп обяви по време на посещението си в Южна Корея, че ситуацията по отношение на Северна Корея ще бъде разрешена.\"Тя винаги се разрешава. Тя трябва да бъде разрешена\", добави държавният глава на САЩ, изтъквайки: \"Никой не харесва мирно решение повече от президента Тръмп.\"Той коментира още, че и \"лошо решение\" за напрежението около Северна Корея може да се наложи да бъде взето, но когато е бил попитан директно да каже дали има предвид война с тези думи, Тръмп загатнал: \"Знаете какво означава това.\"Днес и утре американският президент е на посещение в Южна Корея, като ще обсъди с ръководството на страната както икономическите отношения, така и ситуацията по отношение на Северна Корея.По-рано Северна Корея обяви точно след пристигането на Тръмп в Южна Корея, че ще засили ядрения си потенциал и добави, че е готова да отговори на всякакви \"луди\" действия на американския държавен глава.", "date": "2017.11.07", "title": "Проблемът със Северна Корея ще бъде разрешен, зарече се Тръмп"}
{"url": "https://news.bg/crime/balgarski-tir-prevozva-nelegalni-migranti-prez-sarbiya.html", "text": "Български ТИР, превозвал нелегални мигранти, е заловен на сръбската граница, съобщава БГНЕС. Сръбските митничари откриха четирима нелегални мигранти от Афганистан. Те се криели в български ТИР.На Граничния пункт с Хърватия \"Батровци\" сръбските власти използват скенер и така откриват четиримата афганистанци, укрити в автомобила.Администрацията на митниците уточнява, че товарът на българския ТИР бил алуминиеви профили. На същия граничен пункт, часове по-късно, митничарите отново заловили наш гражданин.Властите открили боен пистолет с калибър 9 мм, укрит в кола на български шофьор. Българинът скрил оръжието под шофьорската седалка на лекия автомобил.Задържаните са предадени на следствени органи. Води се разследване срещу тях - за нелегален трафик на хора и незаконно притежаване на огнестрелно оръжие.", "date": "2017.11.07", "title": "Български ТИР превозва нелегални мигранти през Сърбия"}
{"url": "https://news.bg/euronews/izpolzvat-po-efektivno-prastovi-otpechatatsi-i-snimki-v-ramkite-na-shengen.html", "text": "Комисията по правосъдие и вътрешен ред на Европейския парламент е одобрила промени в Шенгенската информационна система, които ще подобрят и улеснят контрола по външните граници на Европейския съюз.Целта е да се подобри обмяната на информация между националните съдебни и полицейски власти.Приетите предложения правят по-ефективно използването на пръстови отпечатъци и снимки. Създават се и възможности за по-бърза комуникация между държавите в случаи, свързани с тероризъм, а връщането на незаконно пребиваващите мигранти ще става много по-лесно.\"На практика се регламентира задължително въвеждане на данните от държавите членки. Въвеждат се и нови категории, които държавите членки трябва да въвеждат, като например задържане и разпитване на лица, свързани с потенциална терористична дейност. Освен това неизвестните лица ще бъдат издирвани много по-лесно, защото ще бъдат въвеждани пръстови отпечатъци и отпечатък на длан\", разясни евродепутатът от ГЕРБ/ЕНП Емил Радев.Ще се въвежда също така и информация за лицата, които подлежат на връщане в трети държави и които пребивават на територията на Европейския съюз.\"Това е нещо ново и практиката показва, че до момента по-малко от половината от подлежащите на връщане лица са върнати в трети държави, много голяма част от тях остава в Европейския съюз. С новите данни в системата ще се направи много по-лесно връщането им, тъй като всички държави членки ще имат нужната информация\", увери Радев.", "date": "2017.11.07", "title": "Използват по-ефективно пръстови отпечатъци и снимки в рамките на Шенген"}
{"url": "https://news.bg/health/antibiotitsi-v-balgarskoto-meso-na-pazara-nyama-siguren-angel-kunchev.html", "text": "В месото на българския пазар няма антибиотици, категоричен е националният здравен експерт д-р Ангел Кунчев. Това стана ясно в негово изказване пред Нова.Д-р Кунчев коментира темата по повод доклада на Европейската агенция по лекарствата, в който се твърди, че българското месо е замърсено с антибиотици.Докладът нарежда България на 8-мо място по употреба на антибиотици. Според документа месото е най-чисто в Исландия и Норвегия.\"Това, че са внесени и пуснати в продажба определено количество антибиотици, не значи, че те са в месото. Отговорно твърдя, че в крайния продукт - месото, антибиотици няма\", заяви д-р Кунчев.Той обясни, че ежегодно се правят по над 500 проби и от тях най-много една да е положителна за антибиотици в крайния продукт.Припомняме, че вчера и Българската агенция по безопасност на храните излезе с официално становище, че намира тази интерпретация на данните за некоректна. От БАБХ също обясниха, че всяка година се взимат проби и резултатът от тях не е повод за притеснения.По мнението на друг експерт - д-р Диляна Попова от Асоциацията на месопреработвателните, фермерите не дават медикаменти на на животните си превантивно, защото това е много скъпо. Когато пък се налагало да приемат антибиотици при болест, животните били поставяни под карантина за срок, през който да се изчистят от медикаментите.", "date": "2017.11.07", "title": "Антибиотици в българското месо на пазара няма, сигурен Ангел Кунчев"}
{"url": "https://news.bg/society/dobivat-na-gaz-v-dobrudzha-otnovo-izkara-grazhdani-na-protest.html", "text": "Жителите на община Генерал Тошево излизат на протест против инвестиционния проект за добив на газ в Добруджа.За пореден път жителите в общината изразяват недоволството си от намерението за 35-годишна концесия за проучвания и добив на природен газ в землищата на 18 населени места в региона.Припомняме, предстои на 17 декември в община Генерал Тошево да бъде проведен местен референдум по въпроса. Референдумът се инициира по предложение на кмета на общината Валентин Димитров. Още в средата на месец октомври той заяви, че възнамерява да инициира местно допитване, което да покаже дали хората искат добива на природен газ в района.Днешните протести обаче идват в отговор на това, че няма ответна реакция на поставения ултиматум от страна на фирмата инвеститор. На предишния протест, който беше по време на последното обществено обсъждане на инвестиционното предложение, гражданите дадоха срок на фирмата изпълнител да оттегли искането си за концесия. Срокът беше до 3 ноември, петък. Фирмата \"Русгеоком БГ\" обаче не спази искането на хората.Предвиденият протест днес отново ще премина под формата на автошествие, съобщи БНР. Протестиращите ще тръгнат от град Генерал Тошево към село Кардам и оттам към ГКПП \"Йовково\". Там колоната от автомобили и мотори ще премине на румънска територия.В община Генерал Тошево вече се подготвя организацията за провеждането на местния референдум.", "date": "2017.11.07", "title": "Добивът на газ в Добруджа отново изкара граждани на протест"}
{"url": "https://news.bg/world/tramp-po-golyam-kontrol-nad-orazhiyata-mozhe-da-dovede-do-poveche-smart.html", "text": "Президентът на САЩ Доналд Тръмп заяви, че приемането на по-стриктни мерки за контрол върху оръжията е можело да доведе до повече жертви при масовата стрелба в църква в Тексас, информира АП.Американският лидер каза на пресконференция в Южна Корея, че \"а\".Тръмп бе попитан дали ще подкрепи повече проверки при закупуване на оръжие, както той призова за стриктни мерки при пускането на хора на територията на САЩ.Държавният глава изтъкна, че ако самаряните не са притежавали оръжие, \"вместо 26 загинали щяхте да имате стотици повече убити\".Властите обявиха, че Девин Патрик Кели е изстрелял най-малко 450 патрона при нападението в църква, при което загинаха 26 души, а около 20 пострадаха.", "date": "2017.11.07", "title": "Тръмп: По-голям контрол над оръжията може да доведе до повече смърт"}
{"url": "https://news.bg/crime/sistemite-za-sigurnost-za-evropredsedatelstvoto-se-bavyat.html", "text": "Гражданите да свикват с мерките за сигурност по време на председателството ни. Това посъветва вътрешният министър Валентин Радев след заседанието на кабинета. Самият той се допитвал до колегите си министри на другите членки как те си представят сигурността у нас по време на управлението ни на общността. Всичко, каквото знаем самите ние, ще го направим, обеща Радев и обясни, че подобряват организацията, която е заложена.Целта е системите за сигурност да заработят преди Нова година, защото трябвало поне месец да бъдат тествани преди да започне фактическата им работа.Част от системите за сигурност вече работели, но за част от тях все още текат обществени поръчки. Това щяло да забави навременното им стартиране. Бавели се 1-2 поръчки.Според силовия министър и хората трябвало да свикнат с тези мерки за сигурност. Ще има затруднение за гражданите, призна министър Радев.Предварително ще се обясни на гражданите как да се движат при засилени мерки за сигурност. Нека свикнат с това, ограниченията ще бъдат много малки, допълни Валентин Радев. Основно затруднения щели да усетят хората, които работят в зоните за сигурност, но за останалите граждани на София неудобство нямало да има.Гражданите своеобразно щели да се уведомяват.Все още не е ясно какво ще е разпределението на увеличението на полицейските заплати, стана ясно още от думите на силовия министър. Припомняме, между 5-15% ръст на възнаграждението ще получат униформените. Радев очаквал още становища на синдикатите", "date": "2017.11.07", "title": "Системите за сигурност за европредседателството се бавят"}
{"url": "https://news.bg/society/opredeleni-sa-novite-udrazhki-po-zapori-na-pensii.html", "text": "Националният осигурителен институт - НОИ уведомява, че с промени в Гражданския процесуален кодекс (ГПК) са изменени критериите за определяне на размерите на удръжките по наложени запори върху доходи.В съответствие с това и във връзка с новите минимални размери на пенсиите от трудова дейност в сила от 1 октомври, са определени нови размери на удръжките по наложени запори върху пенсии, считано от 1 ноември.Съобразно новите критерии в ГПК удръжките се определят в зависимост от размера на получавания от пенсионера доход от пенсии и добавки, който се съотнася към минималната работна заплата за страната, както следва:При размер между минималната работна заплата и двукратния размер на минималната работна заплата - удържа се една трета част, ако лицето е без деца, и една четвърт част, ако е с деца, които издържа;При размер между двукратния размер на минималната работна заплата и четирикратния размер на минималната работна заплата - удържа се една втора част, ако лицето е без деца, и една трета част, ако е с деца, които издържа;При размер над четирикратния размер на минималната работна заплата - удържа се горницата над двукратния размер на минималната работна заплата, ако лицето е без деца, и горницата над два пъти и половина размера на минималната работна заплата, ако е с деца, които издържа.В досегашните текстове на ГПК удръжките се определяха на базата на фиксирани суми за получаваните доходи от пенсия.Пенсионерите, върху чиито пенсии е наложен запор, ще получат дължимите им пенсии и добавки за месец ноември с пощенски запис, след удържане на съответната сума по запора.За новия размер на удръжката те ще получат и уведомително писмо.", "date": "2017.11.07", "title": "Определени са новите удръжки по запори на пенсии"}
{"url": "https://news.bg/crime/6-ot-13-obekta-nezakonno-dobivat-inertni-materiali-v-plovdivsko.html", "text": "6 от 13 обекта в област Пловдив добиват незаконно инертни материали. Това стана ясно в хода на проверка за установяване извършването на незаконен добив на инертни материали на територията на пловдивска област. Проверката беше разпоредена със заповед на окръжния прокурор на град Пловдив Румен Попов.На 4 ноември, събота, екипи на икономическа полиция и наблюдаващия прокурор извършват внезапни проверки на 13 обекта на територията на областта, за които данните от предварителният анализ сочат, че вероятно се използват за незаконно придобиване на инертни материали.В хода на проверките в 6 от обектите наистина е установено незаконно добиване на инертни материали. Съставени са 6 досъдебни производства за кражба на инертни материали. След съставянето на актовете компетентните органи са започнали и проверка за данъчни престъпления и престъпления против собствеността спрямо същите обекти.За един от камионите, намиращи се на територията на обектите, е установено, че е с поставен регистрационен номер на лек автомобил, което е измама с регистрационни номера. По този случай е започнало самостоятелно досъдебно производство.Само за два от проверените обекти са представени документи, удостоверяващи правомерно извършване на добив и сепариране на инертни материали.В хода на проверката са намерени 30 камиона, 15 багера, 7 фадроми, 3 гондоли, 2 влекача, 1 булдозер, 1 верижна машина, 2 цистерни, 1 автокран, 1 автогрейсер, 1 трактор с ремарке, 11 съоръжения за вадене на пясък и сепариране, 2 леки автомобила и 2 микробуса. Техниката е запечатана. Голяма част от описаната и запечатана техника е била заварена в работен режим.Работата по проверката и досъдебните производства продължава. Определеният срок за приключване на проверките за случаите, в които не са започнати досъдебни производства, е до 15 ноември.", "date": "2017.11.07", "title": "6 от 13 обекта незаконно добиват инертни материали в Пловдивско"}
{"url": "https://news.bg/world/48-ot-evropeytsite-bez-sobstveno-zhilishte-ne-vyarvat-che-edin-den-shte-se-sdobiyat-s-dom.html", "text": "Близо половината от европейците без собствено жилище губят надежда един ден да се сдобият с дом. Това показва проучване на холандската банка ING, цитирано от Ройтерс.Най-висок е процентът на песимистите във Великобритания и Германия.Като цяло изследването разкрива, че 48% от анкетираните в 13 европейски страни, които нямат собствено жилище, смятат, че вероятно и никога няма да се сдобият.Мнозинството от тях, 65 на сто, заявяват, че разглеждат притежанието на собствен дом като символ на успех, намеквайки, че закупуването на жилище не е само финансово решение.Поляците (72 на сто), турците (70%) и румънците (70%) са в челото на списъка с тези, които вярват, че притежанието на собствено жилище е признак за успех.Около 56% от анкетираните във Великобритания и Германия вярват, че никога няма да имат възможност да си купят собствен дом.В Турция (29%) и Румъния (31%) е най-нисък процентът на песимистите, че няма да могат да си купят жилище.", "date": "2017.11.07", "title": "48% от европейците без собствено жилище не вярват, че един ден ще се сдобият с дом"}
{"url": "https://news.bg/crime/zadarzhaha-20-tona-nelegalen-alkohol-v-plovdivsko.html", "text": "1723 литра етилов алкохол и 18 323 литра вино без документи задържаха митнически служители при две проверки в Перущица и в Пещера.Със съдействието на Междуведомствения координационен център за противодействие на контрабандата и контрол на движението на рискови стоки и товари (МКЦПККДРСТ) при ГДБОП, на 3 ноември, митнически мобилни групи проверяват стопански двор с множество постройки в района на град Перущица. На адрес са регистрирани два специализирани малки обекти за дестилация.При проверка на една от множеството постройки, служителите открили четири броя ПВЦ-съдове с различни вместимости, съдържащи течност с мирис на етилов алкохол (ракия). Със съдействие на служители на митница Пловдив алкохолът е измерен, иззет и задържан. Установеното количество е 1220 литра. До приключване на проверката не са представени документи за платен, обезпечен, начислен акциз.В друга крайна постройка на същия имот митническите служители са установили, че зад заключена врата се помещава нелегален цех за производство на бяло и червено вино, оборудван с ферментатори и средства за бутилиране. Установено е, че към момента на проверката там се съхраняват 18 323 литра алкохолна напитка с вид на вино.Взети са проби за изясняване на точния състав на алкохола, като в зависимост от алкохолния градус ще се определи дали откритото количество представлява вино или междинен продукт за производството на вино.При друга проверка на частен имот, в района на Пещера, на 1 ноември, мобилна митническа група е установила инсталация за изваряване на алкохол без регистрация по Закона за акцизите и данъчните складове. Инсталацията, с вместимост около 200 литра, се помещавала под навес, до жилищна постройка, и към момента на проверката е била в работен режим.Митническите инспектори са иззели изварените дотогава около 3 литра етилов алкохол. В хода на проверката в гараж до жилищната постройка са открити и ПВЦ-съдове с етилов алкохол, с общо количество 500 литра, вероятно произведени при предишни изварявания в съоръжението. Взети са проби за лабораторен анализ на алкохола, който е иззет.Работещото съоръжение за изваряване също е демонтирано и иззето от Митница Пловдив, след като не са представени удостоверение за регистрация по ЗАДС и документи за платен акциз. По случая е образувано административнонаказателно производство.", "date": "2017.11.07", "title": "Задържаха 20 тона нелегален алкохол в Пловдивско"}
{"url": "https://news.bg/finance/pravitelstvoto-prie-doklad-za-darzhavniya-byudzhet-za-parvite-9-mesetsa-na-2017-g.html", "text": "Правителството одобри доклад за касовото изпълнение на държавния бюджет и на основните показатели на консолидираната фискална програма (КФП) за първите 9 месеца на 2017 година. Докладът е изготвен от министъра на финансите.Според данните в доклада салдото по КФП на касова основа към месец септември 2017 г. е положително и е в размер на 2 420.9 млн. лв. (2.4% от прогнозния БВП). Салдото по КФП се формира от излишък по националния бюджет в размер на 2 482.1 млн. лв. и дефицит по европейските средства в размер на 61.2 млн. лева.В структурно отношение салдото по националния бюджет отчита подобрение спрямо отчетеното за същия период на 2016 г. Подобрението се дължи основно на ръста на данъчните и осигурителните приходи.Салдото по сметките за средства от ЕС през настоящата година се влошава поради базов ефект в 2016 г., свързан с възстановени към България грантове от ЕС в началото на 2016 г. за извършени разходи в края на 2015 г., когато беше пикът на плащанията по проектите за предходния програмен период.Постъпилите приходи и помощи по КФП към септември 2017 г. са в размер на 26 151.5 млн. лв. или 73.8% от годишните разчети, което прави ръст с 1 774.9 млн. лв. или 7.6%.Общата сума на данъчните постъпления възлиза на 21 856.5 млн. лв., което представлява 78% от планираните за годината приходи. Съпоставено с данните към септември 2016 г., данъчните постъпления нарастват номинално с 8.7% или 1 750.1 млн. лв.Приходите от преки данъци са в размер на 3 885.0 млн. лв. или 76.3% от предвидените в разчетите за годината, като спрямо същия период на предходната година нарастват с 310.4 млн. лева. или 8.7%.Приходите от социално и здравноосигурителни вноски са 6 127.6 млн. лв., което представлява 77.2% от разчетените за годината. Съпоставено със същия период на предходната година, приходите от осигурителни вноски нарастват номинално с 14.2% или 760.9 млн. лв.Неданъчните приходи са в размер на 3 245.2 млн. лв., което представлява 68.2% изпълнение на годишните разчети.Приходите от помощи са в размер на 1 049.8 млн. лв. или 39.7% от планираните за годината.Разходите по КФП, в това число и вноската на България в бюджета на ЕС, към септември 2017 г. възлизат на 23 730.5 млн. лв., което е 64.5% от годишните разчети.Частта от вноската на България в бюджета на ЕС, изплатена към 30 септември 2017 г. от централния бюджет възлиза на 676.6 млн. лв., което е в изпълнение на действащото към момента законодателство в областта на собствените ресурси на ЕС.Размерът на фискалния резерв към 30 септември 2017 г. е 11.9 млрд. лв., в това число 11.4 млрд. лв. депозити на фискалния резерв в БНБ и банки и 0.5 млрд. лв. вземания от фондовете на Европейския съюз за сертифицирани разходи, аванси и други.", "date": "2017.11.07", "title": "Правителството прие доклад за държавния бюджет за първите 9 месеца на 2017 г."}
{"url": "https://news.bg/crime/nameriha-skriti-nad-100-kutii-tsigari-do-blok-v-gorna-oryahovitsa.html", "text": "119 кутии нелегални цигари в междублоково пространство откриха митнически служители от митническа мобилна група при проверка в жилищен район на Горна Оряховица.На 3 ноември митнически мобилни групи извършват проверка на търговски обект с прилежащи сгради. В междублоково пространство, непосредствено зад магазина, митническите служители се натъкват на пет вкопани в земята бидона, които вероятно са използвани за съхраняване на нелегални цигари.В близост до бидоните е открит и черен найлонов чувал, съдържащ 119 кутии цигари без български бандерол, от марките Roseman и Corset.За откритите акцизни стоки в потребителски опаковки, без акцизен бандерол, е уведомен разследващ митнически инспектор в митница Свищов. Образувано е досъдебно производство.", "date": "2017.11.07", "title": "Намериха скрити над 100 кутии цигари до блок в Горна Оряховица"}
{"url": "https://news.bg/world/yaponski-sad-nalozhi-smartna-prisada-na-chernata-vdovitsa.html", "text": "Японски съд наложи смъртна присъда на 70-годишната \"черна вдовица\" Чисако Какехи, която избила любовниците си с цианид и прибрала милиони долари от застраховки и наследство, пише \"Гардиън\".Окръжният съд на Киото я осъди на смърт за убийството на трима мъже, включително и на съпруга й, както и за опит за убийство на четвърти мъж.Какехи стана известна след използването на цианид при убийството на партньорите си, което се сравнява с паяка, който често убива мъжкия след размножаване.Съдията обяви, че обвиняемата е накарала жертвите да пият цианид с намерение да бъдат убити. Той отхвърли аргументите на защитата, че Какехи не подлежи на съдебно преследване, тъй като има деменция.Прокуратурата обяви, че тя е убила мъжете, след като се облагодетелствала от застраховките \"Живот\", чрез които е получила милиони долари.Според информацията тя събрала около 8,8 милиона долара за период от над 10 г., но впоследствие ги изгубила при неуспешни финансови сделки.Тя е имала връзки с много мъже, предимно с възрастни и болни. С някои от тях се запознавала чрез специални агенции.По-рано осъдената казала пред съда, че е готова да бъде обесена.\"Дори и още утре да бъда екзекутирана, аз ще умра с усмивка\", заявила тя пред съда.Но защитата планира да обжалва решението на по-горна инстанция.", "date": "2017.11.07", "title": "Японски съд наложи смъртна присъда на „черната вдовица”"}
{"url": "https://news.bg/world/nato-izprashta-oshte-voyski-v-afganistan.html", "text": "Съюзниците от НАТО се очаква да постигнат съгласие в четвъртък да увеличат с 3 000 души персонала на военните части за мисията за обучение на Алианса в Афганистан, съобщава генералният секретар на НАТО Йенс Столтенберг, цитиран от \"Ройтерс.Около половината от допълнителните войски идват от Съединените щати, а другата половина от съюзниците от НАТО и страните партньори, които не са членки на НАТО, допълва Столтенберг.\"Решихме да увеличим броя на войските ... за да помогнем на афганистанците да преодолеят застой\", съобщи Столтенберг на пресконференция преди среща на министрите на отбраната на алианса по-късно тази седмица.Той подчертава, че войниците няма да имат бойни задачи, но ще бъдат част от съветващата и подпомагаща мисия, наречена \"Решителна подкрепа\".Командуващият на \"Решителна подкрепа\", Джон Никълсън от САЩ и командващ на американските сили в Афганистан, призова за повече войски през февруари, заявявайки, че още няколко хиляди войници биха подпомогнали за отслабване на силите на талибаните и други ислямистки бойци.Приносът на НАТО ще подпомогне \"Решителна подкрепа\", която изгражда армията и военновъздушните сили на Афганистан, добавя Столтенберг.Според нова стратегия, обявена от президента на САЩ Доналд Тръмп, секретарят на отбраната на САЩ Джеймс Матис заяви през септември, че в Афганистан ще бъдат допълнително разположени повече от 3000 войници от САЩ.Официалните представители на НАТО отказват да обсъждат детайли за военните части и вероятно войските на САЩ ще бъдат разделени между мисията за обучение и ръководената от САЩ антитерористична мисия в Афганистан.", "date": "2017.11.07", "title": "НАТО изпраща още войски в Афганистан"}
{"url": "https://news.bg/world/velikobritaniya-ochakva-povecheto-grazhdani-na-es-da-ostanat-na-ostrova-sled-brekzit.html", "text": "Великобритания очаква повечето граждани на ЕС да могат да останат в страната след Брекзит, информира Ройтерс.Министерството по въпросите на Брекзит и вътрешното министерство излязоха със съвместно съобщение, в което се казва, че британското правителство очаква мнозинството граждани на ЕС във Великобритания да получат \"нов статут за пребиваване\" на Острова след Брекзит.Очакваме повечето от случаите да бъдат одобрени, допълват ведомствата в съобщението.В края на миналия месец Лондон посъветва гражданите на ЕС да се прибират по родните си държави.", "date": "2017.11.07", "title": "Великобритания очаква повечето граждани на ЕС да останат на Острова след Брекзит"}
{"url": "https://news.bg/int-politics/gorbachov-ne-vizhda-demokratsiya-v-rusiya-prez-sledvashtite-desetiletiya.html", "text": "Бившият ръководител на СССР Михаил Горбачов, възхваляван на Запад като поборник за демокрация и за това, че е помогнал за слагането на край на Студената война, вижда малка вероятност Русия да се отвърне от авторитарното, напомнящо времената на руския царизъм управление, през следващите няколко десетилетия.Това обяви американският автор, носител на награда \"Пулицър\", Уилям Таубман, който е интервюирал 86-годишния Горбачов осем пъти за своята биографична книгаа за него, озаглавена \"Неговият живот и време\", като допълни, че Горбачов е масово нехаресван в Русия.По думите му, цитирани от \"Ройтерс\", въпреки че през 1980-те години Горбачов е бил популярен сред съветските граждани, сега е масово презрян в Русия, тъй като местните го обвиняват за рухването на СССР, загубата на империята, икономическата катастрофа, която съпроводи рухването, а също така и за това, че в техните очи изглежда слаб, нерешителен лидер.Запитан защо руският президент Владимир Путин пренебрегва Горбачов, дори след като венцехвали по-голямата част от руската история, Таубман изтъкнал, че Путин само е спечелил от пренебрегването или критикуването на Горбачов. Той допълва, че в много отношения програмата на Путин е противоположна на тази на Горбачов.На въпрос дали Горбачов има надежда да види по-демократично руско правителство, американският автор посочил, че Горбачов е заявил пред него, че може да отнеме десетилетия Русия да се демократизира, \"дори целия 21 век\".", "date": "2017.11.07", "title": "Горбачов не вижда демокрация в Русия през следващите десетилетия "}
{"url": "https://news.bg/world/sasht-ostavat-sami-siriya-se-prisaedinyava-kam-parizhkoto-sporazumenie-za-klimata.html", "text": "Сирия възнамерява да се присъедини към Парижкото споразумение за климата.Това заяви сирийски представител, цитиран от АП.Към момента това е единствената страна членка на ООН, която не се е подписала под сделката. Това означава, че САЩ ще бъдат единствената държава член на световната организация извън споразумението, ако американският президент Доналд Тръмп изпълни заявеното си желание да изтегли страната от световната сделка.САЩ ратифицираха споразумението от 2015 г. за ограничаване на глобалното затопляне под 2 градуса по Целзий преди Тръмп да влезе в Белия дом.В този момент се провежда световна среща за климата в Бон, Германия, на която се обсъжда прилагането на сделката.Член на сирийската делегация е заявил пред преговарящи, че \"възможно най-скоро\" Дамаск ще се подпише под споразумението.Междувременно съветник на френския президент заяви, че американският лидер Доналд Тръмп не е сред поканените около 100 държавни глави и премиери на следващата среща на върха за климата в Париж, която ще се проведе на 12 декември.\"Към\", каза представителят, цитиран от АФП. Той обаче добави, че на срещата ще присъстват представители на американското правителство.Преди около две седмици Никарагуа подписа Парижкото споразумение за климата.", "date": "2017.11.07", "title": "САЩ остават сами – Сирия се присъединява към парижкото споразумение за климата"}
{"url": "https://news.bg/health/antibiotitsi-v-mesoto-nyama-uveryava-babh.html", "text": "Българска агенция по безопасност на храните (БАБХ) стриктно контролира употребата на антибиотици в животновъдството и взима всички необходими мерки предлаганите на пазара храни да са безопасни за потребителите. Това се посочва в становище на агенцията.Според БАБХ у нас няма констатирано наличие на антибактериални (антибиотични) субстанции в животинските продукти. Това ставало ясно от проведени до 30 септември проверки, в които са изпитани 290 проби.Агенцията за безопасност на храните посочва още, че през 2016 година са изпитани 521 проби, при които са констатирани само три несъответстващи проби при патешко месо. Тези проби показали наличие на тетрациклин.През 2015 г. са изпитани 532 проби. Тогава е констатирана една несъответстваща проба пчелен мед, показала наличие на сулфатиазол.От БАБХ са категорични, че по всички случаи са проведени разследвания и са предприети съответните административни мерки.Става ясно още, че всяка година БАБХ изготвя Национална мониторингова програма за контрол на остатъци от ветеринарномедицински продукти (ВМП) и замърсители от околната среда в храни и суровини от животински произход. Програма цели да се прилага контрол върху неправилната употреба на тези продукти.В този контекст БАБХ напомням, че фермерите са длъжни да спазват ветеринарномедицинските изисквания и изискванията за хуманно отношение към животните. Всеки собственик на животновъден обект трябва да го регистрира съгласно ветеринарното законодателство и да сключи договор с регистриран ветеринарен лекар за ветеринарномедицинско обслужване. То включва както лечебна дейност, така и изпълнение на мерките по Националната програма за профилактика, надзор, контрол и ликвидиране на болестите по животните и зоонозите в България (НППНКЛБЖ).Ветеринарномедицински препарати могат да се прилагат само от регистриран ветеринарен лекар или под негов надзор. БАБХ предупреждава, че не е допустимо фермерът да провежда лечение без знанието на обслужващия ветеринарен лекар. Фермерът закупува медикаменти от ветеринарна аптека само с рецепта издадена от обслужващия ветеринарен лекар.Агенцията обяснява и че за всеки ветеринарномедицински препарат (ВМП) се спазва съответния карентен срок, който представлява необходимият интервал от време между последното прилагане на лекарства върху животни и клането им или получаването на хранителни продукти от тях. Този срок гарантира, че в храните от животински произход не се съдържат остатъчни субстанции от лекарства в количества, превишаващи максимално допустимите стойности за активни субстанции, съгласно европейското законодателство. Добитата продукция през карентния период не се допуска да постъпи в хранителната верига.Според БАБХ официалните ветеринарни лекари за длъжни да осъществяват контрол върху фермера за спазване на ветеринарномедицинските изисквания и тези за хуманно отношение при отглеждане на животни.При промяна в общото състояние на животните или завишена смъртност, фермерът е длъжен незабавно да уведоми регистрирания ветеринарен лекар. Той от своя страна при констатиране на признаци и възникване на съмнения за заразно заболяване, незабавно трябва да уведоми официалните ветеринарни лекари.", "date": "2017.11.07", "title": "Антибиотици в месото няма, уверява БАБХ"}
{"url": "https://news.bg/int-politics/oon-predlaga-posrednichestvo-v-pregovorite-mezhdu-bagdad-i-irakski-kyurdistan.html", "text": "Мисията на ООН за подпомагане на Ирак (UNAMI) е готова да действа като посредник в преговорите между правителството в Багдад и Иракски Кюрдистан, обявил едностранно независимост, заявява официалният говорител на генералния секретар на Световната организация Стефан Дужарик, цитиран от ТАСС.Според него, Мисията на ООН \"взе под внимание\" изявлението на иракския федерален съд, който потвърди, че конституцията на страната премахва възможността за разделяне на Иракски Кюрдистан. Отбелязва, че мисията на ООН \"призовава правителството на Иракски Кюрдистан да приеме, подкрепя и уважава\", това решението на Федералния съд.\"Мисията на ООН отново подчерта спешната необходимост от политически диалог и преговори между Багдад и Ербил в духа на партньорство и зачитане на иракската конституция, което само по себе спазва конституционните права на Иракски Кюрдистан\", допълва Дужарик.Мисията също потвърди готовността си да помогне в този диалог и разговори, ако това бъде поискано от федералното правителството и Иракски Кюрдистан \", заяви говорителят на генералния секретар на ООН.", "date": "2017.11.07", "title": "ООН предлага посредничество в преговорите между Багдад и Иракски Кюрдистан"}
{"url": "https://news.bg/int-politics/kak-bolshevishkiyat-prevrat-preobarna-sadbata-na-balgariya.html", "text": "Едни го наричат \"\", други - \"болшевишки преврат\". Независимо от името обаче, за България това е най-драстичното и фатално събитие с дълготрайни последствия, разиграло се извън нейните граници. Това твърдение обединява мненията на философа от Софийския университет Калин Янакиев и на историците Людмил Спасов от Пловдивския университет и Михаил Груев от Държавна агенция \"Архиви\".Непосредствено след установяването на болшевишкия режим в Русия, Кремъл залага на \"износа на революции\" като част от осъществяването на плана на Ленин и обкръжението му за създаване на световен съюз на съветските републики с център Москва. По думите на историка Людмил Спасов, непосредствено след Деветоюнския преврат през 1923 Сталин критикува ръководството на БКП, че при свалянето на правителството на Стамболийски е заело неутрална позиция. Сталин настоява българските комунисти да се радикализират и да поемат курс към въоръжена борба, а Кремъл отхвърля доклада на Васил Коларов, че положението в България е вече спокойно, а и в страната няма достатъчно пролетариат за правене на революции. По това време болшевишките лидери още се надяват на обрат след провала на плановете им за съветски републики в страни като Германия и Унгария. В случая идеята е да се подпали \"барутното буре на Европа\" - Балканите, с цел да се отвлече вниманието на Западна Европа от комунистическите конспирации в Германия и в други централноевропейски държави.\"Заповяданата революция\"\"Заповядана революция\" - така историкът Людмил Спасов нарича инспирираното от болшевишка Русия въстание в Северозападна България през септември 1923. Три месеца преди кървавия бунт Коминтернът нарежда на БКП да поеме курс към въоръжена борба. За целта са отпуснати 50 000 долара, а въстаниците трябва сами да си набавят оръжието или да разчитат на доставки от Югославия. За проверка на \"революционната ситуация\" в България пристига коминтерновският емисар Александър Абрамович-Четуев, който впоследствие иска от Москва да бъде уволнено цялото ръководство на БКП - заради \"неправилни позиции\" по време на Деветоюнския преврат. Изпратените от Кремъл конспиратори настояват за бързо въстание - без значение, че подготовката му е нищожна. Резултатът: над 5 000 души са убити, 15 000 са арестувани, а 2 000 успяват да емигрират след петдневния бунт през септември 1923, обяснява Людмил Спасов. Москва не успява да постигне основната си цел - да накара Югославия да се намеси и да окупира части от България.Философът Калин Янакиев поставя събитията в България през 1920-те в контекста на т.нар. \"Октомврийска революция\": \"Случилото се в Русия през есента на 1917 е политически преврат, смазал установеното след Февруарската революция мимолетно демократично управление на Русия. Митологизирането на този преврат чрез определянето му като \"революция\" лежи в основата на оправдаването на комунистическите престъпления. Защото революцията не е злодеяние на определени хора, а нещо като неизбежен природен катаклизъм, в който дори има някаква романтика. Както не можем да съдим земетресенията или слънчевите затъмнения, така не можем да съдим и нещо, което според порочната марксистка доктрина е \"исторически необходимо\". Милиони хора бяха избити, но какво да се прави, след като е избухнала \"революция\"... Едно толкова мащабно историческо престъпление не бива да бъде наричано \"революция\" и така да се търси оправдание за милионите жертви на това деяние\", казва Янакиев и напомня за задкулисната роля на Коминтерна в следващото голямо престъпление на болшевизма в България - атентата в софийската катедрала \"Света Неделя\" през април 1925.\"По какво се различава Коминтернът като център за извършване на престъпления в цяла Европа от днешната \"Ислямска държава\"? Каква е разликата между сегашния тероризъм и коминтерновския \"износ на революции\"? Може би в това, че \"Ислямска държава\" в много случаи просто си приписва авторството на терористични актове, извършвани от фанатици-самодейци, докато Коминтернът старателно е подготвял, финансирал и изпращал изпълнителите на замислените терористични актове до местопрестъпленията\", твърди Калин Янакиев.Историкът Людмил Спасов е на мнение, че в Москва са знаели за подготвяния атентат в \"Света Неделя\", но той идва в момент, когато СССР търси дипломатическо признание от Европа и Америка. Това, естествено, става много по-трудно, когато вестниците в цял свят излизат със заглавия за болшевишката следа в най-кървавия за всички времена политически атентат.\"Злокачествено и всеобхватно влияние\"Историкът Михаил Груев говори за цялостното влияние върху България на случилото се в Русия през 1917. \"В българската история няма по-осезаемо външно събитие от болшевишкия преврат в Русия. Събитие с толкова силно и трайно влияние върху вътрешното развитие на България. Това влияние е не само злокачествено, но и всеобхватно\", твърди Груев. Според него налагането на съветския модел на партията-държава в страните, окупирани от Червената армия в края на Втората световна война, в общи линии е унифицирано. Но за разлика от другите източноевропейски компартии, в които по-късно се формират национални крила, БКП остава до самия си край просъветско формирование. В историята на световния комунизъм няма друг феномен като проведените през 1963 и 1973 пленуми на ЦК на БКП с решения за постепенно присъединяване на България към СССР, казва още Груев. \"Това, което все пак трябва да ни радва, е, че влиянието върху България на болшевишкия преврат, на СССР и на неговия правоприемник - днешната Русия на Путин, става все по-косвено и избледняващо във времето\", заключава Михаил Груев.", "date": "2017.11.07", "title": "Как болшевишкият преврат преобърна съдбата на България"}
{"url": "https://news.bg/int-politics/nato-reorganizira-komandnata-si-struktura.html", "text": "НАТО планира преобразуване на командването си, предаде Дойче веле.На започващата утре, 8 ноември, среща на министрите на отбраната в Брюксел, ще бъде гласуван план за реорганизиране на командните структури на Алианса.Генералният секретар на НАТО Йенс Столтенберг заяви, че очаква проектът да бъде одобрен. Той предвижда създаване на нови центрове за управление на операции на военноморските сили, както и за логистика.Реорганизацията, която се обсъжда от дълго време, е в отговор на нарастващата агресивност на Русия, отбелязва агенция dpa.След края на Студената война щатът на НАТО беше съкратен от 22 хиляди на 6800 души с очаквания за трайно подобряване на диалога с Русия. Междувременно главните щабове на Алианса бяха намалени от 33 на 7.Агресията срещу Украйна и зачестяването на провокациите на Москва по морските и въздушните граници на НАТО доведоха до преразглеждане на тенденцията към минимизиране на структурите на организацията.", "date": "2017.11.07", "title": "НАТО реорганизира командната си структура"}
{"url": "https://news.bg/int-politics/antonio-tayani-buditelite-sa-ne-samo-balgarski-a-i-evropeyski-geroi.html", "text": "С тези думи председателят на Европейския парламент Антонио Таяни поздрави българските гости на честването в Брюксел по повод Деня на народните будители 1 ноември .Празникът, под надслов \"Европейското културно многообразие - българският принос\", се организира от евродепутата Петър Курумбашев от Партията на европейските социалисти.Председателят на ЕП Антонио Таяни отбеляза в речта си, че за всички европейски страни е важно да си спомняме за миналото и да вярваме в бъдещето.\"Това е пътят, по който е постигната общата визия за една обща Европа\", каза още той. Таяни отбеляза, че през 2017 г. се навършват десет години от присъединяването на България към ЕС.Убеден съм, че българското правителство ще се справи успешно по време на предстоящото председателство на ЕС.\"Искам да отдам заслуженото на тези, които вие българите наричате будители - учители, журналисти, писатели, творци, те допринесоха развитието на страната. Направили са изключително много, за да съхранят българската идентичност през трудни исторически периоди. Горд съм да кажа, че един от вашите будители Пенчо Славейков, който е получил номинация през 1912 за Нобелова награда за литература, е живял в Италия\", каза още Антонио Таяни.От своя страна българският еврокомисар Мария Габриел изтъкна, че именно будителите са хората, които със знанието са спомогнали за това да запазим идентичността си като част от общата европейска идентичност.\"Само по този начин, отдавайки им заслуженото, имайки ясното съзнание за тяхната заслуга, можем да си дадем още по-добра равносметка за настоящото - за това какво имаме, но и къде можем да бъдем. Затова поглеждам с такава надежда и увереност младите хора, които са тук\", отбеляза българският еврокомисар.Тя не скри радостта си, че днес на този ден България показва именно това свое лице на младостта, която има, с памет за миналото, което оценява сегашното ни европейско настояще и което с поглед в бъдещето може всичко да направи.Еврокомисарят ни изтъкна още, че новите технологии ни поставят пред предизвикателства - да отсяваме информация, да имаме информиран избор, да говорим за сигурност - на нас като граждани, но и на нашите демократични ценности. Габриел изрази увереност, че именно чрез новите технологии темата за будителите ще има развитие.Младежи от три града на България - Перник, Сухиндол, Гоце Делчев посетиха Европейския парламент.Гост на събитието бе и Мая Добрева, посланик на България в Кралство Белгия, както и евродепутати от ЕНП - Владимир Уручев, Емил Радев, Асим Адемов и др.Гостите от България бяха посрещнати от Петър Курумбашев и Сергей Станишев, които разговаряха с младежите за бъдещето на Европа след Брекзит. Сред темите, поставени от младежите, бяха правата на българските общности зад граница, както и присъединяването на България към еврозоната.", "date": "2017.11.07", "title": "Антонио Таяни: Будителите са не само български, а и европейски герои"}
