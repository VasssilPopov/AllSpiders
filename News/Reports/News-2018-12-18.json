{"url": "https://news.bg/world/pedersen-poema-posta-spetsialen-pratenik-v-siriya-na-7-yanuari.html", "text": "Норвежкият дипломат Геир Педерсен поема поста специален пратеник на ООН за Сирия от 7 януари.Той ще замени подалия оставка Стафан де Мистура. Това съобщи самият Мистура, цитиран от ТАСС.Това е бил последният му брифинг за медиите като специален пратеник и сбогуването му с тях е било сърдечно.Мистура е потвърдил, че няма да прави други изявления преди края на мандата си и не възнамерява да дава съвети на Педерсен.Той направи изявлението след срещата си днес в Женева По време на тази среща министрите и Мистура постигнаха споразумение за сирийската конституционна комисия. Комисията ще е в състав от 150 члена, от които 50 от правителството и 50 от опозицията.Припомняме, че решението за избора на Педерсен бе оповестено от генералния секретар Антониу Гутериш в края на октомври.Педерсен е ветеран в дипломацията, който през 90-те години е посредничил в преговорите между израелци и палестинци.Самият Гутериш подчертава ценния му опит и изразява увереност, че ще се справи също толкова добре и в Сирия.Гутериш също така благодари на Мистура за добрата работа като пратеник на ООН.", "date": "2018.12.18", "title": "Педерсен поема поста специален пратеник в Сирия на 7 януари "}
{"url": "https://news.bg/world/beliyat-dom-namekna-che-nyama-da-blokira-pravitelstvoto-za-stenata.html", "text": "Белият дом намекна, че оттегля искането си и няма да блокира правителството, ако не получи 5 милиарда долара за строителството на стена на американско-мексиканската граница, съобщават местни медии.Доналд Тръмп предупреди, че ако не получи парите от конгресмените, в края на седмицата правителство ще спре работа заради липса на финансиране.Но днес говорителят на Белия дом Сара Сандърс заяви, че администрацията е открила алтернативен начин за финансиране на стената, обещана от Тръмп по време на предизборната кампания.\"\", изтъкна тя пред Фокс нюз четири дни преди правителството да бъде блокирано, ако Конгресът не прокара законопроект за финансиране.През миналата седмица Тръмп обяви, че ще бъде \"горд\" да спре работата на федералното правителство.По-рано днес лидерът на малцинството в Сената ", "date": "2018.12.18", "title": "Белият дом намекна, че няма да блокира правителството за стената"}
{"url": "https://news.bg/health/lekari-ot-ag-bolnitsa-sheynovo-spasiha-25-nedonoseni-bebeta-ot-uvrezhdaniya.html", "text": "25 недоносени бебета са спасени от трайни увреждания по проект на столичната АГ болница \"Шейново\", съобщиха от медицинското заведение. Това е станало след като децата са изписани от болницата, а за тях е имало последващи грижи в домашна среда.Българските медици работят със свои германски партньори по този проект, но той може да не бъде продължен поради липса на пари, обезпокоени са лекарите.Медиците предупредиха, че всички грижи, които изглеждат стандартни при новородените бебета, изискват големи усилия и внимание при недоносените. Старши акушерката в неонатологичното отделение и участник в проекта Диана Търнева обясни пред БНР, че посещенията са спрямо нуждата на детето.\"Най-чести са в първия месец, обикновено до два-три пъти на седмица, след което започват един път седмично. Даваме съвети, консултации, препоръки на майката относно грижите за детето, с къпане, основни тоалети, хранения, масаж, гимнастика - каквото е необходимо\".Започва търсене на средства, за да продължи акушерската грижа за недоносените бебета в домашна среда и след края на проекта, каза директорът на болницата доктор Румен Велев.\"Търсим, за съжаление, не се намират много лесно, но търсим непрекъснато\".Майката на малкия момченце, родено в началото на осмия месец с множество проблеми с благодарност призова медиците да запазят живота. \"Ние сме пример за това, че животът продължи благодарение на това, че медицината е достатъчно напреднала. Ние ще си имаме коледно джудже благодарение на вас. Бъдете здрави\", каза жената.", "date": "2018.12.18", "title": "Лекари от АГ болница \"Шейново\" спасиха 25 недоносени бебета от увреждания"}
{"url": "https://news.bg/politics/grazhdani-poiskaha-ot-dimov-da-iznese-punktovete-za-otpadatsi-ot-kvartalite.html", "text": "Министърът на околната среда и водите се срещна с граждани от столичните райони \"Красна поляна\" и \"Овча купел\" във връзка с проблема със замърсяването на въздуха в тези и други квартали на София.На срещата жителите на районите поставиха проблема с горенето на отпадъци в кварталите и внесоха предложения за решаването му.Те настояват за конкретни мерки като изнасяне на пунктовете за вторични суровини извън жилищните квартали, забрана за горенето на отпадъци и засилване на контрола. Гражданите поискаха още и поставяне на измервателни станции в кварталите, които да следят за качеството на атмосферния въздух.Министърът подчерта, че и в сегашното законодателство е забранено изгарянето на отпадъци като гуми и стара дограма. По думите му са подготвени и промени в Закона за управление на отпадъците, с които се цели обхващане и на текстилните отпадъци от системите за оползотворяване и рециклиране.Пред гражданите Димов пое ангажимент за търсене на решение за изнасяне на пунктовете за изкупуване на отпадъци извън жилищните райони.По отношение на измервателните станции той посочи, че общинските власти имат възможност да изградят мрежа от измервателни станции.Димов представи и внесените от МОСВ в парламента промени в Закона за чистотата на атмосферния въздух, с които се цели въвеждане на стандарти и спиране от пазара на твърди горива за битово отопление с високо съдържание на сяра и пепел и въвеждане на нови изисквания за качеството на дървесината за огрев.", "date": "2018.12.18", "title": "Граждани поискаха от Димов да изнесе пунктовете за отпадъци от кварталите"}
{"url": "https://news.bg/regions/otpuskat-40-000-leva-za-nova-aparatura-v-bolnitsata-v-dobrich.html", "text": "Отделение \"Съдебна медицина\" към МБАЛ-Добрич ще получи 40 000 лева от Министерството на здравеопазването, предаде БТА.Отпуснатите средства трябва да послужат за закупуване на нова медицинска апаратура и за извършване на ремонт на отделението.В срок до една година отпуснатите средства трябва да бъдат усвоени от здравното заведение, в което съдружници на държавата са общините в Добричко.", "date": "2018.12.18", "title": "Отпускат 40 000 лева за нова апаратура в болницата в Добрич"}
{"url": "https://news.bg/world/fondatsiyata-na-tramp-spira-rabota-zaradi-zloupotrebi.html", "text": "Фондацията на американския президент Доналд Тръмп спира работа след съдебна заповед, предаде The New York Times.От \"Фондация Тръмп\" са обявили, че се саморазпускат.Главният прокурор на Ню Йорк Барбара Ъндърууд обяви през юни, че дава на съд за злоупотреби Тръмп, децата и фондацията му.Има данни, че предизборната кампания на Тръмп през 2016 година е била финансирана незаконно чрез фондацията.Тя обяви заключенията на прокуратурата след продължило месеци наред разследване.Ъндърууд приветства съдебното решение като важна победа за върховенството на закона, пред когото всички в страната са равни. Тя е решена делото да бъде доведено докрай, а виновните да получат справедливи наказания.От фондацията все още не са коментирали официално последните новини. влиятелният американски конгресмен от Демократическата партия Адам Шиф заяви, че ще да му се предостави информация за транзакциите на президента.Той обоснова искането си, че през последните седмици се засилват съмненията, че държавният глава е замесен в корупция. Смята се, че през \"Дойче банк\" са минавали основните сделки на Тръмп като бизнесмен с представители на Русия.Самият Шиф вече допусна, че  след края на мандата си.Припомняме, че срещу президента се води разследване, че е ползвал подкрепата на Кремъл, за да спечели вота за Белия дом преди две години.По-рано тази вечер стана ясно, че произнасянето на присъдата на бившия съветник по сигурността във връзка с разследването на Мълр, на което Флин се съгласи да сътрудничи.Редица негови бивши и настоящи приближени бяха разследвани от спецпрокурора Робърт Мълър, като някои от тях получиха и присъди - за различни престъпления, сред които даване на подкупи и лъжесвидетелстване.Бившият адвокат му  след като се призна за виновен по всички обвинения и настоя, че е извършил всичко по нареждане на Тръмп.От National Enquirer , че са прикривали неудобни за президента факти.Тръмп за момента отрича всички обвинения и твърди, че медиите водят кампания срещу него, разпространявайки фалшиви новини.", "date": "2018.12.18", "title": "Фондацията на Тръмп спира работа заради злоупотреби "}
{"url": "https://news.bg/world/alternativa-za-germaniya-ne-uspya-da-osadi-merkel-za-migrantskata-kriza.html", "text": "Конституционният съд на Германия отхвърли жалба на крайнодясната партия \"Алтернатива за Германия\" (AfD) срещу либералната бежанска политика на правителството на канцлера Ангела Меркел, информира \"Ройтерс\".Съдът постанови, че AfD - най-голямата опозиционна партия в долната камара на парламента - не е успяла да докаже как решението на Меркел да отвори границите за мигранти през 2015 г., без да поиска одобрението на парламента на Германия, е можело да засегне конституционните права на партията.Съдът дори отказа да чуе искането, което беше внесено от парламентарната група на крайнодясната партия през май.Решението нанася удар върху антиимигрантската партия, която водеше кампания срещу мигрантската политика на Меркел - проблем, който помогна на \"Алтернатива за Германия\" за първи път да спечели места в националния парламент след изборите през септември 2017 г.Според партията Германия е трябвало да върне мигрантите и правителството да потърси одобрението на парламента преди да отвори границите. \"Алтернатива за Германия\" поиска от съда да постанови, че Меркел е трябвало да потърси одобрението на Бундестага. Съдът обаче отхвърли искането и подчерта, че партията е спечелила представителство в парламента две години по-късно.", "date": "2018.12.18", "title": "„Алтернатива за Германия” не успя да осъди Меркел за мигрантската криза"}
{"url": "https://news.bg/world/v-sasht-ofitsialno-zabranyavat-aksesoar-uskoryavasht-strelbata-s-poluavtomatichno-orazhie.html", "text": "Администрацията на президента на САЩ Доналд Тръмп официално забранява аксесоар, който позволява на полуавтоматични оръжия да ускорят стрелбата като автоматични оръжия, информира АП.Отнася се за bump-stock (като някакъв вид приклад) - англоезичен жаргон, обозначаващ импровизиран способ за значително повишаване боевата скорострелност на полуавтоматично оръжие. Става въпрос за контрол на стрелковата постъпателност на движението на оръжието при откат и използването на този импулс за задействане на спусъка. Използва се само от няколко позиции на тялото (обикновено от тазобедрената област) и позволява да се произвежда непрецизна интензивна стрелба, сравнима с автоматичен откос.Високопоставен представител на правосъдното министерство обяви, че аксесоарът ще бъде забранен в съответствие с федералния закон, който забранява картечници. Ще влезе в сила в края на март, тоест след 90 дни. След това ще е незаконно да се притежава bump-stock.Аксесоарът беше основна точка в националния дебат за по-голям контрол над оръжията, след като през октомври 2017 г. беше използван при ", "date": "2018.12.18", "title": "В САЩ официално забраняват аксесоар, ускоряващ стрелбата с полуавтоматично оръжие"}
{"url": "https://news.bg/politics/tri-godini-pregovaryali-za-namalyavane-globata-na-77-mln-evro-ot-ek-za-beh.html", "text": "\"Глобата от 77 млн. евро е следствието от тригодишните преговори между ЕК и България, които са препоръчвали на страната ни да вкара и други енергийни играчи на пазара. Последната им препоръка е била да дадем на други, които имат повече опит с това, да управляват газопреносните ни тръби\". Това заяви енергийният експерт Васко Начев пред bTV в предаването \"Лице в лице\".Припомняме, на 17 декември от Европейската комисия ни  до газовата инфраструктура в България, което е в нарушение на правилата на ЕС.Христо Казанджиев от Българския енергиен форум изтъкна, че причините това осъдително решение, е неспазването от страна на българските мениджъри и министерствата на Закона за енергетиката в България и правилата на ЕС от 2007 г.\"Това, което стана през 2010 г., е че съвсем съзнателно топ мениджърът на \"Булгартрансгаз\" спира достъпа самоволно, въпреки препоръката от КЕВР. Тогава \"Овергаз\" съвсем в правото си обжалва пред ЕК, което провокира едно наказателно производство срещу България. България търпи последствията от една престъпна безотговорност на топ мениджъри на корпоративно и на правителствено ниво\", заяви Христо Казанджиев.Делото бе обсъдено на парламентарно ниво. През лятото на 2018 година в парламента единодушно отхвърлиха възможността да се постигне извънсъдебно споразумение с обяснението, че ще защитават националните интереси, поясни Васко Начев.По думите му това е . Според него ако сега ги попитаме обаче, те ще се оправдаят, че така е трябвало да приватизират 51% от \"Булгартрансгаз\", а не само 21% както се говореше първоначално. Ако нашите условия на пазара бяха такива, че повече от един играч да използва газопреносната система, нямаше да има и 1% предложение за приватизация, каза експертът.Според Христо Казанджиев 20% приватизация на \"Булгартрансгаз\" нямаше да означават, че то става частно дружество, а напротив - щеше да има един външен независими инвеститор, който да упражнява контрол над дружеството.Христо Казанджиев и Васко Начев бяха категорични, че нашата газопреносна система не работи по пазарни правила.\"Съвсем съзнателният отказ на достъп до гразопреносните тръби сега ще ни струва 77 млн. лв., а исканията на \"Овергаз\" ще бъдат удовлетворени\", заяви Казанджиев. По думите му печелят всички, свързани с печеленето на обществени поръчки в енергетиката.Към сегашния момент никой не задава въпроса къде са парите, инвестирани в компанията изпълнител на \"Южен поток\" у нас. Сега се готви същото безконтролно източване на 2 млн. около прокарването на тръба от \"Турски поток\" през наша територия, каза експертът.", "date": "2018.12.18", "title": "Три години преговаряли за намаляване глобата на 77 млн. евро от ЕК за БЕХ"}
{"url": "https://news.bg/weather/zhalt-kod-za-snyag-i-buren-vyatar-v-iztochna-balgariya.html", "text": "Жълт код за сняг и бурен вятър е обявен за сряда в Източна България. Това съобщават от НИМХ. Кодът е в сила за областите Бургас, Варна, Добрич, Разград, Силистра, Сливен, Търговище, Шумен и Ямбол.Ще духа силен северен вятър, който в комбинация с отрицателните дневни температури ще създава усещане за много студено време.В югоизточните райони валежите ще продължат през целия ден. Вълнението на морето ще бъде 3-4 бала.В Западна България валежи не се очакват. Облачността ще намалее и ще се разкъса.Максималните температури в страната ще бъдат между -3 и 6 градуса.Атмосферното налягане ще бъде по-високо от средното за месеца. ", "date": "2018.12.18", "title": "Жълт код за сняг и бурен вятър в Източна България "}
{"url": "https://news.bg/world/turtsiya-e-priela-nay-mnogo-migranti-ot-vsichki-darzhavi-po-sveta.html", "text": "Турция е страната, приела най-много мигранти в света. Това съобщи Prensa Latina, като цитира данни, изнесени от турското вътрешно министерство. Информацията е към 6 декември. Документът бе представен на 18 декември, обявен за Международен ден на мигрантите.Според него, Анкара е приела 4,7 млн. бежанци от 190 страни.  3 611 834 от тях са само сирийците, пристигнали от началото на войната в Сирия през 2011 година.  144 036 души са били настанени в лагери.650 000 деца получават безплатно образование.Само издръжката на сирийците струва на страната 35 млрд. долара.Турция е основен маршрут и за нелегалните мигранти, които се опитват да се доберат до Европа, особено след началото на конфликта в Сирия.Бреговата охрана на Турция да преминат нелегално в Европа от началото на настоящата 2018 година, стана ясно през юни.ООН настоя всички за достойно отношение към мигрантите по света. Отбелязва се, че 18 декември е определен за Международен ден на мигрантите през 2000 година, когато те са били около 150 млн. души. През 2018 година, те вече са 258 млн. души.Междувременно, Пакт по миграцията, към който България и редица други страни не се присъединиха. Страните членки на ООН приеха правно необвързващия глобален пакт за по-добро управление на потоците от мигранти. След конференцията утре Общото събрание на ООН ще приеме резолюция, официално одобряваща споразумението.", "date": "2018.12.18", "title": "Турция е приела най-много мигранти от всички държави по света "}
{"url": "https://news.bg/world/rusiya-iran-i-turtsiya-sas-sporazumenie-za-siriyskata-konstitutsionna-komisiya.html", "text": "Русия, Иран и Турция постигнаха споразумение за сирийската конституционна комисия, информира \"Дейли сабах\".Трите държави призоваха за започване на политически процес в Сирия с посредничеството на ООН след разговори в Женева. Те подчертаха, че новата конституционна комисия трябва да се събере в началото на следващата година.Руският външен министър Сергей Лавров прочете общата декларация след срещата на трите държави със специалния посланик на ООН за Сирия Стефан де Мистура. Според тях работата на новия орган трябва да бъде ръководена от компромиса и конструктивното обвързване.Конституционната комисия ще дискутира реформения процес. В нея ще участват представители на сирийското правителство, опозицията и граждански организации.По време на сирийската мирна конференция в Сочи в края на януари беше постигнато споразумение за създаване на комисия, която да излезе с препоръки за промени в сирийската конституция.Комисията ще е в състав от 150 члена, от които 50 от правителството и 50 от опозицията.", "date": "2018.12.18", "title": "Русия, Иран и Турция със споразумение за сирийската конституционна комисия"}
{"url": "https://news.bg/world/pentagonat-rusiya-nyama-zhelanie-za-deeskalatsiya-i-vrashtane-kam-realnostta.html", "text": "Съединените щати считат, че изявленията на  с наземно базиране в случай, че Вашингтон напусне Договора за ликвидиране на ракетите със среден и малък обхват, не показват желание от Москва за деескалация на ситуацията.Това обяви официален представител на Пентагона, цитиран от ТАСС.Говорителят беше запитан да коментира изказването на руския лидер Владимир Путин, който по-рано днес обяви, че ако е необходимо, Русия ще създаде системи с наземно базиране в отговор на решението на САЩ да напуснат договора.\"\", поясни говорителят.Путин предупреди, че решението на Вашингтон може да доведе до разпадане на цялата архитектура на безопасност. Той подчерта, че САЩ излизат от договора \"под пресилен претекст, докато самите те отдавна нарушават всичко\". Путин поясни, че договорът има стабилизираща роля. Президентът добави, че в отговор на действията на САЩ Русия ще приеме допълнителни мерки за укрепване на безопасността.", "date": "2018.12.18", "title": "Пентагонът: Русия няма желание за деескалация и връщане към реалността"}
{"url": "https://news.bg/world/otlagat-prisadata-sreshtu-maykal-flin.html", "text": "Произнасянето на присъдата на бившия съветник по национална сигурност на Белия дом Майкъл Флин е било отложено от съда, съобщиха световните информационни агенции.Очаква се то да бъде направено на заседание през март следващата година.  Решението е взето във връзка със съгласието на Флин да сътрудничи на спецпрокурора Робърт Мълър и желанието разследването да бъде проведено докрай.Самият Флин вече призна, че е лъгал в показания пред ФБР.По време на извънредното изслушване, съдията заяви, че е \"отвратен\" от поведението на Флин. \" е казал съдия Емет Съливан.Стана ясно, че той се е допитал до прокуратурата дали Флин трябва да бъде съден и за предателство.Пред сградата на съда са се били събрали поддръжници на Флин. В социалните мрежи обаче бяха публикувани и остри обвинения към него, сред които и \"предател\".Припомняме, че по-рано днес , която обобщава показанията на Майкъл Флин пред ФБР през 2017 година, която уличава подсъдимия в лъжесвидетелстване.Специалният прокурор поиска от съда да не вкарва Флин в затвора, тъй като е помогнал на разследването.Вчера стана ясно, че двама приближени до Флин са обвинени в конспирация.Също беше разпространена информация, че намесата на руската фабрика за тролове в американската политика е била много по-мащабна, отколкото се предполагаше по-рано.Флин се  пред федералните следователи. Това стана на 1 декември 2017 г.. Така той стана първият високопоставен съветник на \"Тръмп\", който се съгласява да сътрудничи официално на специалния прокурор Робърт Мюлер в неговото разследване на руската намеса на президентските избори.", "date": "2018.12.18", "title": "Отлагат присъдата срещу Майкъл Флин "}
{"url": "https://news.bg/world/noviyat-plan-za-palestinsko-izraelskiya-konflikt-e-razlichen-ot-predishnite-obyavi-heyli.html", "text": "Постоянният представител на САЩ в ООН Ники Хейли заяви, че американската администрация разработва нов план за урегулиране на палестинско-израелския конфликт, който ще се отличава от предишните, информира ТАСС.Хейли направи изказването на последното заседание на Съвета за сигурност на ООН по въпроса, тъй като от \"\", подчерта тя.Хели поясни, че това вече е заложено в документа.\"\", изтъкна Хейли.По думите й, цитирана от \"Ройтерс\", американският план \"\".Тя не разкри подробности за дългоочаквания план, който е подготвян от Джаред Къшнър, зет на Доналд Тръмп.Според нея планът признава, че реалностите в Близкия изток са се променили.Палестинците са скептични и обвиняват Тръмп, че подкрепя Израел по ключовите въпроси.Хейли обвини арабските държави, че не правят палестинския народ свой приоритет.\"\", подчерта тя.", "date": "2018.12.18", "title": "Новият план за палестинско-израелския конфликт е различен от предишните, обяви Хейли"}
{"url": "https://news.bg/world/transporten-haos-zaradi-zhaltite-zhiletki-vav-frantsiya.html", "text": "До транспортен хаос се е стигнало във Франция, предадоха световните информационни агенции.Магистрали в страната са в тежко състояние след продължаващите седмици наред протести на т.нар. \"жълти жилетки\".Щети са понесли както пътната настилка, така и радарите по пътя.Най-засегната е Южна Франция.Ремонтните дейности са на стойност милиони евро. Това са съобщили от компанията Vinci Autoroutes, която се занимава с поддръжката на пътищата в страната.Междувременно, расте гневът на полицията в страната, на която бе възложено опазването на реда и сигурността по време на демонстрациите.Въпреки че правителството предложи бонуси от 300 евро на 110 000 полицаи, синдикатите отсякоха, че полицията не е за продан и поискаха по-добри условия за труд.Органите на реда заплашиха със свои протести, като се обявиха за \"сини жилетки\".Ден по-рано стана ясно, че за Франция от протеста на жълтите жилетки. Елисейският дворец обмисля референдум по исканията на протестиращите.Това разкри в интервю за в. \"Лез еко\" премиерът Едуар Филип.Филип посочи, че правителството няма да позволи бюджетният дефицит да се повиши над 3,2 процента.Той призна, че правителството е допуснало грешки в кризата с протестите на \"жълтите жилетки\" и не се е вслушало достатъчно във французите.", "date": "2018.12.18", "title": "Транспортен хаос заради \"жълтите жилетки\" във Франция "}
{"url": "https://news.bg/world/turtsiya-2000-dushi-s-dozhivotni-prisadi-za-opita-za-prevrat-prez-2016-godina.html", "text": "Около 2000 души са получили доживотни присъди за опита за преврат през 2016 година. Това са съобщили турските власти, цитирани от местни медии. От тях 956 са осъдени на доживотен затвор при строг режим - наказание, което замени смъртното наказание. 1 123 души са получили различни присъди. 239 от 289 дела вече са приключени. Припомняме, че стотици хиляди работещи на всякакви нива в държавата бяха уволнени, а хиляди съдени във връзка с опита за преврат.По данни на турските власти, повече от 3000 са съдените.За пуча Анкара обвини духовника в изгнание Фетуллах Гюлен. Властите твърдят, че мрежата ФЕТО е установена в целия свят.За турските власти, той стои и зад  в Анкара.Братът на Гюлен бе осъден на 10 г. и 6 месеца затвор в съда в Измир. Случаят доведе до напрежение между Турция и САЩ, където се намира Фетуллаг Гюлен.Турция настоява за екстрадицията му. Самият Гюлен отрича отправените му обвинени.След опита за преврат, Турция въведе и няколко пъти удължи извънредното положение, след което проведе референдум и въведе промени за президентска република.При неуспешния опит за преврат на 15 юли 2016 г., при който загинаха 251 души, а други 2 200 пострадаха.", "date": "2018.12.18", "title": "Турция: 2000 души с доживотни присъди за опита за преврат през 2016 година "}
{"url": "https://news.bg/crime/minimalna-prisada-za-retsidivista-obral-shotlandets-v-slanchev-bryag.html", "text": "Дадоха минимална присъда на рецидивиста, обрал шотландски турист в Слънчев бряг. Това реши днес Окръжен съд - Бургас.Припомняме, подсъдимият Ангел Г. беше обвинен, че на 4 август тази година в курортния комплекс \"Слънчев бряг\", в района на р. Ханджийска на пясъчните дюни, откраднал от чужденеца златни синджири и висулки на обща стойност 1470 лева, като ги издърпал със сила от врата на собственика. Деянието било извършено при условията на опасен рецидив.За подобно престъпление законът предвижда наказание \"лишаване от свобода\" от 5 до 15 години.Окръжен съд - Бургас наложи наказание от 5 години и 6 месеца \"лишаване от свобода\" на Ангел Г, което трябва да бъде изтърпяно при първоначален \"строг\" режим в затвор.Присъдата подлежи на обжалване пред Апелативния съд в града.", "date": "2018.12.18", "title": "Минимална присъда за рецидивиста, обрал шотландец в Слънчев бряг"}
{"url": "https://news.bg/world/es-da-se-protivopostavi-na-kitay-v-afrika-prizovaha-evrolideri.html", "text": "Европейският съюз трябва да засили икономическите връзки с африканските държави и да настигне Китай на континента, обявиха европейски лидери на конференция за технологични инвестиции между ЕС и Африканския съюз във Виена, информира ДПА.\"Не трябва да оставяме африканския континент на Китай\", призова канцлерът на Австрия Себастиан Курц, чиято страна е ротационен председател на ЕС.По думите му Общността отпуска повече от половината помощ за глобално развитие, но изостава по инвестиции на свободните пазари в развиващите се държави.Според европейската статистика блокът е третият най-голям търговски партньор на Африка, като се нарежда зад Китай и Япония.Запитан дали ЕС е открил бизнес възможностите в Африка прекалено късно, председателят на Европейската комисия Жан-Клод Юнкер отговори: \"Да, но ние се справяме по-добре\".Африканските и европейски държави не трябва да преговарят само за помощ и миграция, те трябва да търсят \"партньорство между равни\", поясни той.На конференцията присъстват представители на около 800 компании. Участват президентите на Египет, Етиопия, Гана, Гвинея, Кения, Мавритания и много други. Но Германия, Франция и Италия изпратиха свои представители на под министерско ниво.В същото време стана ясно, че е поставено начало на Работна група на ЕС и Африканския съюз за цифрова икономика.Доказани експерти и практици от двата континента ще си сътрудничат, за да подкрепят набелязването на конкретни действия и инициативи на Алианса за инвестиции и работни места Европа-Африка в областта на цифровата икономика, съобщават от Европейската комисия.Еврокомисарят Мария Габриел коментира, че това е важна крачка напред в сътрудничеството между ЕС и Африка в областта на цифровизацията.Работната група от днес започва активната си работа, като българският комисар очаква първи междинни резултати да бъдат представени след три месеца, а след шест - и окончателен доклад по време на Цифровата асамблея в Румъния през юни.", "date": "2018.12.18", "title": "ЕС да се противопостави на Китай в Африка, призоваха евролидери"}
{"url": "https://news.bg/int-politics/sasht-se-sblaskvat-s-trudnosti-v-plana-si-za-blizkiya-iztok.html", "text": "САЩ се сблъскват с трудности в плана си за Близкия изток, тъй като крал Салман в Саудитска Арабия си върна контрола върху външната политика, пише Wall Street Journal.Монархът очевидно изоставя инициативата за затопляне на отношенията с Израел, която бе инициирана от принц Мохамед бин Салман преди реакцията срещу убийството на журналиста-дисидент Джамал Кашоги през октомври.Според приближени до кралския двор, спорният наследник, обвинен от политици от САЩ и Европа за убийството, решава да се въздържа от радикални действия като засилване на връзките с Израел - формално враг.Бившият му съветник Сауд ал-Кахани, който е освободен от длъжност след убийството и Турция иска екстрадирането му, е натоварен с пропагандния натиск за лобиране към положителна визия на Израел, до справяне с опозицията.Съобщава се, че е поискал закупуване на технология за наблюдение на стойност 55 млн. долара от базираната в Херцлия, Израел NSO Group, което се отрича.Очевидно обаче кралството не е отхвърлило инициативата да инвестира \"най-малко 100 милиона долара\" в израелския технологичен сектор, допълва Wall Street Journal.В началото на септември бе съобщено, че Саудитска Арабия е закупила системата \"Железен купол\", за .Принцът на Саудитска Арабия Мохамед бин , като откри възможности за сътрудничество., е бил използван за проследяване на убития Кашоги, обяви през октомври Едуард Сноудън, който е бивш сътрудник на Националната агенция за сигурност (NSA) на САЩ. ", "date": "2018.12.18", "title": "САЩ се сблъскват с трудности в плана си за Близкия изток"}
{"url": "https://news.bg/crime/sadyat-shofyor-ubil-velosipedist-v-piyano-sastoyanie-i-izbyagal.html", "text": " Съдят шофьор, убил велосипедист в пияно състояние и избягал, съобщиха от Окръжна прокуратура - Бургас.Обвиняемият Владимир К. е подсъдим за това, че на 3 декември 2017 г. на ул. \"Трети март\" в Приморско нарушил правилата за движение и с превишена скорост от 94 км/ч навлязъл в средната пътна лента, която била предназначена за насрещно движещи се превозни средства. Там той блъснал велосипедист с инициали Е.Д. и по непредпазливост причинил смъртта му.Деянието било извършено в пияно състояние - дрегерът отчел 2.70 промила на алкохол в кръвта.След инцидента обвиняемият избягал от местопроизшествието.Деянието се разглежда като особено тежък случай. За подобно провинение законът предвижда наказание \"лишаване от свобода\" от 5 до 20 години.Окръжен съд - Бургас е насрочил заседанието си за 20 декември 2018 г.", "date": "2018.12.18", "title": "Съдят шофьор, убил велосипедист в пияно състояние и избягал"}
{"url": "https://news.bg/world/velikobritaniya-zavarshva-izvanrednite-planove-v-sluchay-na-brekzit-bez-sdelka.html", "text": "Британският кабинет постигна споразумение всички ведомства да завършат извънредните планове за намаляване на щетите в случай на Брекзит без споразумение, пише \"Гардиън\".\"Даунинг стрийт\" 10 потвърди, че министрите ще \"засилят\" подготовката за Брекзит без сделка. Правителството поясни, че се очаква това да бъде основен приоритет на ведомствата. Кабинетът също така ще изпрати съвети на британския бизнес как да се подготви при такъв случай. Британските граждани също ще бъдат информирани как да се подготвят, включително информация по \"различни канали\", които ще включват социалните мрежи и реклами по телевизията.Министрите постигнаха съгласие да се отделят 2 милиарда британски лири за ведомства, включително за вътрешното министерство и ведомството за околната среда, храните и регионите.Ще бъдат подготвени 80 000 имейла, които ще бъдат изпратени на бизнеса.Но от \"Даунинг стрийт\" поясниха, че прокарването на споразумението на премиера \"остава основният приоритет\".Някои министри вярват, че е време да се покаже по-централизирано управление при планирането. Преди ведомствата имаха повече свобода при решенията кога и за какво да харчат средствата.Срещата на кабинета бележи първите стъпки в опит на Мей да убеди евроскептичните тори, че алтернативите на нейното споразумение за Брекзит са по-лоши преди решаващото гласуване през третата седмица на януари.Междувременно британският военен министър Гавин Уилямсън заяви, че около 3 500 войници ще бъдат в готовност да помогнат на правителство при някакви проблеми в случай на Брекзит без споразумение, информира АП.", "date": "2018.12.18", "title": "Великобритания завършва извънредните планове в случай на Брекзит без сделка"}
{"url": "https://news.bg/world/rusiya-namalila-boynite-poleti-v-siriya-ot-110-na-den-do-2-4-na-sedmitsa.html", "text": "Русия намали бойните си полети в Сирия от повече от 100 на ден до четири на седмица, обяви военният министър на страната Сергей Шойгу, цитиран от АФП.Според осведомителната агенция това е още един признак за стихващия конфликт в арабската държава.Русия започна въздушни удари в Сирия в подкрепа на президента Башар Асад през септември 2015 г. С руската помощ сирийската армия си върна по-голямата част от територията.На годишна среща на военния елит Шойгу съобщи, че ВКС на Русия драстично са намалили полетите в Сирия.\"Полетите са намалени от 100-110 на ден до 2-4 на седмица, предимно разузнавателни полети\", поясни той, но не разкри в какъв времеви диапазон са съкратени.По време на срещата, на която участва и руският лидер Владимир Путин, Шойгу добави, че Русия е \"завършила изтеглянето на основните си сили от Сирия\", но не и тези от базите в \"Хмеймим\" и Тартус.Шойгу също така коментира, че Русия ще засили военното си присъствие на Северния полюс през следващата година.", "date": "2018.12.18", "title": "Русия намалила бойните полети в Сирия от 110 на ден до 2-4 на седмица"}
{"url": "https://news.bg/health/aptekite-mozhe-da-sprat-prodazhba-na-skapostruvashti-lekarstva-s-protokoli.html", "text": "Аптеките може да спрат да продават скъпоструващите лекарства с протоколи, които се заплащат изцяло от Здравната каса. Това алармира пред БНР председателят на Асоциацията на аптеките в България Николай Костов.Причината за това е, че от 2019 г. Здравната каса няма да заплаща таксата от два лева на фармацевтите за обработване на протоколите. Решението на Надзорния съвет на Касата е от днес.Със спестените средства от два лева към аптеките Здравната каса ще заплаща още скъпоструващи медикаменти, заяви след заседанието на Националния съвет на НЗОК председателят Жени Начева. По думите й това означава пациентите да получат повече лекарства.Според зам.-здравния министър Жени Начева нововъведението е подкрепено от големи вериги аптеки. Очакват се и разговори с Българския фармацевтичен съюз (БФС), но Николай Костов, председател на Асоциацията на аптеките у нас, заяви, че тогава ще изискват таксата от пациентите.\"Това означава, че ни казват, че нашият труд не заслужава заплащане, тоест заплащането е нула. Другият вариант е тези пари да бъдат начислявани на пациентите. Аптеките просто ще спрат да обслужват тези рецепти\", каза Костов.По думите му спирането на скъпоструващите лекарства с протоколи отнема доста време и отговорности, и то финансови отговорности, защото пускат понякога за хиляди левове една опаковка.\"Ще търсим други подходи да стимулираме аптеките\", допълни Жени Начева.", "date": "2018.12.18", "title": "Аптеките може да спрат продажба на скъпоструващи лекарства с протоколи"}
{"url": "https://news.bg/crime/dadoha-na-sad-zhena-za-izpolzvane-na-falshivi-dokumenti.html", "text": "Районна прокуратура - Петрич даде на съд жена за използване на фалшиви документи пред Агенцията по вписванията.В периода от януари 2012 г. до април 2013 г., обвиняемата В.К. е изпращала по електронен път 104 пъти фалшиви платежни нареждания за платени парични такси.За целта използвала както електронния си подпис, така и такъв на адвокат В.Г., като на въпросните вносни бележки бил придаден вид, че са издадени от офис на банкова институция.По този начин било удостоверявано действителното плащане на такси за обявяване на Годишен финансов отчет на различни фирми. Размерите им варирали от 15 до 80 лева.Отново чрез интернет портала на Търговския регистър, обвиняемата изпращала Съгласия с образец от подписа, с положени върху тях нотариални заверки. Тези документи изглеждали като извършени от нотариус с район на действие Петрич.Със заверките се удостоверявало полагането на подписи на различни лица от Македония, Сърбия, Германия, както и от населени места в Благоевградска област, в качеството им на управители на фирми, че са съгласни да бъдат избрани като такива и да ръководят дейността на съответните дружества.По подобен начин пред Агенцията по вписванията се удостоверявали и промени в обстоятелствата по партидите на фирмите - положена нотариална заверка върху договор за продажба на дружествен дял.В 27 случая обвиняемата съзнателно е ползвала фалшиви пълномощни от от собственици на различни фирми. С тях се доказвало, че те упълномощили адвокат В.К. да ги представлява пред Търговския регистър при Агенцията по вписванията.Жената представяла по електронен път и незаконни документи, с които удостоверявала, че собствениците на фирмите са дали съгласието си.Престъпленията били извършени от обвиняемата В.К. през различни периоди от януари 2012 г. до юни 2015 г.Предстои делото да продължи в съда. ", "date": "2018.12.18", "title": "Дадоха на съд жена за използване на фалшиви документи "}
{"url": "https://news.bg/crime/porachitelyat-na-palezha-v-burgas-se-razmina-s-parichna-garantsiya.html", "text": "Поръчителят на палежа пред дома на бургаски фоторепортер се размина с парична гаранция. Това стана ясно днес.Окръжният съд в Бургас измени присъдата на Районния съд в Бургас и взетата спрямо Петър Б. мярка за неотклонение от \"Задържане под стража\" в \"Парична гаранция\" от 3 000 лв.Припомняме, в началото на ноември Окръжният съд в Бургас на Петър Биберов, който е осъждан многократно. Подсъдимият беше обвинен, че на 14 октомври умишлено е склонил Румен Я. да запали автомобилна гума пред апартамент в квартал \"Зорница\".Защитата на обвиняемия обжалва взетата мярка за неотклонение \"Задържане под стража\" с искане тя да бъде изменена в \"Домашен арест\" или \"Парична гаранция\".Адвокатът се обоснова с факта, че няма опасност обвиняемият да се укрие предвид семейното му положение и двете му деца. Той посочи и че органите на досъдебното производство не са ангажирали до този момент по-преки доказателства за авторство на деянието.Според въззивната инстанция първоинстанционният съд не е взел предвид мотива за извършване на деянието, а прокуратурата не е изпълнила ангажимента си да приложи към делото две експертизи и да извърши разпит на други лица.Първоинстанционният съд е приел, че Петър Б. е с висока степен на обществена опасност, но само с оглед на предходни наказания, които е изтърпял. Според Окръжния съд в Бургас към настоящия момент не може да се приеме, че обвиняемият може да се укрие. Причината е, че той е с постоянен адрес, семеен е и има две деца. Според въззивната съдебна инстанция продължаването на срока на задържането на Петър Б. би влязло в противоречие с целите на мярката за неотклонение.Решението на Окръжния съд в Бургас е окончателно.", "date": "2018.12.18", "title": "Поръчителят на палежа в Бургас се размина с парична гаранция"}
{"url": "https://news.bg/crime/mvr-izdirva-73-godishen-mazh-ot-sofiya.html", "text": "МВР издирва 73-годишния Стефан Стоянов Манчев от София, съобщиха от пресцентъра. Мъжът е в неизвестност от 20 септември тази година , когато е напускал дома си в столицата.Стефан Манчев е висок 170 см, с кафяви очи, нормално телосложение и прошарена коса. Данни за облеклото му няма.Липсва и личният автомобил на възрастния човек. Колата е марка \"Ford-Fiesta\" и също е обявена за издирване.Гражданите, които имат информация за мъжа могат да сигнализират на тел.112, 02/ 9820820, 02/ 9820838 или в най-близкото районно управление на МВР. ", "date": "2018.12.18", "title": "МВР издирва 73-годишен мъж от София"}
{"url": "https://news.bg/world/kndr-mobilnite-telefoni-sa-vredni-upadachna-i-reaktsionna-ideologicheska-kultura.html", "text": "Основният държавен вестник на Северна Корея предупреди за \"негативното въздействие\" от използването на мобилни телефони по света, информира \"Ройтерс\".Rodong Sinmun публикува статия, в която като примери посочва забраната за използване на мобилни телефони в класната стая във Франция и измами  с помощта на технологията в Индия. Вестникът твърди, че мобилните устройства разпространяват \"упадъчна и реакционна идеологическа култура\".\"\", пише изданието.\"Това означава, че мобилните телефони се използват като инструмент за насаждане на вредни идеи на непълнолетните\", предупреждава Rodong Sinmun.Авторитарното правителство в КНДР поддържа строг контрол над комуникациите. Почти нито един обикновен гражданин на Северна Корея няма достъп до външния свят чрез телефон или интернет.Според представители на Южна Корея в КНДР има около 6 милиона мобилни телефона с население 25 милиона души.", "date": "2018.12.18", "title": "КНДР: Мобилните телефони са вредни - упадъчна и реакционна идеологическа култура"}
{"url": "https://news.bg/health/bez-limiti-za-onkolekarstva-v-bolnitsite-obeshta-zheni-nacheva.html", "text": "В болниците няма да има лимити за онколекарствата. Това заяви заместник здравният министър и председател на Надзорния съвет на Здравната каса Жени Начева след заседание пред БНР.В анекса към Националния рамков договор за 2019 г. имаше текст, според който Здравната каса нямаше да заплаща лекарства, ако стойността им надвишава месечните стойности, определени в бюджета.\"Няма да има лимити за онколекарства за болниците, категорично го заявявам. Лекарствата, ще се плащат по друг различен ред\", категорична е Начева. Тя увери, че отразеният текст ще бъде коригиран, така, както е в настоящата година.Здравната каса приключва годината без неразплатени разходи, посочи още Начева, защото преразходите от 30 милиона лева за лекарства за домашно лечение, 47 милиона лева за онколекарства са разплатени от резерва на Здравната каса и от насъбраните 65 млн. лева в повече здравни вноски.", "date": "2018.12.18", "title": "Без лимити за онколекарства в болниците обеща Жени Начева"}
{"url": "https://news.bg/regions/ogranicheno-e-dvizhenieto-po-patya-dolno-tserovene-yakimovo.html", "text": "Временно е ограничено движението по пътя Долно Церовене - Якимово на входа на Якимово, съобщават от АПИ.Причината е катастрофа.От Агенцията съветват шофьорите да се движат с повишено внимание по обходен маршрут по улиците на Якимово.", "date": "2018.12.18", "title": "Ограничено е движението по пътя Долно Церовене - Якимово"}
{"url": "https://news.bg/world/yunker-e-napalno-zdrav-obyavi-bryuksel.html", "text": "Европейската комисия отхвърли предположения, че председателят й Жан-Клод Юнкер има проблеми със здравето след публикуването на снимки, на които се вижда да залита по време на събитие във Виена, информира \"Ройтерс\".\"Снимките понякога лъжат, както е в този случай\", каза Мина Андреева, говорител на Юнкер, след като беше запитана на редовния брифинг за здравето му.\"Председателят е в напълно добро здраве и e на пълна газ от вчера вечерта\", обясни тя.64-годишният председател е на среща с африкански лидери в австрийската столица.Андреева увери, че всичко е наред с Юнкер. По думите й Юнкер е споделял, че има болки при вървене в резултат на сериозни травми, получени при автомобилен инцидент преди 30 г.В средата на годината  след като залиташе. Тогава според Брюксел Юнкер е имал \"много болезнен пристъп на ишиас, придружен от спазми\".", "date": "2018.12.18", "title": "Юнкер е напълно здрав, обяви Брюксел"}
{"url": "https://news.bg/politics/tri-vaprosa-na-sds-predi-da-se-vdiga-tsenata-na-vodata.html", "text": "Заради предстоящото поредно повишаване на цената на водата от Съюза на демократичните сили задават три риторични въпроса:Според СДС отговорът на всички тези въпроси е отрицателен.Те са на мнение, че в голяма част от страната водата не става за пиене въпреки твърденията на ВиК дружествата. Много от потребителите обаче не могат да си позволят да купуват минерална вода и са принудени да консумират чешмяна.Според партията това може да има опасни последствия и напомня за \"Проблемът с безводието не просто не е решен, а се е превърнал в начин на живот, присъщ на Средновековието, но не и на европейска държава от 21 век\", категорични са от СДС.Те подчертават, че старите тръби не се подменят, а течовете са за сметка на потребителите.От партията припомнят, че според статистика , като на места със стари етернитови тръби се губи много повече.\"Водните дружества прехвърлят загубите си на гърба на гражданите, но не влагат пари за подобряване качеството на водата, застрашават здравето им и затрудняват бита им\", упрекват от СДС.Те са на мнение, че проблемите ще се задълбочават и дори увеличението на цената на водата няма да ги разреши. Според тях това е, защото в сектора цари \"пълен хаос\", а управляващите не изпълняват собствената си Национална стратегия за управление и развитие на водния сектор.По тази причина от партията призовават да се направи анализ на рисковете за водоснабдяването и да се предложат мерки за спиране на разхищението и за превенция на бъдещи кризи.От СДС са убедени, че ако проблемите във водния сектор продължават да се подценяват, през следващата година ще има сериозни социални и икономически последствия.", "date": "2018.12.18", "title": "Три въпроса на СДС преди да се вдига цената на водата"}
{"url": "https://news.bg/world/v-rusiya-vkarvat-v-zatvora-tezi-koito-prizovavat-mladi-hora-da-protestirat.html", "text": "Руските депутати одобриха проектозакон, който предвижда затвор за тези, които призовават непълнолетни да участват на непозволени от властите улични протести, информира \"Ройтерс\".Основният критик на Кремъл Алексей Навални коментира, че промените целят да осуетят дейността му. 42-годишният адвокат, който иска да наследи Владимир Путин като президент, се опитва да спечели подкрепата на младите руснаци, които понякога участват на националните протести срещу руското управление.Новото законодателство предвижда въвеждане на глоби до 50 000 рубли (750 долара) или затвор до 15 дни за всеки, който призовава руснаци на възраст под 18 г. да участват на непозволени от властите протести. Компании и организации ще бъдат глобявани до 500 000 рубли според новия проектозакон.\"Те прокараха закон специално за мен, но те трябва да влязат в затвора\", написа Навални в \"Туитър\".Днес проектозаконът беше одобрен на трето и последно четене. Трябва да бъде прокаран през горната камара и да бъде подписан от президента Путин, което обикновено е формалност.", "date": "2018.12.18", "title": "В Русия вкарват в затвора тези, които призовават млади хора да протестират"}
{"url": "https://news.bg/world/iskate-ravenstvo-na-polovete-chakayte-200-g-obyavi-svetovniyat-ikonomicheski-forum.html", "text": "Искате равенство на половете на работното място? Изчакайте 200 г. Това се казва в доклад на Световния икономически форум (WEF), цитиран от АФП.Жените могат да крещят по-силно от всякога за равно отношение и заплащане, но в доклада се подчертава, че ще отнеме столетия, за да се осъществи полов паритет на работното място по света.От форума поясняват, че тази година има подобрение по отношение на заплащането при половите в сравнение с 2017 г., когато световната полова пропаст се разшири за първи път от десетилетие. Но в изследването се предупреждава, че това е за сметка намаляване представителството на жените в политиката и по-голямото неравенство между половете в достъпа им до здравеопазване и образование.Световният икономически форум е установил, че разликата между половите в различни области в световен мащаб няма да се стопи през следващите 108 г., а очакванията за равенство на работното място са да отнеме 202 г.Докладът е изготвен в Женева. Проследява се неравенството между половите в 149 държави в четири сфери: образование, здравеопазване, икономически възможности и политическо овластяване.След години на по-голямо представителство на жените в образованието, здравеопазването и политиката, през тази година се отчита влошаване в трите области. Само в сферата на икономическите възможности разликата между половете е намалена, въпреки че няма голям повод за радост, защото разликата в заплащането в световен мащаб е 51%.Броят на жените на лидерски позиции се е увеличил с 34% в световен мащаб.Докато западноевропейските държави могат да преодолеят разликите в рамките на 61 г., то за държавите от Близкия изток и Северна Африка ще са им необходими 153 г.Като цяло скандинавските държави отново доминират: жените и мъжете са равнопоставени в Исландия, Норвегия, Швеция и Финландия. Най-голяма е пропастта в Сирия, Ирак, Пакистан и Йемен.Сред 20-те водещи икономики Франция е на 12-то място, следвана от Германия (14-то място), Великобритания (15-то място), Канада (16-то място) и ЮАР (19-то място). САЩ се свлякоха с още две позиции до 51-во.", "date": "2018.12.18", "title": "Искате равенство на половете, чакайте 200 г., обяви Световният икономически форум"}
{"url": "https://news.bg/politics/kirilov-ne-vizhda-problemi-v-promenite-na-antikoruptsionniya-zakon.html", "text": "Няма да има вечно проверявани хора. Това заяви пред БНР депутатът от ГЕРБ и председател на правната парламентарна комисия Данаил Кирилов във връзка с промените в антикорупционния закон, които минаха на първо четене в пленарна зала.По думите на Кирилов в промените са заложени срокове. Те имали помощни и допълващи функции, \"които имат в голяма степен полицейски характер дотолкова, доколкото да облекчат работата на КОНПИ във взаимодействието ѝ с органите на МВР\", коментира Кирилов идеите за използването на маски и принудително довеждане на хора.\"Няма никакви нови правомощия на комисията, а детайлизираме действащите такива\", каза още Кирилов.Отново идеята шефът на антикорупционната комисия да ползва кола и охрана от НСО, Кирилов посочи, че предложението идва \"с оглед смисъла и значението\".По думите му това бил антукорупционен орган, който извършва множество процесуални действия, които всъщност засягали \"силните\".Кирилов обясни още, че се предвижда общински съветници и висши чиновници да не подават декларации поради огромния им брой.\"Голям е броят на общинските съветници. Те са около шест хиляди заедно с другите лица, които заемат висши длъжности - става един огромен кръг. Те ще се проверяват на всички други основания, но няма да подават декларациите във вида, в който ги подават другите задължени лица в Закона за местната власт и местното самоуправление. Те и там подават декларация, няма да подават тази встъпителната декларация, която е за лицата, заемащи висши длъжности\", посочи Кирилов.Според него общественото обсъждане и дебатите по предложенията тепърва започват.\"Сега започва обсъждането и дебатът. Затова разделихме двата законопроекта - този, който изисква решение на въпроса във времето, е отделен и вече е преминал на първо четене. А този, който е с отделните детайли по прилагането на действащия закон, обхваща една по-цялостна ревизия и той ще се движи с нормална законодателна скорост и не изключва обществено обсъждане - и в комисията, и с всички заинтересовани\", каза още герберът.Припомняме, вчера от във връзка с промените в антикорупционния закон. Обединението уведоми, ще сезират ЕК за нарушаване на право на ЕС, Съвета на Европа за нарушаване на правата на човека по смисъла на Европейската конвенция за правата на човека (ЕКПЧ), както и Съда на ЕС. Лидерът на \"Да България\" Христо Иванов написа още, че ще се иска и президентско вето, а ако това не стане, поправките ще бъдат изпратени и до конституционните съдии.Според Иванов поправките нарушават правото на частна собственост и могат да се използват за политическо преследване. От обединението са категорични, че измененията са характерни по-скоро за авторитарно управление, а не демократично.", "date": "2018.12.18", "title": "Кирилов не вижда проблеми в промените на антикорупционния закон"}
{"url": "https://news.bg/regions/19-godishen-namushka-nepoznat-mazh-v-gabrovo.html", "text": "19-годишен намушка непознат мъж в Габрово, съобщиха от Областната дирекция на МВР.Инцидентът станал вчера, 17 декември. Около 21.50 часа убиецът сам се обадил на тел. 112 и съобщил за деянието си.Младежът, който бил местен жител, информирал, че в изоставена постройка до студентското общежитие на ул. \"Студентска\" в града намушкал многократно с нож непознат мъж.При проверка на местопроизшествието бил намерен пострадалият. Било установено, че става въпрос за 58-годишен жител на с. Табашка, който се намирал в безпомощно състояние, но в съзнание. Той незабавно бил откаран в МБАЛ-Габрово с опасност за живота. Там било установено, че мъжът е с прободни рани в областта на гърба, гърдите, краката, черния дроб и сърцето.При огледа на местопроизшествието било открито и оръжието, с което младежът извършил престъплението - нож с видими следи от кръв.Извършителят е задържан за 24 часа. По случая е образувано досъдебно производство.", "date": "2018.12.18", "title": "19-годишен намушка непознат мъж в Габрово"}
{"url": "https://news.bg/int-politics/yaponiya-uskoryava-voennite-si-razhodi-zaradi-kitay-i-rusiya.html", "text": "Япония ускорява военните си разходи за следващите пет години за стелт изтребители, далекообхватни ракети и друго оборудване в подкрепа на американските сили, изправени пред китайската армия в Тихия океан, съобщава \"Ройтерс\".Плановете са най-ясната индикация за японската амбиция да се превърне в регионална сила и заради военно трупане на техника от страна на Китай и възобновяващ се натиск на Русия срещу японския съюзник САЩ.\"Съединените щати остават най-мощната държава в света, но се появяват национални съперничества и ние признаваме важността на стратегическото съревнование както с Китай, така и с Русия, тъй като те оспорват регионалния ред\", коментира Шиндзо Абе във връзка с одобрената от правителството 10-годишна отбранителна програма на Япония.Китай, втората по големина икономика в света, разполага с повече кораби и самолети за патрулиране близо до Япония, докато Северна Корея все още не е изпълнила обещанието си да прекъсне своите ядрени и ракетни програми.В Пекин говорителката на външното министерство Хуа Чунинг коментира, че Япония \"пее същата стара песен\" и прави \"безразсъдни забележки\" за нормални отбранителни дейности на Китай.\"Това, което Япония прави, не е нито благоприятно за подобряване и развитие на отношенията между Китай и Япония, нито за по-широката картина на регионалния мир и стабилност\", обяснява Чунинг.\"Китай изразява силно недоволство и опозиция в това отношение и вече е положила строги представителства с Япония\", допълва тя.Русия продължава да проверява въздушната отбрана на Япония и коментира, че ще изгради нови казарми за войските си на островите, заловени от Япония в края на Втората световна война.Япония от своя страна планира да купи 45 броя F-35 за около 4 млрд. долара, в допълнение към 42-те самолета, които вече са поръчани, съгласно отделен петгодишен план за доставки, одобрен днес.Новите самолети ще включват 18 броя F-35B с вертикално излитане и кацане, които ще бъдат използвани на японските острови в Източнокитайско море.Островите са част от верига, простираща се покрай Тайван до Филипините и отбелязват границата на китайското военно господство на изток от оспорваното Южнокитайско море.\"Решението на Япония да придобие повече F-35 е свидетелство за способността за преобразуване на въздухоплавателното средство и за неговата нарастваща роля в насърчаването на регионалната стабилност и укрепването на американския съюз за сигурност\", обясняват от Локхийд Мартин.Двамата големи кораба Изумо и Кага, ще бъдат модифицирани за операции с F-35B. Корабите от клас \"Изумо\" с дължина 248 метра са с големината на японските самолетоносачи от Втората световна война.Те ще имат нужда от подсилени палуби, за да издържат топлинната от двигателите на F-35 и могат да бъдат снабдени с рампи за подпомагане на излитанията, коментира двама служители от министерството на отбраната на Япония.", "date": "2018.12.18", "title": "Япония ускорява военните си разходи заради Китай и Русия"}
{"url": "https://news.bg/crime/prokuraturata-iska-postoyanen-arest-za-tsenko-chokov.html", "text": "Апелативна специализирана прокуратура поиска от съда изменение на мярката за неотклонение на Ценко Чоков от \"домашен арест\" в \"задържане под стража\", съобщават от държавното обвинение.Припомняме, че вчера, 17 декември стана ясно, че докато е под домашен арест  в \"Драгалевци\".При мярката за неотклонение, която му е наложена, той не би трябвало да напуска дома си.Районна прокуратура - София образува и наказателно производство за даване на невярно заключение за здравословното състояние на Ценко Чоков от вещи лица пред Апелативен специализиран наказателен съд.През месец май тази година Ценко Чоковна над 4 години затвор за отвличане, побой и палеж. Тогава той дойде в съдебната зала с линейка и на носилка, с обяснението, че здравословното му състояние е силно влошено.Магистратите взеха предвид това обстоятелство и ", "date": "2018.12.18", "title": "Прокуратурата иска постоянен арест за Ценко Чоков"}
{"url": "https://news.bg/world/es-se-saglasi-da-namali-emisiite-ot-avtomobilite-s-37-5-do-2030-g.html", "text": "Европейският съюз постигна споразумение за намаляване на въглеродните емисии от колите с 37,5% през следващото десетилетие, информира \"Ройтерс\".В продължение на месеци 28-те страни членки имаха различия как да се ограничат въглеродните емисии от автомобилите като част от опитите да се намалят парниковите газове с 40% до 2030 г.Германия, държавата с най-големия автомобилен отрасъл в ЕС на стойност 423 милиарда евро през 2017 г, предупреди, че твърдите мерки и тласкането към повече електрически автомобили може да навреди на индустрията й и да струва работни места.Представители на Европейския парламент и страните членки обаче постигнаха компромис след 9-часови преговори да намалят емисиите от автомобилите с 37,5% и вановете с 31% до 2030 г. в сравнение с 2021 г.Също беше постигнато споразумение за междинна цел да се намалят емисиите от автомобилите и вановете с 15% до 2025 г.Първото предложение на Европейската комисия беше за намаляване на емисиите с 30% в сравнение с 2021 г.Някои европейски държави настояваха за 35%, а Европейският парламент искаше 40%. Така те достигнаха до компромисното решение от 37,5%.През уикенда близо ", "date": "2018.12.18", "title": "ЕС се съгласи да намали емисиите от автомобилите с 37,5% до 2030 г. "}
{"url": "https://news.bg/society/5-000-hartieni-vinetki-sa-konvertirani-v-elektronni.html", "text": "Над 5 000 водачи са изпратили заявки за конвертиране на хартиените си винетни стикери в е-винетки от пускането на уеб сайта  вчера, 17 декември.Подадената информация за преобразуването на винетките се обработва и ще бъде отразена на следващия ден след подаване на заявката, пишат от Агенция \"Пътна инфраструктура\" (АПИ).За първия ден от пускането на е-винетките в обръщение вече са продадени 309 е-винетки, възлизащи на обща стойност 26 860 лева.От тези винетки 227 броя са купени чрез новия уеб сайт. Останалите са закупени чрез другите канали - мобилното приложение, на каса или чрез терминалите за самотаксуване в търговските обекти.Междувременно е предприета организация относно нанасянето на данните в системата за преобразуваните е-винетки, като от 19 декември информацията ще се отразява няколко пъти в рамките на деня. Това ще позволи на потребителите, конвертирали своята винетка, още в същия ден да проверят дали тя е отразена в системата.Всички подадени заявки за конвертиране към е-винетка ще бъдат отразени в системата своевременно, за да бъдат избегнати неудобства за шофьорите след настъпването на Новата година, когато влиза в сила новата е-винетка.", "date": "2018.12.18", "title": "5 000 хартиени винетки са конвертирани в електронни"}
{"url": "https://news.bg/int-politics/britanski-razuznavatelen-korab-vleze-v-cherno-more.html", "text": "Разузнавателният кораб на британския флот HMS Echo влезе в Черно море. Това съобщава в понеделник потребител на Туитър, който редовно следи преминаването на чужди кораби през Босфора, цитиран от ТАСС.Кралският военноморски флот се завръща за Черно море за първи път след инцидента в Керченския проток. Многофункционалният хидрографски и океанографски кораб HMS Echo мина през Босфора.Корабът е придружен от кораба на бреговата охрана на Турция и може да остане в Черно море в продължение на 21 дни в съответствие с Конвенцията от Монтрьо.HMS Echo с бордови номер H87 е построен в корабостроителниците в Девън през 2002 година.", "date": "2018.12.18", "title": "Британски разузнавателен кораб влезе в Черно море"}
{"url": "https://news.bg/regions/64-uchenitsi-se-natroviha-na-koledno-tarzhestvo.html", "text": "64 ученици се натровиха на коледно тържество, предаде БНР.Инцидентът е станал във варненско заведение. Деветокласниците от Пета езикова гимназия са с гадене, повръщане и отпадналост. В момента Агенцията по безопасност на храните и Регионалната здравна инспекция във Варна проучват случая. Проверяват се както персонала, така и качеството на храната, която е била поднесена на тържеството.Началникът на РЗИ-Варна Дочка Михайлова обясни, че всеки по веригата може да е замърсил храната. Тя увери, че в момента децата са в добро състояние.На свой ред началникът на Областната дирекция по безопасност на храните във Варна д-р Златина Димова информира, че две деца са били откарани в болница, като едното вече е освободено за домашно лечение, а другото все още е под наблюдение заради съпътстващо заболяване.Д-р Димова заяви, че е била сформирана съвместна комисия, която е направила оглед в клуба, в който се е провело коледното тържество. При проверката е било установено, че храната е била доставена и сервирана в съдове за еднократна употреба.\"Направихме проверка в обекта, приготвил и доставил храната в клуба. Проверката продължава, колегите са уточнили суровините, пробите ще бъдат заложени по-късно днес\", увери тя и прогнозира, че резултатите ще са ясни до петък, защото изследването за салмонела изисква повече време.В събота и неделя общо седем класа от варненската гимназия са празнували в заведение до Младежкия дом. Тези, които са консумирали определен вид хапки, са започнали да се оплакват часове след тържеството.В понеделник, когато е имало най-много пострадали, учебните занятия са били формални, тъй като в клас са били едва десетина деца.", "date": "2018.12.18", "title": "64 ученици се натровиха на коледно тържество"}
{"url": "https://news.bg/world/primirieto-v-jemen-vleze-v-sila-1.html", "text": "Боевете между проправителствените сили в Йемен и шиитските бунтовници в град Ходейда стихнаха, след като тази нощ влезе в сила договореното примирие, информира Би Би Си.Престрелките продължиха няколко часа след влязлото в сила с посредничеството на ООН примирие в полунощ (21,00 часа по Гринуич), но сега според местни хора е относително спокойно.Специалният посланик на ООН за Йемен Мартин Грифитс заяви, че инициативата за момента изглежда, че работи.Боевете в града са заплаха за операцията на пристанището, което е от изключителна важност за доставянето на хуманитарна помощ. Половината от населението - 14 милиона души - е на ръба на глад. 85 000 деца може би са загинали от недохранване.Йемен е унищожен от конфликта, който ескалира в началото на 2015 г., когато хусите превзеха западната част на страната, включително столицата Сана, и принудиха президента Мансур Хади да избяга в чужбина. Разтревожени от иранската подкрепа за хусите, Саудитска Арабия и други осем арабски държави се намесиха в опит да възстановят правителството.До момента най-малко 6 660 цивилни са загинали, показват данни на ООН.", "date": "2018.12.18", "title": "Примирието в Йемен влезе в сила"}
{"url": "https://news.bg/crime/vtora-instantsiya-ostavi-v-aresta-boetsa-obvinen-za-ubiystvoto-na-reyndzharkata.html", "text": "Пловдивският апелативен съд остави в ареста бившия рейнджър Светослав Каменов, обвинен за убийството на рейнджърката Десислава Стоянова от Карловската бригада, съобщи bTV.Мотивът на магистратите, че обвиняемият се е укривал в Гърция след убийството, показва, че има опасност той отново да избяга.Защитничката на Каменов поиска по-лека мярка от съда с мотива, че прокуратурата е направила прибързано извода, че той е виновен за смъртта на военнослужещата Десислава Стоянова.Основният мотив за убийството според прокуртурата е свързан с автомобила на убитата, който рейнджърът взел да поправя, а вместо това го продал на автоморга.", "date": "2018.12.18", "title": "Втора инстанция остави в ареста боеца, обвинен за убийството на рейнджърката"}
{"url": "https://news.bg/society/iskat-novo-otkrito-obsazhdane-na-tsenata-na-vodata.html", "text": "Дискусионен клуб за социална местна политика настоява за ново открито обсъждане на цената на водата.По думите на председателя на ДКСМП Николай Белалов провелото се вчера, 17 декември, заседание на КЕВР не е било открито за граждани.В писмо до медиите той посочва, че е бил подготвен да вземе отношение в дискусията, но когато се е явил пред КЕВР установил, че входът е препречен от полицаи.Той обяснява, че служителите на реда са му казали, че не може да се влиза в сградата.По думите му обаче избирателно са допускани чиновници от ВиК и журналисти.Белалов помолил народния представител Петър Витанов да провери защо не се допускат граждани, след което той ги информирал, че шефа на КЕВР Иван Иванов е заявил, че заседанието е открито за всички.Според Белалов полицията отново не е допуснала никой до сградата.По тази причина от организацията искат и да се разбере кой всъщност е ограничил достъпа до дискусията.", "date": "2018.12.18", "title": "Искат ново открито обсъждане на цената на водата"}
{"url": "https://news.bg/world/nova-zelandiya-organizira-referendum-za-legalizirane-na-marihuanata-za-razvlechenie.html", "text": "Гражданите на Нова Зеландия ще гласуват на референдум за легализиране на марихуаната за развлечение по време на парламентарните избори през 2020 г. Това съобщи правосъдният министър Андрю Литъл, цитиран от Би Би Си.Референдумът е част от предизборните обещания на премиера Джасинда Ардърн от Лейбъристката партия по време на партийни преговори, които помогнаха за сформиране на коалиционно правителство.Само преди няколко седмици депутатите дадоха зелена светлина за легализиране на медицинската марихуана.Социологическо проучване от миналата година показва, че 2/3 от новозеландците подкрепят легализиране на тревата.Лейбъристката партия е част от трипартийна коалиция, в която участват също Зелената партия и \"Нова Зеландия на първо място\". Коалицията беше сформирана след изборите през миналата година.Според статистиката канабисът е най-употребяваната незаконна дрога в страната. 80% от гражданите на възраст 21 г. са опитвали трева най-малко веднъж, докато 10% пушат редовно.Нова Зеландия може да стане първата държава в региона, която ще позволи употреба на марихуана за развлечение.Марихуаната за развлечение е легализирана само в и", "date": "2018.12.18", "title": "Нова Зеландия организира референдум за легализиране на марихуаната за развлечение"}
{"url": "https://news.bg/politics/bsp-ne-vyarva-na-kevr.html", "text": "От БСП нямат грам доверие в решенията на Комисията за енергийно и водно регулиране (КЕВР). Това заяви лидерът на БСП Корнелия Нинова след заседание на Изпълнителното бюро на партията.\"10-15 души, затворени на тъмно, решават съдбата на милиони\", негодува лидерът на опозицията.От левицата искат да знаят, когато КЕВР отчитат направени инвестиции от ВиК дружествата, проверят ли се на място документите. Документите не отговорят на реалността и не са довели нито до подобряване на услугата на ВиК дружествата, нито до подобряване качеството на водата, смята лидерът на столетницата.\"С решенията си правителството и КЕВР убиват българското производство и изправят пред невъзможност българи да използват елементарни услуги\", категорична е Нинова.В четвъртък по инициатива на БСП ще заседава Комисията по енергетиката, защото е необходима прозрачна процедура затова на какво основание се взимат решенията в КЕВР. С решенията си КЕВР пълнят джобовете на монополистите и се взимат последните стотинки от хората.Нинова обясни, че по време на Изпълнителното бюро на партията са били обсъдени растящите цени на тока, парното, вода и на всички стоки и услуги в страната. Тя припомни и изказванията на шефа на КЕВР Иван Иванов относно цените на битовия газ.", "date": "2018.12.18", "title": "БСП не вярва на КЕВР"}
{"url": "https://news.bg/world/facebook-twitter-i-google-sa-pristrastni-kam-demokratite-oplaka-se-tramp.html", "text": "Незаконната имиграция струва на САЩ повече от 200 милиарда долара, оплака се американският лидер Доналд Тръмп в \"Туитър\".\"\", попита той.Държавният глава нападна и технологични гиганти.\"\", оплака се милиардерът.Той коментира и Федералния резерв. Тръмп изрази надежда, че хората в резерва ще прочетат материала на редакцията на вестник \"Уолстрийт джърнъл\" преди да направят \"още една грешка\".", "date": "2018.12.18", "title": "Facebook, Twitter и Google са пристрастни към демократите, оплака се Тръмп"}
{"url": "https://news.bg/health/4-modela-na-ipi-za-finansirane-na-zdraveopazvaneto-v-balgariya.html", "text": "Здравните системи по света са в постоянно състояние на реформа, като при страните с по-ефективни и по-ефикасни здравни системи тези реформи се базират на доказателства. В България процесът на реформа често е критикуван като лишен от цялост, непоследователен и характеризиращ се с противоречиви мерки. Нещо повече - резултатите от работата на системата се влошават, въпреки постоянното увеличение на разходите за здравеопазване. Това води до напрежение както в обществото, така и в самия сектор, тълкуват от Института за пазарна икономика (ИПИ).Поради това от ИПИ правят анализ на различните здравни реформи по света чрез сравнително изследване на добрите практики за финансиране.Анализът на института обхваща четирите основни модела на финансиране - бюджетно, здравноосигурително, здравнозастрахователно и чрез система от лични сметки. В анализа се представят както силните, така и слабите страни на тези модели, на базата на които ИПИ прави и предложения за реформи у нас.Системи на бюджетно финансиране Системи на здравно осигуряване Системи на здравно застраховане Системи от лични здравни сметки ИПИ анализират и няколко класации и оценки на здравните системи по света. Класациите ползват разнообразни методологии, но въпреки това спомагат да се придобие обща представа за мястото на здравната система на страната ни спрямо други такива.\"\", констатират от ИПИ.На база на анализа на различните модели за финансиране и тяхната ефективност, ИПИ прави препоръки за това какво трябва да включва една бъдеща реформа в модела на финансирането на здравната система у нас:", "date": "2018.12.18", "title": "4 модела на ИПИ за финансиране на здравеопазването в България"}
{"url": "https://news.bg/politics/borisov-uveryava-che-ne-grazhdanite-shte-plashtat-globata-na-beh.html", "text": "Глобата, наложена от Европейската комисия на БЕХ в размер на 77 милиона евро, няма да бъде платена от гражданите, а от печалбата на дружествата.Това увери министър-председателят Бойко Борисов в изказването си пред журналисти в рамките на участието си във форума ЕС - Африка във Виена.Премиерът Борисов изтъкна, че преговори са се водили три години, като , която в последствие е намалена на 77 млн. \"Това беше минималната сума, която договорихме, всичко останало беше приватизация на газопреносната система\", заяви министър-председателят.По думите му би било предателство, ако газопреносната система не е собственост на българските граждани и на държавата. Той призова журналистите да си представят какви биха били заглавията и какво щеше да се говори, ако преди две години негово правителство е взело решение за приватизация на газопреносната система.Той припомни как, когато са  на една такава идея, депутатите са отказали със 100% мнозинство приватизация.\"В тези конкурси да дойдат компании от цял свят... И заглавията какви щяха да бъдат при нашето усещане за собственост на газопреносната система. По думите на Борисов то е друго и различно от това в Европа.На въпрос има ли , премиерът бе категоричен: \"Няма друг вариант.\"Премиерът Бойко Борисов заяви още, че България ще поиска допълнителни средства от Европейската комисия, за да продължи да охранява успешно външната граница на ЕС. \"Искаме още по-добре да се справяме през следващите години\", допълни министър-председателят във Виена. Сумата, което страната ни ще поиска е 80 милиона евро, посочи Борисов и уточни, че до този момент сме получили 150 милиона евро.Припомняме, вчера след като стана ясно, че  за монополното положение на БЕХ, енергийният министър Теменужка Петкова заяви, че е готова да понесе отговорност.Припомняме, че  като министър в третото правителство на Бойко Борисов - след като стана ясно, че се познава с кандидат купувача на ЧЕЗ Гинка Върбакова.", "date": "2018.12.18", "title": "Борисов уверява, че не гражданите ще плащат глобата на БЕХ"}
{"url": "https://news.bg/regions/spirat-vodata-v-nyakoi-chasti-na-sofiya-1.html", "text": "Временно спиране на водоснабдяването предстои в някои части на София. Причините - изграждане на канализация и подмяна на улични водопроводи.На 19 декември, сряда, във връзка с изграждане на канализация и подмяна на уличен водопровод на ул. \"Балатон\", жк. \"Люлин\" 9, се налага спиране на водоподаването от 09.00 до 21.00 часа на клиентите на \"Софийска вода\" в района на: ул. \"Крим \" от бул. \"Луи Пастьор\" до ул. \"Поручик Коста Милев\",ул. \"Илия Цанов\" номер 2 и 2А, бл. 983 вх. А, вх. Б, вх. В, вх. Г, вх. Д, бл. 984 вх. А, вх. Б, вх. В, вх. Г, вх. Д,бл. 986 вх. А, вх. Б, вх. В, вх. Г.Налага се спиране на водоподаването от 10.00 до 22.00 часа в района на: ул. \"Житница\" - от ул. \"Костенец\" до ул. \"инж. Иван Иванов\".В жк. \"Банишора\" без вода ще са от 10.00 до 19.30 часа на ул. \"Свищов\", ул. \"Яворова чука\", ул. \"Враня\", ул. \"Опълченска\".Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, информират от Софийска вода.", "date": "2018.12.18", "title": "Спират водата в някои части на София"}
{"url": "https://news.bg/economics/otvorena-e-vratata-za-dela-sreshtu-bulgartransgaz.html", "text": "\"Не е нужно да се приватизира \"Булгартрансгаз\", за да спре злоупотребата с господстващо положение.\" Това коментираха пред bTV енергийният експерт Атанас Тасев и икономистът Георги Ганев във връзка с вчерашното решение на ЕК да глоби БЕХ със 77 млн.евро заради злоупотреба с господстващо положение.Според тях това ще улесни всички, които смятат, че са претърпели щети заради ситуацията на газовия пазар в нашата страна.Тасев заяви, че през разглеждания период не е имало възможност други играчи да използват тръбите на \"Булгартрансгаз\" заради условията на договорите с руската страна за доставка на газ.Според него е трябвало още при присъединяването към ЕС да уведомим Брюксел при какви условия синьото гориво стига до нас.Ганев посочи, че обжалване е възможно, но така или иначе глобата трябва да се плати.По думите му освен това сега всеки, който реши да води дела срещу България, ще трябва да докаже претърпени вреди, но не и факта на монополно положение на БЕХ.Тасев изрази мнение, че ситуацията ще се промени коренно с изграждането на газов хъб, когато ще има различни доставчици и конкуренция.Според него няма риск \"Турски поток\" да ни заобиколи, защото трасето през Гърция е икономически нецелесъобразно, а има проблеми и в Македония и Италия.", "date": "2018.12.18", "title": "Отворена е вратата за дела срещу \"Булгартрансгаз\""}
{"url": "https://news.bg/world/ruski-180-metrov-tovaren-korab-zasedna-do-kornuol.html", "text": "Спасителните кораби помагат на руски товарен кораб, след като заседна в югозападна Англия, съобщава британската брегова охрана, цитирана от \"Ройтерс\".180-метровият кораб с 18 души екипажа на борда, който британските медии описват с името \"Кузма Минин\", пуска котва в силни ветрове но се оказва притиснат между плажовете Суонпул и Гилингвейс близо до Фолмаут в Корнуол.\"На борда няма товар ... няма информация и за замърсяване\", коментира бреговата охрана.\"Влекачи са на път към кораба и една спасителна лодка е на мястото. Спасителният екип от бреговата охрана на Фолмаут е изолирал района около кораба\", допълват теБреговата охрана обяснява, че планът е корабът да бъде освободен и избутан, при покачване на прилива.", "date": "2018.12.18", "title": "Руски 180-метров товарен кораб заседна до Корнуол"}
{"url": "https://news.bg/tourism/toma-belev-realniyat-sobstvenik-na-yulen-vse-oshte-ne-e-izvesten.html", "text": "Според еколога Тома Белев реалният собственик на \"Юлен\" все още не е известен. Това заяви експертът от Коалиция \"За да остане природа в България\" и бивш директор на национален парк \"Витоша\" пред БНР.\"Не е въпросът дали е Георгиу или Жирардели, въпросът е какво оттук нататък\", каза Белев визирайки до сега известни документи, според които мажоритарен акционер в \"Юлен\" АД до сега беше \"Т.А.К. сървисиз лимитед\", които са регистрирани на Вирджинските острови.Според запознати, единственият акционер в \"Такс сървисиз лимитед\" е кипърската компания \"Дюк Номинийз Лимитид\". Според Кипърския регистър мажоритарен собственик на \"Дюк Номинийз Лимитид\" е безработният Георгиус Георгиу. Информация за тях имаше и в Търговския регистър на България.За мен реалният собственик все още не е известен, докато не се изчисти произходът на средствата и това дали Жирардели ги е декларирал в Швейцария\", каза Тома Белев.По думите му, според отчетите за 2017 година на \"Юлен\" АД, като собственик /на 87% от акциите в \"Юлен\" АД/ е посочена една фирма в британските Вирджински острови. Тя е собственост на друга фирма в Кипър, на която собственик е Георгиус Георгиу.Сега се заявява, че не е Георгиу, а е Марк Жирардели. Убеден съм, че още някое име може да изскочи. Става въпрос за , че е имал средства, с които да закупи съответния концесионер\", каза Белев.Ако е вярно, че докато е придобивал собствеността, Жирардели е бил и съветник на министъра на туризма, тогава излиза, че той е действал в собствена полза, допълни Белев.По думите му за това трябва да се самосезира КПКОНПИ, за да може да се провери дали не е нарушил конфликта на интереси, докато е съветвал туристическия министър Ангелкова да е действал в своя собствена полза.Жирардели може да се окаже собственик и на \"Витоша ски\" АД, защото тя също е собственост на митичния Георгиус Георгиу, каза Тома Белев.\"Да не се окаже, че е собственик и на някоя от фирмите, които се опитаха да придобият ЧЕЗ\", допълни Белев.", "date": "2018.12.18", "title": "Тома Белев: Реалният собственик на \"Юлен\" все още не е известен"}
{"url": "https://news.bg/world/malar-publikuva-lazhite-na-maykal-flin-pred-fbr-prez-2017-g.html", "text": "Специалният прокурор на САЩ Робърт Мълър публикува паметна бележка, която обобщава показанията на Майкъл Флин пред ФБР през 2017 г., съобщават американски медии.Интервюто с бившия съветник по национална сигурност на Белия дом е редактирано преди публикуването му, което става преди да бъде обявена присъдата му и след като адвокати на Флин заявиха, че клиентът им е бил подведен да излъже пред бюрото.Меморандумът показва, че Флин е излъгал, когато е бил запитан дали е повлиял на руския посланик Сергей Кисляк да гласува по определен начин резолюция на ООН за израелските селища. Флин е отговорил, че не е повлиявал на Кисляк, но разследващите знаят, че той е поискал от руския посланик да гласува против, информира Си Ен Ен.В допълнение Флин твърди, че не е искал от Кисляк Москва да не налагат реципрочни санкции на САЩ, докато ФБР има доказателства, че го е направил.Разпитът в крайна сметка е довел до повдигане на обвинения срещу Флин, който сключи споразумение с прокуратурата да сътрудничи по време на разследването на Русия за намеса на президентските избори в САЩ през 2016 г. Специалният прокурор поиска от съда да не вкарва Флин в затвора, тъй като е помогнал на разследването.Вчера стана ясно, чеСъщо беше разпространена информация, че ", "date": "2018.12.18", "title": "Мълър публикува лъжите на Майкъл Флин пред ФБР през 2017 г. "}
{"url": "https://news.bg/world/republikantsite-si-nyamat-i-na-ideya-kakvo-iska-tramp-ubedeni-demokratite.html", "text": "Лидерът на малцинството в Сената на САЩ Чук Шумър заяви, че законодателите от Републиканската партия си \"нямат и на идея какво иска президентът Тръмп\" относно финансирането на правителството, съобщават местни медии.Тръмп заплаши да спре работата на правителството, ако не получи 5 милиарда долара за строителство на стена по границата с Мексико. Демократите обявиха, че няма да му дадат повече от 1,3 милиарда долара.Шумър обясни, че той и лидерът на демократите в Камарата на представителите Нанси Пелоси са предложили два варианта за финансиране, за да се избегне блокиране работата на правителството, но те все още не са получили отговор.Републиканците и демократите не могат да се разберат за прокарването на проектозакон за продължаване финансирането на правителството, тъй като Тръмп иска част от законопроекта да е отделяне на средства за стена по границата с Мексико.\"\", обяви Шумър.", "date": "2018.12.18", "title": "Републиканците си нямат и на идея какво иска Тръмп, убедени демократите"}
{"url": "https://news.bg/regions/zapaliha-dzhip-na-biznesmen-v-blagoevgrad.html", "text": "Запалиха джип на бизнесмен в Благоевград, съобщава БГНЕС.Горяла е предната лява част на двигателния отсек, чрез изливане на запалителна течност в него.Огнеборците са откъртили предния капак, за да загасят горящия двигател. Все още не са ясни причините за пожара и стойността на нанесените щети.Джипът бил паркиран на паркинг на ул. \"Антон Чехов\".Сигналът за горящ автомобил е получен в полунощ. Той е собственост на бизнесмен с инициали Л.К.Огънят е загасен от екип на РС ПБЗН.", "date": "2018.12.18", "title": "Запалиха джип на бизнесмен в Благоевград"}
{"url": "https://news.bg/politics/i-borisov-razbral-vchera-che-zhirardeli-investira-u-nas.html", "text": "И премиерът Бойко Борисов е разбрал вчера, че  и съответно, концесионер на ски зоната в Банско. Това се разбра от коментара му пред журналисти във Виена.\"И аз, като вас, слушам\", заяви Бойко Борисов. Той посочи все пак, че обявяването на реалния собственик е можело да стане преди години, но няма отговор на въпроса защо това се случва сега.Премиерът Борисов изказа задоволство, че инвеститори от такава, световна величина, има в България.Така или иначе, по думите на Борисов, темата \"Банско\" трябва да бъде развързана. Премиерът обясни, че по останалия свят хората печелят милиони..., \"в пъти, пъти, пъти повече...и имат много повече лифтове. Борисов посочи и че ако \"нашите зелени\" дойдат в тук (в Австрия, където се намира в момента премиерът, бел.ред.) ще ги попилеят.\"Аз съм горд, че България има едни от най-силните зелени организации, които от 20 години няма правителство, което да е преодоляло тезите им\", коментира още с ирония Борисов.Припомняме, вчера на среща в МОСВ Марк Жирардели обяви, че собственик на \"Юлен\", а днес в студиото на Нова телевизия коментира, че не знае за нарушаване на договора на концесията.Правителството възложи при провеждане на преговорите министърът да се съобрази , представени с писмо до министър-председателя. Проверката си прокуратурата направи по .Самото назначаване на министър Нено Димов дойде след като главният прокурор Сотир Цацаров заяви в \"Шоуто на Слави\", че ако не се предприемат действия в срок за урегулиране на концесионния договор на \"Юлен\" ще има обвинени лица и от Министерски съвет.Препоръката на главния прокурор беше изпратено към МС преди месеци още, но до този момент , че втори лифт в Банско ще има,  не бяха предприети.И самият  и това е станало още през 2001 година.В началото на декември месец също така излезе  (ВАС), с което той върна за повторно разглеждане на долна инстанция делото за екологичната оценка на новия план за управление на Национален парк \"Пирин\". Така се отменя .Според министерството характерът на актуализацията на плана за управление не изисква изготвяне на екооценка.", "date": "2018.12.18", "title": "И Борисов разбрал вчера, че Жирардели инвестира у нас"}
{"url": "https://news.bg/health/sastoyanieto-na-pregazeniya-politsay-ostava-tezhko.html", "text": "Оперираха полицая, прегазен от 23-годишен мъж на столичния бул. \"Александър Малинов\". Планираната интервенция бе в Клиника по Ортопедия и Травматология на УМБАЛ \"Св. Анна\" - София АД, съобщиха от болницата.Оперираният служител на реда има открита фрактура на бедрена кост и фрактура на тазова кост. Той постъпи в Окръжна болница с множество травми - фрактура на бедрена и тазова кост, счупени ребра, тежка гръдна травма и все още е с опасност за живота.Пациентът е приведен в КАИЛ (Реанимация) на УМБАЛ \"Св. Анна\" - София АД и в зависимост от неговото възстановяване ще бъдат планирани следващите етапи от лечението му. Операцията беше проведена от д-р Александър Илиев и д-р Станислав Милев!Припомняме, , полицейски екип забелязал \"Фолкваген\", за който е имало съмнение че няколко пъти не се е подчинявал на полицейски сигнали за спиране.При подаден му от полицай сигнал да спре, шофьорът извършил маневра на заден ход, симулирайки намерение за спиране, като ударил паркиран лек автомобил. След това рязко потеглил напред, блъснал един от униформените и успял да избяга.Ден след като бе , 23-годишният избягал .", "date": "2018.12.18", "title": "Състоянието на прегазения полицай остава тежко"}
{"url": "https://news.bg/world/tsenata-na-petrola-se-srina-do-15-mesechno-dano.html", "text": "Цената на американския лек суров петрол (West Texas Intermediate) се срина до ново 15-месечно дъно, съобщават информационни агенции.Един барел се продава тази сутрин за под 49 долара за барел (48,35 долара) - спад от 3,5 на сто. По-рано днес падна до 47,87 долара - най-ниското ниво от 12 септември 2017 г.Петролните цени са под натиск заради свръхпроизводство и по-слабата световна икономика.Цената на американския петрол е надолу с почти 35% през последното тримесечие на 2018 г.Барел сорт \"Брент\" също изгуби 30% от стойността си за същия период. Днес един барел се търгува за 57,50 долара. Малко по-късно се срина до 57,2 долара за барел, което не е регистрирано от 24 октомври 2017 г.По-рано този месец страните членки на ОПЕК и съюзниците им, включително Русия, постигнаха, въпреки че президентът на САЩ Доналд Тръмп оказа натиск да не се правят промени.ОПЕК и съюзниците им ще намалят производството с 1,2 милиона барела на денонощие, но това ще стане от януари 2019 г.", "date": "2018.12.18", "title": "Цената на петрола се срина до 15-месечно дъно"}
{"url": "https://news.bg/crime/advokatite-na-ivancheva-i-petrova-kategorichni-che-publichnostta-vredi.html", "text": "Иван Гешев и Пламен Георгиев от КПКОНПИ незабавно да подадат оставки и ако не го направят, да бъдат отстранени процедурно от постовете. За това настояха от \"Зелена Младост\" на пресконференция в БТА.Румен Русев да изпълнява длъжността кмет е отхвърлено като противозаконно предложение.Делото срещу Иванчева и Петрова е знаково за цялата история на нашия преход, изтъкна Петър Кърджилов от \"Зелените\".30 свидетели, разпитани от Специализираната прокуратура, са разказали, че Иванчева и Петрова не са искали за себе си дарения. Кърджилов посочи, че в протоколите липсват и данни за принудително изнудване и натиск от страна на бившия кмет на район \"Младост\".Според адвокатите двете версии на предаването на подкупа се разминават. Нарушена е и презумпцията за невинност, акцентира Кърджилов.Разпитаните свидетели не са давали показания за получаване на подкуп, а за забавени преписки, стана ясно от изведените протоколи.Адвокат Димитър Марковски обясни, че \"публичността в рамките на делото е много важна, защото всеки един от вас е интелигентен и мислещ човек и може самостоятелно да си добие впечатленията за тези фрапантни разминавания, които са били подредени в рамките на това абсолютно едностранно и поръчково досъдебно производство\".В никои случаи защитниците не са позволявали делото да бъде бавено, най-вече заради условията, в които се намират двете обвиняеми, заяви Марковски.\"Няма как някой да излезе и да твърди от прокуратурата, че са гарантирани условия за честен съдебен процес\", категоричен е адвокатът.Защитникът на Иванчева изрази мнение, че съдът трябва да даде непосредствена възможност да се направят доказателствени искания, защото се представя едната страна на монетата. \"Не бива да се допуска възможността да се слуша само една абсолютно изопачена обвинителна теза\", категоричен беше той.Здравословното и психическото състояние и на двете обвиняеми с всеки изминал ден в ареста се влошавало.Също така се наблюдавала свръхамбиция в конкретното дело, което излиза извън рамките на нормалното поведение от страна на прокуратурата, коментира адвокатът. Това, по думите му, е недопустимо.Адвокатът на бившия зам.-кмет Биляна Петрова не е съгласна да се правят пресконференции, в които да се излага теза, публични обвинения и всичко това да ангажира цялата държава.Наказателните дела не трябва да бъдат толкова широко медийно обсъждани, защото се затруднява работата на защитата, обясни Ирен Савова.\"За втори пореден път съм в дело, което тръгва с грандиозни обвинения, които след това не могат да бъдат доказани\", допълни тя.Припомняме, по-рано днес Нова излъчи интервю с Иванчева и Петрова, в което двете акцентират върху това, че . Самата Иванчева коментира, че от държавното обвинение се опитват да настроят обществото срещу тях, което се виждало в думите на заместника на главния прокурор Иван Гешев. \"Искам да попитам, когато г-н Гешев на пресконференцията на прокуратурата каза, че ние сме броили парите и сме ги сложили в чантата, повярвахте ли му? Оказа се пълна лъжа. Някой съди ли го за това нещо, че разпространява лъжа от името на прокуратурата? Същият този г-н Гешев, който тогава е административно лице, а се вживяваше като ръководител при задържането ни, каза, че , което също се оказа абсолютна лъжа...\", отсече Иванчева.", "date": "2018.12.18", "title": "Адвокатите на Иванчева и Петрова категорични, че публичността вреди"}
{"url": "https://news.bg/regions/treti-den-kyustendilsko-selo-e-bez-tok-zaradi-snega.html", "text": "Трето денонощие кюстендилското село Гърбино e без ток, съобщават от БНР. Очаква се електрозахранването да бъде възстановено най-късно до утре.Заради обилния сняг в неделя се скъсали жиците и проводниците на три междустълбия до Гърбино. Вече трети ден екипите на електроразпределителното дружество не могат да отстранят аварията.Кметът на селото Андрей Милев потърси помощ и от Община Кюстендил, която ще изпрати аварийна група на мястото.Селото, в което живеят едва 9 души, е без мобилна връзка. Има възможност токът да бъде пуснат до края на днешния ден, но това вероятно ще стане чак утре.", "date": "2018.12.18", "title": "Трети ден кюстендилско село е без ток заради снега"}
{"url": "https://news.bg/world/rusiya-othvarli-rezolyutsiyata-na-oon-za-militarizatsiyata-na-krim.html", "text": "Русия не е съгласна с , която осъжда \"милитаризацията\" на Крим, Черно море и Азовско море, информират руски медии.\"Можем да изразим нашето несъгласие с тази позиция и съжаление\", подчерта говорителят на Кремъл Дмитрий Песков. Той подчерта, че Крим е част от Русия по волята на жителите на полуострова, което се осъществи в съответствие с украинското законодателство.Резолюцията беше подкрепена от 66 държави, 19 гласуваха против, а 72 се въздържаха. В резолюцията се подчертава, че Крим е неразделна част от Украйна.", "date": "2018.12.18", "title": "Русия отхвърли резолюцията на ООН за „милитаризацията” на Крим"}
{"url": "https://news.bg/regions/kola-se-zabi-v-patrulka-na-patya-sofiya-varna.html", "text": "Кола се удари в патрулен автомобил на пътя София-Варна, съобщиха от Областната дирекция на МВР в Търговище.Катастрофата станала снощи около 20.20 часа на първокласния път I-4 от София за Варна до търговищкото село Пролаз между лек автомобил \"Пежо 306\" с добричка регистрация, който бил управляван от 65-годишен мъж от Добрич, и патрулен автомобил на ОДМВР-Търговище.По първоначални данни поради движение с несъобразена скорост с пътните условия водачът на пежото изгубил контрол над автомобила си. Той навлязъл в лентата за насрещно движение и се блъснал със задната си част в движещия се насреща служебен автомобил.Пострадали са двама пътници от пежото - 39-годишен мъж и 36-годишна жена. Те са настанени за лечение без опасност за живота.Пробите за алкохол на двамата шофьори са отрицателни.И двата автомобила са понесли значителни материални щети при сблъсъка.На мястото е извършен оглед. По случая е образувано досъдебно производство.", "date": "2018.12.18", "title": "Кола се заби в патрулка на пътя София-Варна"}
{"url": "https://news.bg/regions/spryaha-remonta-na-dunav-most-i-no-opashkite-ostavat.html", "text": "Спряха ремонта на Дунав мост при Русе, съобщи БНТ.Реновирането трябваше да приключи до дни, но заради ниските температури не може да се полага асфалт. Така опашките от тирове ще продължат да се трупат и от двете страни на границата още поне няколко месеца.Възстановяването на пътя в района на Дунав мост при Русе започна през месец май с обещанието до няколко месеца да приключи и да сложи край на километричните опашки от тежкотоварни камиони.До момента единствено е направено разширението на пътя от кръговото кръстовище при граничния пункт към Силистра. Новото трасе при влизане в страната през зона \"Изток\" на Дунав мост все още не работи. Преминаващите коли се пропускат само през старата зона \"Запад\" в двете посоки.По празниците над 20 хиляди автомобила на ден преминават границата. Опашките от тирове се извиват от двете страни на реката.Окончателно решение на проблемите с трафика на българо-румънската граница обаче се очаква с изграждането на втори мост над река Дунав край Русе.", "date": "2018.12.18", "title": "Спряха ремонта на Дунав мост I, но опашките остават"}
{"url": "https://news.bg/politics/tristranka-za-minimalnata-zaplata-i-noshtniya-trud-dnes.html", "text": "На заседание на Националния съвет за тристранно сътрудничество (НСТС) днес ще се обсъждат минималната работна заплата и заплащането на нощния труд у нас.На съвета ще се обсъдят проектите на правителството за увеличение на МРЗ от следващата година, за въвеждане на нов вид месечна помощ за деца сираци, както и предложението на КТ \"Подкрепа\" за по-високо заплащане на нощния труд.Сега работодателите дават по 25 стотинки на час за нощен труд. Синдикатите пък искат ставката да бъде актуализирана и обвързана с минималната работна заплата.Ако предложението на КТ \"Подкрепа\" бъде прието, нощният труд през тази година ще струва 2 лева и 55 стотинки, а догодина - по 2 лева и 80 стотинки на час.", "date": "2018.12.18", "title": "Тристранка за минималната заплата и нощния труд днес"}
{"url": "https://news.bg/regions/stolichna-obshtina-sanktsionira-zabavenoto-snegopochistvane.html", "text": "Реално се заплаща извършена работа и ако не са изпълнени задължения, ние няма да платим, има известно забавяне в организацията на снегопочистващите фирми в неделя в София, коментира пред БНТ столичният заместник-кмет Дончо Барбалов.Той обясни, че при закъснения, са предвидени санкции и се надява това да им даде стимул да реагират следващ път по-бързо на нормалното за декември атмосферно явление - снеговалеж.София е почистена доста добре вчера, като днес има нов, но не много сериозен снеговалеж и Барбалов се надява всичко да бъде наред.Догодина транспортът ще е един от ключовите проекти на общината, заедно с чистота, екология и образование. През септември се очаква да влезе в експлоатация и третият лъч на метрото, предстои ремонт на основни булеварди, които ще обхванат основно вътрешния кръг на столицата.Поради значителната ремонтна дейност, трябва да се погрижим да има по-устойчива организация на движението, коментира Барбалов.\"Ремонтът по \"Графа\" напредва, очакваме  в най-скоро време по трасето. Разбира се, улицата се променя визуално с всеки изминал ден, но има още детайли, доста неща за доработване\", обясни Барбалов и добяви, че  на пешеходците.Столичната предвижда изграждане на нови 15 велоалеи, обновяване на автобусния парк, доставката на нови трамваи и електробуси. \"Всеки би могъл да провери в интернет какъв би бил данъкът му върху автомобила. Всеки автомобил ще има различен данък в зависимост от годините на превозното средство\", обясни Барбалов по отношение на т.нар. данък \"стар автомобил\".", "date": "2018.12.18", "title": "Столична община санкционира забавеното снегопочистване"}
{"url": "https://news.bg/politics/zhirardeli-pridobil-yulen-prez-2016-g.html", "text": "Скилегендата Марк Жирардели е придобил \"Юлен\" през 2016 година. Той лично заяви пред Нова, че притежава 100% от формата \"Такс сървисиз лимитед\", която е мажоритарен собственик на \"Юлен\".Жирардели заяви, че не е криел собствеността си на \"Юлен\", никой не го питал. Процедурата по закупуването на \"Юлен\" започнала още пред 2012 година, когато той и неговият екип стартирали проучвания за закупуването на дружеството.Много преди 2016 година започна процедурата, около 2012 година. Мислих, че ще е прекрасна възможност да инвестирам във фирмата. Направихме голямо и обстойно проучване на правните и икономическите показатели, което продължи няколко години. В крайна сметка успяхме, заяви Жирардели.На въпрос от кого е скиорът е купил дружеството, той заяви, че това е конфиденциална информация, подписал декларация за конфиденциалност и не можел да каже.Все пак спомена, че не става въпрос за определено лице, а за голям фонд, който имал акции и собственост на няколко континента.Относно спряганото у нас име на Цеко Минев Жирардели коментира, че двамата ги свързват общи хобита. \"И двамата караме ски за удоволствие. Обичаме природата и планината. За съжаление той голф не играе и не се виждаме през лятото\", обясни събеседникът.На въпрос как е проявил интерес към Банско и кой го е свързал с предишните собственици, той зави, че неговият бизнес се разпростира и извън Банско. Той търсил интересен проект за инвестиране, а родната ски писта бил именно такъв проект.Той обясни, че преди това е притежавал огромна ски зала с Германия, която събирала около 5 000 души. През 2004 година продал залата и понеже много се интересувал от спорта, започнал да се оглежда за интересни възможности за инвестиция.Стана ясно и че фондът, от който закупил дружеството, искал да запази дяловете си във фирмата. Силният негативен шум в общественото обаче променило това.Според Жирардели ски зоната е била на печалба и всичко около покупката било прозрачно.Скиорът не посочи дали фондът е имал задължения - това също било търговска тайна.\"Ако не ми беше интересна цената, нямаше да го купя\", посочи скиорът.Той беше и категоричен, че не е теглил кредити и не е получавал такива от български банки, така че да инвестира в проекта. Интересните проекти можели много лесно да се инвестират, защото в случая всички имали интерес бизнесът там да върви добре.Коментаторът обясни и че е използвал офшорни сметки, за да може да закупува и други обекти.Жирардели беше категоричен, че дружеството не е стъпвало извън границите по концесията. \"Нито веднъж не е строено нещо без строително разрешение и да не е на територията на концесията\", посочи той.Според него самият концесионен договор е много стар и тежко формулиран и трябва да се подпише нов, преди което трябва много внимателно да се анализира ситуацията и много внимателно и точно да се измерят всички параметри на ски зоната, така че правителството и българите да бъдат уверени, че всичко е както трябва.Относно изграждането на втори лифт в най-известния ни зимен курорт, скиорът посочи, че темата е болна за него. Той много искал Банско да има втора кабинка.\"Място има, защото от самото начало вторият лифт беше проектиран като част от проекта. Много работим в цяла Европа и винаги се срамувам, като трябва да кажа някъде, че не можем да си обслужим добре хората, защото чакат по 2 часа на лифта\", сподели Жирардели.Той допълни, че в Австрия има десетки ски зони, които са изградени в национални паркове - едното не пречело на другото, стига да се направи както трябва. Той даже показа списък с въпросните ски зони.По думите на скиора втората кабинка е задължителна както за бизнеса му, така и за хората. \"Искаме да създадем една от най-добрите, най-добрата ски зона в България. Искаме Банско да стане известен в целия свят\", каза още собственикът на \"Юлен\".Припомняме, вчера стана ясно, че Жирардели притежава 100% от собствеността на \"Такс сървисиз лимитед\", която компания е мажоритарен собственик на \"Юлен\" АД. Информацията дойде в прессъобщение на Министерството на околната среда и водите (МОСВ) след . Министрите - Нено Димов, Николина Ангелкова и Емил Караниколов.", "date": "2018.12.18", "title": "Жирардели придобил \"Юлен\" през 2016 г."}
{"url": "https://news.bg/crime/mlad-mazh-rani-trima-politsai-pri-opit-da-bade-zadarzhan-v-sliven.html", "text": "Млад мъж рани трима полицаи при опит да бъде задържан в Сливен. Около 16 и 30 часа вчера, в дежурната част на Първо РУ на МВР-Стара Загора е получен сигнал за мъж, който скача в движение от пътнически автобус на път II-66, източно от Стара Загора, в района на бившия завод \"АТЗ\".Мъжът чупи с аварийното чукче на автобуса задно панорамно стъкло и скача през него, държал се и неадекватно. На място е изпратен екип от трима полицаи.Полицейски патрул пристига на място и се опитва да задържи мъжа, но той оказва съпротива и със сгъваем нож нанася леки наранявания в областта на главата на двама от полицейските служители. Въпреки това мъжът е задържан и самоличността му е установена.Ранените полицаи са откарани в болница и по-късно са освободени за домашно лечение. 25-годишният мъж Н.Ф. от Сливен е задържан и е откаран в ЦСМП-Стара Загора за преглед и освидетелстване от психиатър. При преглед е установено, че третият полицай е с разтежение на коленни връзки на левия крак.Районна прокуратура - Стара Загора наблюдава досъдебно производство за причиняване на телесна повреда на полицейски орган при или по повод изпълнение на службата му. ", "date": "2018.12.18", "title": "Млад мъж рани трима полицаи при опит да бъде задържан в Сливен "}
{"url": "https://news.bg/crime/agresiya-sled-alkohol-i-droga-e-prichina-za-ubiystvoto-v-hotel-rila.html", "text": "Агресия след алкохол и дрога е причина за убийството в хотел \"Рила\". \"Убийството на млада жена е изключително брутално, като вероятно до него се е стигнало заради психичен проблем, отключил се в съзнанието на арестувания\", коментира пред БТВ началникът на сектор \"Криминална полиция\" в СДВР комисар Ангел Бадънков.Задържаният сам води полицаите до стаята, където е тялото на жертвата. Комисарят говори с него, при което арестуваният признава, че 2-3 дни преди това е взел наркотици и е пил, а след това разказал как отнел живота на жената и какво причинил на трупа след това.\"Явно момчето като е друсало са му се отключили някакви психични проблеми. Според мен момичето не му е дало никакъв повод\", обясни Бадънков.При описване на деянието задържаният повтаря \"Трябваше\", но полицаят коментира, че \"не беше типичният луд, беше трезвомислещ и се правеше на луд ... част от разговорите, които водихме, бяха много подредени и много смислени\".Бадънков добави, че в годината има по 1-2 такива случая. Винаги това се случва преди Нова година и шесторното убийство, винаги в този период се случва, допълни той.", "date": "2018.12.18", "title": "Агресия след алкохол и дрога е причина за убийството в хотел \"Рила\""}
{"url": "https://news.bg/comments/1918-zakavkazieto-myusyulmanskiyat-iztok-i-parlamentarizmat.html", "text": "Вече в няколко части разказваме и анализираме историята на Азербайджанската демократична република (АДР). Причините за това вече бяха посочени - при днешното състояние на световния ред е повече от интересно да видим как е създадена и как се е борила за правото си да съществува, първата демократична мюсюлманска държава, в която жените са имали правото да избират и да бъдат избирани. При това срещу Азербайджанската демократична република (АДР) е стоял имперският експанзионизъм на Съветска Русия, водена от демоничния политически прагматизъм на Ленин.От предишните части на тази история, човек може да остане с погрешното впечатление, че всичко съществено, свързано със съдбата на Азербайджан по това време, е ставало в Баку. Това не е така. Докато в Баку друга демонична натура - пълномощникът на Съветската власт - Степан Шаумян налага властта на Москва, използвайки късогледата политика на местната секция на \"Дашнакцутюн\", създателите на азербайджанската демократична държава работят за каузата си в Тифлис и в Елисаветпол (Гянджа).В предишната част ние оставихме болшевишката армия на Бакинския съвет, затънала заедно с нейните съюзници от \"Дашнакцутюн\" в Кюрдамирските блата. След злополучното единодействие с болшевиките по време на така наречените \"мартенски събития\" от 1918 година, иначе казано - по време на жестокия погром над азербайджанците в Баку и тяхната водеща политическа партия - \"Мусават\", лидерите на \"Дашнакцутюн\" отново поставят арменците в ролята на \"полезни идиоти\" (според израза на самия В. И. Ленин). Походът на Шаумян, Корганов и Бичерахов (друг съдружник на болшевиките, набелязан за \"полезен идиот\", но оказал се значително по-пресметлив) буксува.Междувременно в Тифлис, където заседава Закавказкият сейм и в Елисаветпол (Гянджа), която се е превърнала във временна столица на Азербайджанската демократична република, се случват поредица от важни събития. Затова ще се върнем назад във времето, за да проследим действията на опонентите на Съветската власт.Закавказкият комисариат инициира създаването на законодателен орган на Закавказието - Закавказкият Сейм На 14 февруари 1918 година е избран Закавказкият сейм, на който Закавказкият комисариат предава всички властови пълномощия в законодателната сфера. На 23 февруари 1918 година, новият законодателен орган на Закавказието е открит и започва работа в Тифлис. В състава на Сейма влизат депутатите, избрани в Учредителното събрание от територията на Закавказието. Също така, допълнително са били \"кооптирани\" представители на различните партии, в съответствие с получените от тях резултати на изборите за Учредително събрание. На практика, в етническо отношение Закавказкият сейм е бил съставен от представители на трите главни народности на Закавказието - азербайджанците, грузинците и арменците.Тук вече откриваме интересна разлика. В партиен план грузинците и арменците са били представени значително по-еднородно в сравнение с азербайджанците. Някои азербайджански автори твърдят дори, че арменското и грузинското представителство са били напълно еднородни, но това не е до край вярно. Несъмнено, основните представители на грузинците са били социалдемократи - меншевики, а на арменците - социалистите националисти от \"Дашнакцутюн\". Едновременно с това трябва да се отбележи, че примерно сред арменците е имало доста авторитетни представители на социалистите - революционери (есерите), които са взели много активно участие при дебати в Сейма със съдбоносно значение, като за обявяването на независимостта на Закавказието.За разлика от относително по-голямата еднородност при арменци и грузинци, азербайджанците са били представени поне от четири основни партии. Това са били: партията \"Мусават\" ( в превод \"Мусават\" означава \"Равенство\" и в някои източници се среща като \"Тюркска демократична партия на федералистите - Мусават\", заедно с гравитираща към нея група безпартийни депутати с демократична ориентация; Мюсюлманският социалистически блок; партията \"Мюсюлманство в Русия\" - \"Иттихад\" и социалдемократическата партия (по това време с меншевишка ориентация) \"Хюммат\" (\"Енергия\"), по-известна с руското произнасяне на името й - \"Гуммет\".Има автори, които смятат, че това разпределение на депутатите от азербайджански произход е било неблагоприятно за азербайджанците, защото те не са били консолидирани в достатъчна степен за водените в Закавказкия сейм острастени националистически дебати. Според А. А. Пашаев, под чиято редакция са издадени протоколите на мюсюлманските фракции в Закавказкия сейм, \"бидейки раздробени на партии, азербайджанският народ се превръща в страната на най-малко съпротивление пред сплотените в единни партии сили на своите съседи\". [1, стр. 35]Тази гледна точка на А. А. Пашаев има своята логика, но е и оспорима. Самият Пашаев отбелязва изрично, че Закавказкият сейм е създаден не по национален, а по партиен принцип. Действително още от първите заседания се консолидират три национални сектора - арменски, грузински и мюсюлмански, но цялата история на работата на Закавкзкия сейм показва огромното старание на депутатите в Сейма да правят изявления само от името на партиите си, а не от името на националностите си. За това говорят ясно протоколите на Закавказкия сейм. [2]Самите партийни фракции с членове мюсюлмани - азербайджанци бързо се ориентират в обстановката при цялата й сложност и показват, въпреки идеологическите си и политически различия, забележителни примери на координация и единодействие.Според много от изследователите, всички тези усилия са останали напразни, като Закавказкият сейм се разпада \"на почвата на сблъсъка на националните интереси на представените там народности\". [1, стр. 35].Всъщност, както може да се види от предишните части на нашия анализ, Закавказката демократична федеративна република прекратява кратковременното си съществуване под натиска на двете съседни имперски сили.Закавказието в геополитическите клещи на великите силиОт юг напира Отоманската империя, чието военно настъпление принуждава грузинците да търсят протектората на Германия и това довежда до излизането на Грузия от Закавказката федерация. [3]Откъм Апшеронския полуостров настъпва Съветска Русия с болшевишките войски и с временните си съюзници - бакинските дашнаци. Това създава критична ситуация сред азербайджанците, които са разпънати между силно демократичните настроения на политическия си елит и инстинктивното търсене на съюзник - закрилник от страна на \"широките народни маси\".Азербайджанските лидери са доста последователни федералисти, но трябва да се съобразяват и с обществените настроения, и с болшевишката заплаха. След кървавите \"мартенски събития\" и погрома над азербайджанците в Баку, всякакви илюзии по отношение на съветската власт са изчезнали, като на народ и на лидери е ясно каква ще е \"светлата перспектива\" пред тях, ако останат в ръцете на Шаумян и съмишлениците му.Както ще видим впоследствие, в крайна сметка Азербайджан ще поиска помощ от Отоманската империя и тя ще бъде оказана в рамките на \"Ислямската кавказка армия\". Създателите на Азербайджанската демократична република обаче ще успеят да я опазят от отоманските амбиции да бъде превърната във васално ханство, начело с хан - роднина на един от най-видните младотурци.В смисъла на казаното по-горе, Закавказката демократична федеративна република става жертва не толкова на националистическите страсти и противопоставяния на трите основни кавказки националности, колкото на разнопосочния геополитически натиск върху Закавказието, при който политическите елити на грузинци, азербайджанци и арменци са буквално принудени от обстоятелствата да следват различни сценарии за спасение. Закавказката демократична федеративна република е ликвидирана не от междунационалните ежби до този момент, а от изключително неблагоприятното стечение на политическите обстоятелства и на геополитическите фактори в региона.Внимателното проследяване на политическите траектории на главните участници в събитията около Закавказкия сейм, обявяването на независимостта на Закавказието и на разпадането му на три нови държави по национален признак, показва как за кратко време е пропътуван твърде дълъг идеен маршрут. Започнал от идеята за автономност на Закавказието в рамките на Руската демократична република, създадена в резултат от Февруарската революция, повечето лидери на трите закавказки народа минават през осмислянето на идеята за неизбежността на независимостта на целия регион, за да стигнат (много от тях не без горчиво съжаление) до разделянето на три отделни, самостоятелни републики.По време на работата на Закавказкия сейм, положението на депутатите в Сейма, както и на членовете на Закавказкия комисариат е сложно и повече от деликатно. Можем да си представим в какво състояние са били отношенията между азербайджанските и арменските политици в Тифлис след погромите по време на \"мартенските събития\" в Баку. Но въпреки това и трите \"национални блока\" полагат значителни усилия за опазването на закавказкото единство и работят доста добросъвестно за федералния проект.Това става въпреки спомените за кървавите сблъсъци от 1905 година между арменци и азербайджанци, провокирани от тайните служби на Руската империя и въпреки съвършено пресните ексцеси над азербайджанците в Баку през пролетта на 1918 година.Много от членовете на Закавказкия комисариат имат двусмислено поведение, някои от тях дори поддържат контакти с Бакинския съвет и лично с Шаумян, но въпреки това възможностите за работа в рамките на демократичната федерация са използвани до тяхното окончателно изчерпване след отделянето на Грузия от федерацията.Впрочем, поведението на дипломацията на Антантата в Тифлис (особено на английските консули и пратеници) е не по-малко двусмислено. В предишните части, имахме възможността да видим подозрително интензивната обмяна на информация между англичаните и Степан Шаумян.Симптоматично е, че политици, публицисти и историци от трите закавказки народа, започват да обясняват \"невъзможността\" на оцеляването на независимата федеративна република в Закавказието буквално още в деня на саморазпускането на Закавказкия сейм. Това говори не в полза на верността на техните твърдения, а по-скоро за откровено изпитвано съжаление за станалото и за изпитваните от тях угризения на съвестта. В деня на саморазпускането на Закавказкия сейм никой не е щастлив, включително и грузинските депутати, които се оказват в ролята на ликвидатори на Сейма.Не са особено щастливи и азербайджанските депутати, които внимателно изчакват окончателното обявяване на Грузинската демократична република, за да направят същото и с Азербайджан.Много от арменските депутати до последния момент се надяват, че единството на Закавказието ще се запази и след връщането на Русия към демократичните начала, то ще стане федерална единица в бъдеща Руска федеративна демократична република. Много важно е да се отбележи обаче, че точно при гласуването на независимостта на Закавказието, членовете на \"Дашнакцутюн\" в Сейма оказват своего рода \"мълчаливо съгласие\", докато против пледират представителите на левите есери и кадетите.Можем с основание да се безпокоим, че цялото това дълго встъпление, което цели да засили контурите на междуетническите и междупартийни взаимодействия в Закавказкия сейм, ще се окаже недостатъчно, но на този етап не разполагаме с повече място.Закавказието не става ШвейцарияЗакавказието не става Швейцария, въпреки че е имало известни шансове за подобен развой на събитията. Както коментираше един швейцарски историк, за постигането на швейцарското единство е били необходими умората от няколко стотин годишни войни между отделните кантони преди това и съзнанието, че съседите на швейцраските кантони са изключително агресивни и експанцзионистично настроени, особено Савойските дукове.При Закавказието има не по-малко агресивни и експанзионистично настроени съседи, отколкото в случая с Швейцария (Савойските дукове могат само да \"дишат праха\" на Съветска Русия и на Отоманската империя, когато става дума за териториални амбиции), но изглежда народите на Закавказието не са воювали достатъчно, за да загубят напълно желание да упражняват насилие помежду си.Мюсюлманските фракции в Закавказкия сейм - взаимодействие, сътрудничество и противопоставянеНа 16 март 1918 г., е свикано заседание на мюсюлманските фракции в Закавказкия сейм. Обсъжда се въпросът за реквизиране на стопански инвентар от владеещите конфискуваните имения. На заседанието не присъстват представители на партиите \"Хюммат\" (\"Гуммет\"), Мюсюлмански социалистически блок и \"Мюсюлманство в Русия\". В протокола изрично е отбелязано, че отсъствието на представителите на трите партии се дължи най-вероятно на факта, че въпросът за реквизицията \"не носи общонационален характер\", а изисква принципното отношение на всяка партия по отделно.Иначе на заседанието присъстват 17 члена на Сейма от партията \"Мусават\" и от демократичната група на безпартийните, която по принцип гравитира към демокатичните федералисти от \"Мусават\". По разглеждания въпрос за реквизицията, те се изказват положително и решават да гласуват за законопроекта. [1, док. 1]На 25 март 1918 г. мюсюлманските фракции в Сейма са призовани на общо заседние в двореца в Тифлис по повод пристигането на делегация от представители на планинските народи в Кавказ. Присъстват шестима мусаватисти, четирима представители на мюсюлманския социалистически блок и един безпартиен.Делегацията на планинските народи присъства в пълния си състав от петима души. Обсъден е ни повече ни по-малко въпросът за присъединяването на Северен Кавказ към създаващата се федеративна държава в Закавказието. Представителите на планинските народи се оплакват от \"надигащата се руска опасност\". [1, док. 2]Много интересно е изказването на представителя на Ингушетия - Лиянов. Той коментира неща, които в определен смисъл остават актуални дори днес в контекста на териториалния конфликт между Чечня и Ингушетия.Лиянов се оплаква от критичното положение на ингушите, които са обкръжени от казашки населени пунктове (казацкие станицы). Според него, към тази дата, за да си запазят земите, отнети от планинците и дадени им през царското време, казаците от Северен Кавказ са се \"хвърлили в обятията на болшевиките\". [1, док. 2]Много важно е да се подчертае наблюдението на Лиянов, че казаците приемали болшевиките като \"носители на великоруската плитика\". Ако се върнем към \"Мартенските събития\" и кланетата в Баку, ще си спомним, че и там болшевиките и Бакинският съвет са разглеждани от привържениците на руския империализъм като наследници и продължители на идеята за \"единна и неделима Русия\".Според представителите на планинските народи, казаците виждат разрешаването на поземления въпрос във физическото изтребление на ингушите и на останалите планинци. Поради това те се обръщат за помощ към Закавказкия сейм.На срещата представителите на планинските народи от Кавказ, информират членовете на мюсюлманските фракции в Сейма за проведените от тях разговори с грузинските меншевики и с арменците от \"Дашнакцутюн\". Преговорите с арменците били кратки и се въртяли около въпроса за междунационалната солидарност в Кавказ. Планинците отбелязват, че точно по отношение на външните заплахи арменците не проявявали достатъчна солидарност, защото отношението на последните към заплахата от север (болшевишко-руска) и към заплахата от юго-запад (отоманската) било различно. [1, док. 2]Въпреки това говорителят на планинската делегация - Бамматов, предлага на представителите на мюсюлманските фракции \"да бъдат търпими към арменския въпрос\". [1, док. 2]Много повече допирни точки са открили планинците с представителите на грузинските меншевики - Ной Жордания, Чхеидзе и други. На практика е било констатирано единодушие по отношение на вътрешното и външното политическо положение на Кавказкия край. Представителите на грузинските меншевики са осъдили болшевизма като \"великоруско, великодържавно течение\". Те са признали северния фронт за не по-малко опасен от юго-западния, от където е напирала Отоманската империя.От друга страна, грузинските меншевики са били признали правата на планинците върху казашките земи по река Терек - за това е имало резолюция на Краевия център от 24 март 1918 година, предложена лично от Ной Жордания. Затова те са обещали да окажат на планинците всякакво съдействие и са подчертали, че при известни гаранции за целостта на Грузия от страна на мюсюлманските групи, \"плановете на севера могат да бъдат претворени в живота незабавно\". [1, док. 2]Представителят на планинците Бамматов е засегнал и въпроса за отношенията между отделните мюсюлмански етноси в Кавказ и е изразил пълната си увереност, че \"колкото по-бързо се разреши вътрешният междунационален въпрос в Кавказките планини, толкова по-бързо и по-лесно ще може да бъде отблъснат авангардът на великоруско-казашки болшевизъм\". [1, док. 2]В отговор на изложенията на планинците и най-вече на изложението на Бамматов, Насъб бек Усуббеков от партията \"Мусават\" приветства казаното и подчертава \"пълното великодушие на представителите на планинците от Северен Кавказ и на закавказките тюрки по въпроса за отношението към грузинците и отчасти към арменците\". Той предлага \"преди всичко взаимоотношенията на планинците и закавказките тюрки да се определят като членове на еднното мюсюлманско семейство\".В отговор членът на планинската делегация, Топа Чермоев обяснява, че разглежда държавността на планинците като \"буферна държава (федеративна или конфедеративна), намираща се в съюз със Закавказието, която може да се развива подобно на Швейцария\".Мусаватистът Шафи бек Рустамбеков веднага предлага решаването на този въпрос да бъде възложено на \"специална комисия от представители на планинците и закавказките тюрки\". Действително, след петминутно прекъсване е избрана комисия от шест лица, по трима от двете страни - планинците и закавказките тюрки. Комисията пристъпила към работа незабавно. [1, док. 2]Тук е важно да се отбележи, че много скоро ситуацията в Ингушетия ще се обърне на 180 градуса. Терските казаци въстават срещу болшевиките и ингушите (или поне значителна част от тях) незабавно се превръщат в съюзници на болшевиките. Ключова роля във въстанието на терските казаци играе братът на многократно споменавания в предишните части Антон Бичерахов - Георгий Бичерахов. За разлика от брат му, който е лоялен към Руската империя и е склонен на сътрудничество с болшевиките, именно разглеждайки ги като носители на великоруската имперска идея, Георгий Бичерахов е социалдемократ - меншевик и оглавява военните действия срещу болшевиките.В основата на конфликтите е все въпросът за владеенето на оскъдните обработваеми земи, който продължава и до днес. Да си спомним натиска на лидера на Чечня за придобиване на територии на Ингушетия и масовия и остър протест на ингушите срещу договора между Чечня и Ингушетия за отстъпване на територии в полза на Грозни и Кадиров.На 26 март 1918 г. мюсюлманските фракции са свикани по изключително важен и спешен въпрос. Пристигнал е участникът в Трапезундската мирна конференция, (на която преговарят представителите на Закавказието и Отоманската империя) - Шейхулисламов (член на социалдемократическата партия \"Хюммат\" - \"Енергия\"). Той докладва за предявения от Отоманската империя ултиматум, с който се иска предаването на териториите, които Султанът получава според Брест-Литовския мирен договор със Съветска Русия. [1, док. 3]Освен самият Шейхулисламов, който е член на партията \"Хюммат\" (\"Гуммет\"), присъстват депутати от партията \"Мусават\", членове на Сейма от безпартийната демократична мюсюлманска група и депутати от Мюсюлманския социалистически блок. [1, док. 3]Провежда се обсъждане на въпроса от всички възможни гледни точки и се стига до решението, че мюсюлманските фракции остават на старата си позиция - поддържат известната резолюция, изпратена в Трапезунд до члена на Закавказкия сейм и член на делегацията му - М. Г. Гаджинский. [1, док. 3]Междувременно напрежението все повече нараства. На 31 март 1918 година мюсюлманските фракции в Закавказкия сейм са изправени пред необходимостта да обсъдят \"решението на отговорните партии да обявят война на Турция\". [1, док. 4] Моментът е изключително тежък, защото точно тогава са извършени кървавите болшевишки погроми над азербайджанците в Баку, като болшевиките на Шаумян и Корганов са подкрепени и от местната секция на \"Дашнакцутюн\".В тази обстановка част от мюсюлманските депутати в Сейма отсъстват (което е отразено надлежно в протокола), защото известията за масовите убийства в Баку принуждават много ог азербайджанските депутати да заминат към родните си места, за да помогнат на когото могат в създалата се ситуация, както и защото са притеснени за съдбата на семействата си, на роднини, близки и приятели.Въпреки това в протокола е отбелязано, че е \"имало достатъчно представители от всяка партия\". [1, док. 4]До пълно единодушие не се стига. Представителите на социалдемократическата партия \"Хюммат\" (\"Гуммет\") се солидаризират с грузинските меншевики, тоест в полза на войната. Мюсюлманският социалистически блок застава на точно противоположната позиция. Депутатите от него се отнасят отрицателно към продължаването на войната с Отоманската империя и обявяват, че \"... подхождат към въпроса от гледна точка на закавказката демокрация и разглеждат тази война като нещастие за цялата закавказка демокрация и за великите завоевания на революцията ...\". Мюсюлманският социалистически блок решава да изрази самостоятелно становището си на заседанието на Закавказкия сейм. [1, док. 4]До обща позиция успяват да стигнат само представителите на \"Мусават\" и на партията \"Мюсюлманство в Русия\" (\"Иттихад\"). Те подготвят вече цитираната в предишни части на този анализ своя съвместна резолююция:\"Не поемайки върху себе си отговорността за родължаването на войната с Турция и смятайки я за носител на тежки последствия за цялата закавказка демокрация при създалите се условия на вътрешния живот в този край, фракцията на партията \"Мусават\", групата на безпартийните и партията на мюсюлманството в Русия \"Иттихад\", като има предвид, че въпросът за продължаването на войната е решен от ръководните партии в положителен смисъл, заявяват, че от своя страна с всички достъпни средства ще окажат възможното съдействие на другите народи на Закавказието в тази тежка задача и ще предприемат всички мерки за балгоприятно приключване на войната\". [1, док. 4]Огласяването на резолюцията от трибуната на Сейма е възложено на мусаватиста Ш. Рустамбеков. [1, док. 4]Вижда се, че за разлика от представителите на \"Хюммат\" (\"Гуммет\"), които се солидаризират със съидейниците си - социаледмократи от Грузия, останалите мюсюлмански фракции са откровено против продължаването на войната с Отоманската империя. Интересен факт е, че най-радикалната позиция е заета от другата азербайджанска социалистическа фракция - от Мюсюлманския социалистически блок. От \"Мусават\" (заедно с гравитиращите към тях безпартийни) и от \"Иттихад\" също са против войната, но те заемат една твърде дипломатична позиция, смисълът на която се чете между редовете на резолюцията - те са против войната, но няма да саботират изпълнителната власт (Закавказкия комисариат) при воденето й, като ще направят всичко възможно за бързо постигане на мир.От страна на \"Мусават\", като истински федералисти, това е логично поведение, макар че то е било най-вероятно и крайно непопулярно сред азербайджанското население, което по никакъв начин не е подкрепяяло войната с Отоманската империя. По-интересен е фактът, че партията на консервативния ислям - \"Мюсюлманство в Русия\" (\"Иттихад\") се солидаризира с демократите - федералисти от \"Мусават\" и се присъединява към тази мека резолюция, която е максимално добронамерена в рамките на възможното към грузинските и арменските партии, които стоят зад идеята за възобновяване на военните действия.На следващия ден - 01 април 1918 година, мюсюлманските фракции са изправени пред въпроса за поведението си след официалното обявяване на продължаването на военните действия с Отоманската империя.Тонът на заседанието задава Рустамбеков, който предишният ден е огласил декларацията на \"Мусават\", безпартийните мюсюлмани и на \"Иттихад\" от трибуната на Закавказкия сейм. Рустамбеков съобщава на всички, че във връзка с възобновяването на военните действия с Турция е обявено двуседмично прекъсване на заседанията на Сейма и е избрана военна колегия от трима души с извънредни пълномощия. Ораторът поставя въпроса за линията на поведение на мюсюлманските фракции във въпросния промеждутък от време, когато Сеймът няма да заседава, а войната ще продължава.Азербайджанските депутати от Сейма не са никак възхитени от ставащото. Г. Мамедбеков заявява, че \"с подобна крачка правителството игнорира интересите на мюсюлманите и анулира тяхната роля както в правителството, така и в Сейма и затова тяхното (на депутатите - мюсюлмани, б. авт.) по-нататъшно пребиваване в Тифлис и съвместна работа с грузинците и арменците е немислима и безполезна. ...\" [1, док. 5]Воден от тези съображения, ораторът предлага мюсюлманите - депутати да излязат от състава на Сейма, да повикат от Северен Кавказ представителите на Дагестан, Чечня и Ингушетия, да се съберат всички заедно и да поислят за по-нататъшната съдба на тези народности. [1, док. 5]Това е възможно най-крайната позиция и тя предизвиква незабавно противопоставяне. Председателстващият заседанието безпартиен депутат М. Ю. Джафаров предлага, а депутатите - мюсюлмани приемат, въпросът за излизането им от състава на Закавказкия сейм да не се обсъжда, докато не се върнат от Трапезунд мюсюлманите - членове на делегацията за мирната конференция [1, док. 5]. Депутатите - мюсюлмани се връщат към обсъждането на въпроса за прекъсването на заседанията на Сейма.Според председателстващия М. Ю. Джафаров мюсюлманите не могат да се съгласят с предаването на цялата власт в ръцете на военна колегия от трима души \"при наличие на напрегнатост в националните отношения\". [1, док. 5] (Колегията се състои от трима министри: министър-председателят, който е и военен министър, министърът на вътрешните работи и министърът на финансите).Х. Б. Мелик-Асланов се изказва за предаване на цялата власт, в случай на прекъсване на работата на Закавказкия сейм на правителството, \"което може да отстъпи част от тези права отново на избраната колегия от тримата\". [1, док. 5]Д. Б. Гаджинский смята, че е необходимо занапред да се очертае кръгът на пълномощията на военната колегия на тримата, нейните взаимоотношения с правителството, а вече, след това, в съответствие с очертаните пълномощия да се изрази отношението на мюсюлманите към нея. [1, док. 5]Г. Б. Агаев е уверен, че ако цялата власт на Сейма бъде предадена на военната колегия, то мюсюлманското население ще се окаже в критично положение и затова, за да се избегната възможните усложнения, е било необходимо на първо място отрано да са били изяснени функциите на тази колегия и, на второ място - Сеймът успоредно да продължи своята работа. [1, док. 5]Дебатите продължават и в крайна сметка се стига до следното решение:1) \"Изцяло да се възрази срещу прекъсването на работата на Сейма\"; 2) В случай, че Сеймът все пак бъде разпуснат, то неговите права да бъдат предадени на правителството, като е необходимо да се посочи изрично, какви пълномощия се предоставят на военната колегия, като последната трябва да бъде отговорна пред правителството; 3) в случай, че на колегията бъдат дадени извънредни пълномощия и тя ще отговаря пред Сейма след възобновяването на работата му, то министрите - мюсюлмани трябва да излязат от състава на правителството. [1, док. 5]Както се вижда и в този случай, при мюсюлманските фракции в Закавказкия сейм надделяват умереността и компромиса. Макар че е повече от ясно, че със създаването на военната колегия, на която се предвижда да се дададт извънредни пълномощия, сравними със статута на диктаторите от Римската република, големите губещи са мюсюлманските фракции в Сейма, които остават изолирани и обезправени, азербайджанските депутати отхвърлят идеите за напускане на Закавказкия сейм и идеите за търсене на \"чисто мюсюлмански\" отговор на възникналите праблеми.Общото заседание на мюсюлманските фракции решава да се опита да защити общо демократичния ред, противопоставяйки се на временното разпускане на Сейма. Прилагайки възможно най-реалистичния подход към ситуацията, то предлага сценарии на поведение и в случай на неблагоприятен развой на събитията и отхвърляне на техните искания за продължаване на работата на Сейма. В този дух е второто решение, което иска пълномощията на Сейма да се дадат на правителството, а не на военната тричленка, която трябва да бъде отговорна пред легитимната изпълнителна власт.Разглежда се разбира се и най-неблагоприятният сценарий - ако на военната колегия все пак се дадат извънредни пълномощия. В този случай отново не се предлагат крайни конфронтационни действия, а само се иска министрите - мюсюлмани да напуснат правителството, за да не носят отговорност впоследствие за всичко, което се е случило по време на военните действия и прекъсването на работата на Закавказкия сейм.Трябва да се има предвид освен всичко друго, че тези решения са взети непосредствено след клането в Баку, което с нищо не е допринесло за добрите отношения между азербайджанските и арменските депутати в Сейма. Грузинските депутати също \"пасуват\" на тези трагични събития и отношенията им с азербайджанците също не могат да се смятат за цветущи. Но въпреки изключително емоционалната атмосфера и шока от бакинските погроми, представителите на мюсюлманските фракции въпреки всичко продължават линията на сътрудничество с другите партии, респективно и с депутатите от другите етноси в Закавказкия сейм.Два дни по-късно мюсюлманските фракции имат възможността да изслушат доклада на пристигналия от Батум член на закавказката делегация на мирната конференция в Трапезунд - Х. Б. Хасмамедов. По думите на докладчика, турската декларация, предявена на закавказката делегация, гласяла, че самостоятелността на Закавказието може да бъде призната от Високата порта само в случай, че Закавказкият комисариат се съгласи да отстъпи на Отоманската империя трите санджака (окръга) - Карски, Ардахански и Батумски. [1, док. 6]Искането на делегацията е било толкова категорично, че закавказката делегация е била поставена пред необходимостта да тръгне на радикални отстъпки. Според изнесената пред азербайджанските депутати от Сейма информация \"мюсюлманската част от делегацията всячески е опипвала почвата, за да не си разваля отношенията с грузинците, от една страна, но едновременно с това да ги подтикне към отстъпки\". [1, док. 6]След това докладчикът разказва как А. И. Чхенкели изпратил телеграма в Тифлис, Батумската област да бъде отстъпена на турците, с изключение на пристанището Батум и неговия хинтерланд. Съдържанието на тази телеграма буквално втрещило арменците - членове на делегацията, и те предложили направо да се признаят всички разпореждания на Брест-Литовския договор. [1, док. 6]Това предложение, разбира се, е било направено в състояние на афект, но то веднага срещнало съчувствие от страна на мюсюлманската част на закавказката делегация и на водача на мисията - Чхенкели. Както разказва Хасмамедов, \"за това било съобщено на турската делегация и изглеждало, че всичко е готово. Но на следващото утро пристигнала шифрована телеграма до Чхенкели, Церетели и Н. Рамишвила, където се казвало, че отстъпването на Батум се смята за национално и партийно самоубийство. Друга телеграма от Тефлис настоявала за незабавното заминаване (на делегацията на Закавказието, бел. авт.) от Трапезунд\". [1, док. 6]Водачът на закавказката делегация - Чхенкели, проявява хладнокръвие във възникналата инфарктна ситуация и успява да прокара много по-дипломатична и приемлива формула относно заминаването на закавказката делегация, която да бъде съобщена на делегацията на Отоманската империя: \"поради необходимостта от получаване на инструкции от Закавказкото правителство делегацията е принудена да си замине обратно.\" [1, док. 6]На практика Чхенкели спасява мирните преговори между Закавказието и Отоманската империя от емоционалната реакция на политическите функционери в Тифлис. На отоманската делегация е дадено съвсем приемливо обяснение за прекъсването на преговорите - след като Закавказието тръгва на такива големи отстъпки, естествено е да се проведат консултации с правителството, а защо не и със Сейма. Освен това Чхенкели се възползва от съдействието на азербайджанските членове на делегацията, някои от които остават в Трапезунд, за да поддържат у турците убеждението, че преговорите се движат напред.От по-нататъшния разказ на Хасмамедов става ясно, че той е установил, че членовете на отоманската делегация са били много добре осведомени за положението на мюсюлманите в Закавказието. Те направо обещали съдействие с \"активна сила\" за потушаване на анархията. [1, док. 6]Тези сведения по естествен начин предизвикват дискусия по въпроса за борбата с болшевизма между представителите на отделните мюсюлмански фракции на заседанието на 3 април 1918 година. М. Ю. Джафаров разказва, както на присъстващите депутати, така и на тези членове на мирната делегация, които са на заседанието, за \"изолираното положение, в което са пападнали мюсюлманите в правителството по въпроса за борбата с болшевизма\". [1, док. 6]Действително, както беше посочено малко по-горе, грузинските меншевики се отнасят индиферентно към кланетата в Баку. От една страна, това може да се обясни с това, че те имат огромни проблеми с мирните преговори с Отоманската империя. В един момент, когато прекъсването на мирните преговори е факт, въпреки цялата изобретателност на Чхенкели и подновяването на военните действия с империята чука на вратата, събитята в Баку са сравнително далечни и второстепенни за грузинските меншевики. За депутатите от мюсюлманските фракции обаче те са повече от важни.От друга страна, по време на разговорите с представителите на планинските народи, грузинските меншевики са заявили ясно, че смятат \"северния фронт\" за също толкова критичен, както и \"югозападния\". Те са постулирали, че Съветска Русия и Отоманската империя са еднакво опасни за заквказката демокрация. Това е обяснимо и с факта, че фронтът в Северен Кавказ е близо до \"чергата\" на грузинците. Но когато Съветска Русия отваря и \"източен фронт\" на Апшеронския полуостров, меншевиките в Тифлис \"пасуват\". Това е забелязано от Ленин и той отправя прословутото си предложение до Шаумян да направи \"блок с Жордания\". Друг е въпросът, че Шаумян отхвърля тази хитра тактика и поема пътя към войната и към Кюрдамирските блата.На 4 април 1918 година депутатите в Сейма Х. Б. Хасмамедов и Ф. Хан Хойски запознават членовете на мюсюлманските фракции с хода на техния разговор с г-н Шрайдер - бивш германски консул в Перися и професор в Тифлиския университет. Разговорът с Шрайдер бил проведен като с човек \"който стои близко до политическите задачи на Германия на Изток\". [1, док. 7] темата на разговора е бил въпросът за политическото бъдеще на Закавказието, като г-н Шрайдер \"засегнал въпроса за ориентацията и покровителството на Централните сили\", под които както добавили азербайджанските представители се разбирали Турция и Германия. За останалите членове на Централните сили, като \"държави нямащи каквото и да е отношение към Закавказието, не могло да става и дума\". [1, док. 7]Азербайджанските представители заявяват на Шрайдер, че по въпроса за ориентацията на \"тюрките от Закавказието\", позицията е определена и тя е устойчива. Ориентацията е \"германо-турска\". Представителите на мюсюлманските фракции заявяват на Шрайдер:\"Това наше убеждение е здраво и в случай на несъгласие на някой от съседите, нашата позиция няма да се измени, а може да доведе до отделянето на Азербайджан.\" [1, док. 7]На въпроса на проф. Шрайдер как се отнасят азербайджанците към арменската ориентация спрямо Турция, като се визира непримиримото отношение на арменците към Отоманската империя, двамата депутати от Закавказкия сейм единодушно отговарят, че \"такова положение е неприемливо за тюрките от Закавказието\".На следващия въпрос на проф. Шрайдер, \"допуска ли се възможност за поканване на външна сила за въдворяване на ред (вътре в страната) в случай на анархия вътре в страната\" е бил даден отговор, \"че е възможно, ако такива части бъдат турски войски\". [1, док. 7]Азербайджанските депутати останали с впечатлението, че г-н Шрайдер е останал, както той сам заявил, много доволен от проведения разговор и подчертал обстоятелството, че \"световните събития се разгръщат в зависимост от борбата между Англия и Германия, при което Германия не допуска завръщане на Русия в Закавказието и засилването на английското влияние\". [1, док. 7]Проф. Шрайдер изявява желание заедно с него в Берлин да бъде командирован представител на тюрките от Закавказието за непосредствени преговори с Германия. На това предложение азербайджанците дали уклончив отговор, поради нежеланието им \"да завързват отношения с Германия, заобикаляйки Турция\". [1, док. 7]Тук може да се каже, че разговорът на двамата депутати от Сейма с проф. Шрайдер е отражение на германската активност в Закавказието и най-вече в Тифлиска губерния. Както е известно от историята, само след двадесетина дни Германия и Отоманската империя ще подпишат споразумение, с което ще си разделят сферите на влияние в Закавказието. [3] Събитията ще се стекат така, че под натиска на войските на султана, Грузия ще поиска закрилата на Германия и това ще стане точно въз основа на сключеното споразумение между Берлин и Константинопол.От доклада на двамата депутати се вижда и тънкият лед, по който се движат азербайджанските лидери по това време. Те са буквално в \"окото\" на геополитическия \"тайфун\", който е връхлетял Закавказието. Няма реална геополитическа сила, която да не е заявила претенции към Закавказието. Със Съветска Русия азербайджанците са във война. Кръвта от \"Мартенските събития\" в Баку няма как да се измие, а и Бакинският съвет напира към Елисаветпол (Гянджа), а даже и към Тифлис.В самия Тифлис, където заседава Закавказкият сейм, е пълно с явна и тайна агентура на страните от Антантата. След Февруарската революция консулите на страните от Антантата активно се месят в устройството на Кавказкия край. За тях е от съдбоносно значение да не допуснат Централните сили да се настанят в региона. Дипломацията на Антантата в крайна сметка загубва тази надпревара, но все пак успява да спечели достатъчно време, докато траят редуващите се преговори и подновявания на бойните действия между армията на Отоманската империя и силите на Закавказието.На всичкото отгоре, азербайджанците трябва да балансират и между двете важни за тях Централни сили - Германия и Отоманската империя. Те едва ли са запознати с тънкостите на германо-болшевишките взаимоотношения и тяхната игра около бакинския нефт. Както беше показано в предишни части на този анализ, германците не оспорват на болшевиките контрола върху нефта на Апшеронския полуостров. За тях е достатъчно да получават редовно доставките, към които Ленин и Сталин се отнасят с грижата на \"добри стопани\" и лоялни партньори. Ако избягаме напред във времето, ще видим, че дори влизането на англичаните в Баку, след краха на болшевиките в Бакинския съвет и установяването на \"Диктатурата на Центрокаспия\" - съюз на есери, меншевики и \"Дашнакцутюн\", германците се задоволяват с обещанието на Ленин, че бързо ще изгони англичаните от там и не насочват войски към нефтените полета.()", "date": "2018.12.18", "title": "1918: Закавказието, мюсюлманският изток и парламентаризмът"}
{"url": "https://news.bg/crime/dvoyno-poveche-domovi-krazhbi-stavat-po-praznitsite.html", "text": "По празниците броят на домовите кражби е двойно по-голям. За това предупреди началникът на сектор \"Криминална полиция\" в СДВР комисар Ангел Бадънков пред бТВ.По думи на Бадънков с приближаването на празничните дни настъпват съществени промени в динамиката на битовата престъпност в София.Той отбеляза, че в този период на годината кражбите на автомобили намаляват осезаемо, но се бележи значителен ръст на кражбите по домовете.\"Ако през септември се извършват по 3 на ден, през декември са 6\", отчете той и обясни, че това се дължи на отсъствието на собствениците.Бадънков допълни, че бандитите винаги действат по информация и никога не престояват в жилището повече от 5 минути, което означава, че в повечето случаи те дори знаят къде се намират ценностите.Началникът на сектор \"Криминална полиция\" изтъкна, че полицията има близо 35% разкриваемост при домовите кражби.\"За някои са малко, за някои са много, за мен са много\", заяви той и обясни, че често извършителите на голям брой посегателства влизат в затвора само за едно от тях.Според него по-същественият проблем е, че там те не се поправят.\"Тези хора имат престъпно съзнание, те никога няма да се превъзпитат - той никога няма да работи за 1000 лв. на месец, ще изкарва по 1000 лв., но от престъпна дейност\", уверен е Бадънков.", "date": "2018.12.18", "title": "Двойно повече домови кражби стават по празниците"}
{"url": "https://news.bg/regions/68-godishna-zhena-zagina-pri-pozhar-v-burgas.html", "text": "68-годишна жена загина при пожар в дома си в Бургас, съобщи БНР. Огнеборците влезли в апартамента и първо открили съпруга на пострадалата. Той е прегледан и освободен за домашно лечение. Инцидентът е станал вчера, 17 декември.Жената е намерена в спалнята на жилището с частично обгаряне от лявата част на тялото, както и в областта на главата.В близост до нея е открит изгорял фотьойл и обгоряла секция.Възможно е пожарът да е възникнал заради възпламеняването на фотьойла от незагасена цигара.", "date": "2018.12.18", "title": "68-годишна жена загина при пожар в Бургас"}
{"url": "https://news.bg/society/nad-600-mashini-pochistvat-patishtata-v-stranata.html", "text": "Над 600 машини обработват пътните настилки в страната, съобщават от АПИ.Националният институт по метеорология и хидрология определи жълт код в областите Габрово, Велико Търново, Търговище, Шумен и Смолян, където се очакват снеговалежи и образуване на снежна покривка между 5-10 см.В областите Бургас, Ямбол, Хасково и Кърджали се очакват валежи от дъжд, които в края на деня ще преминат в сняг и ще се образува снежна покривка до 7 см.Агенция \"Пътна инфраструктура\" съветва шофьорите на камиони и автомобили да тръгват на път само с подходящи гуми, да спазват дистанция и указанията на контролните органи.От Агенцията обясняват, че блокирането на движението е заради автомобили, които не са подготвени за зимни условия. Това затруднява почистването и пътуването на останалите шофьори. Възможно е да се спира движението за извършване на снегопочистване и превантивна обработка на пътните участъци, за да се избегне възникването на пътни инциденти.27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.", "date": "2018.12.18", "title": "Над 600 машини почистват пътищата в страната"}
{"url": "https://news.bg/world/germanskata-politsiya-nahlu-v-dzhamiya-zaradi-finansirane-na-islyamist.html", "text": "Германската полиция нахлу в джамия в Берлин, чийто проповедник е заподозрян във финансиране на ислямистки боец в Сирия с цел извършване на \"терористични престъпни действия\", коментират прокурори, цитирани от \"Ройтерс\".Претърсена е джамията \"Ас-Сахаба\" в северния квартал Уединг в Берлин, където проповядва 45-годишният Ахмад А., познат на своите последователи като Абул Бараа, обяснява главната прокуратура.Към момента няма коментар от духовника или от адвоката, който го представлява.", "date": "2018.12.18", "title": "Германската полиция нахлу в джамия заради финансиране на ислямист"}
{"url": "https://news.bg/regions/razlog-izliza-na-protest-zaradi-poskapvaneto-na-vodata.html", "text": "Жителите на Разлог излизат на протест заради драстичното поскъпване на водата, предаде Нова телевизия.Това е един от градовете, в които увеличението на цената, предвидено за след Нова година, ще е най-осезаемо. До момента в Разлог са плащали по 1.42 лв. за кубик вода. От началото на 2019 г. обаче се очаква цената да надскочи 2 лева.Местните вече два пъти излизаха на протест и Припомняме, вчера  Там се събраха близо 50 души, за да изразят недоволството си от цените на тока, топлата и студената вода и парното. Протестиращите настояха и за оставката на председателя на КЕВР Иван Иванов.Предвижда се в повечето градове цената на водата да се увеличи с между 10 и 20 стотинки на кубичен метър.Организаторът на протеста Димитър Марков обясни, че в Разлог се притесняват от предстоящото увеличение, защото там водата е по гравитачен път и единната комплексна цена, която налага ВиК оператора, е непосилна за местните.\"Трябва да има разлика, както преди имаше разлика в цената в Благоевград и Разлог. Сега поставят една комплексна цена на водата от 2.10 лв.\", заяви той.Според хората самият бизнес план не е направен, както трябва.От своя страна от дружеството твърдят, че тези пари са необходими, за да се подобри услугата. Марков обаче подчерта, че в бизнес плана на ВиК Благоевград за 2017 - 2021 г. не се предвижда инвестиране на никакви пари за Община Разлог.Жителите на града негодуват и че не е направено проучване за това какви са социалните възможности на хората.", "date": "2018.12.18", "title": "Разлог излиза на протест заради поскъпването на водата"}
{"url": "https://news.bg/crime/ivancheva-i-petrova-geshev-lazhe-postoyanno-iskat-da-ni-osadyat-v-publichnoto-prostranstvo.html", "text": "Прокуратурата ни смазва и иска да ни направи безмозъчни. В момента съм на психическия си минимум. Това заяви в интервю за Нова бившият кмет на столичния район \"Младост\" Десислава Иванчев, която беше придружена и от бившия зам.-кмет Биляна Петрова.Припомняме, и двете бяха и в корупционна схема за получаване на подкуп в особено големи размери от бизнесмена Александър Ваклин. И Иванчева, и Петрова са , след като Специализираният апелативен съд не прие двете обвиняеми да бъдат пуснати под домашен арест.Петрова и Иванчева коментираха , в която са задържани.Петрова: \"Вижте, аз съм живяла и в студентско общежитие, не съм гледана със сребърна лъжичка и лошите условия ме плашат по-малко. Други неща ме плашат повече като психическия тормоз, който се осъществява. Освен това тоалетната ни е открита. По-страшното е, че надзирателите ни наблюдават, които са мъже, когато ходим до тоалетната. Защото ние самите проявяваме една към друга толерантност. Но това, разбирате ли какво унижение е мъже да те гледат, когато си в тоалетната или когато си на мивката.\" Двете изразиха притеснения, че всичко около ареста и съдебния процес срещу тях, е сценарии те да бъда осъдени в публичното пространство.Петрова: \"Това, което мен вече много ме плаши, е че атаката е в всякакви форми. Циркът, който се разигра, това, че не можем дори за една вечер да се приберем вкъщи... Също така мен ме притеснява това, че в момента моят адвокат е заплашван.\"И двете бяха категорични относно обвиненията - те били измислени - парите били подхвърлени в колата. Причината, по думите им, са засегнати интереси - и двете били неудобни някому.На въпрос дали има конкретни случаи, които евентуално да са причина за тяхното преследване, те казаха, че поводите могат да са много.Петрова: \"7-8 имота бяха открити на обща стойност над 15 милиона лева, откраднати от държавата и от общината в полза на частни лица и различни фирми. Ние никога не сме гледали коя е фирмата, никога не сме се интересували кои стоят зад тази фирма. Единственото, което ни е интересувано, е обществения интерес.\"В тази връзка Иванчева и Петрова показаха пред камерата документи, освидетелстващи кражба на 3 декара общинска земя, част от двора на детска градина. Двете искали да заведат дело, защото документите били фалшифицирани, и да върнат имота на общината, но били арестувани преди завеждането на делото.Иванчева: \"Вижте, ние не търсим кой има изгода и кой няма изгода. Това е общински терен, който чрез фалшификация е даден на частно лице. Открили сме още 5 имота, някои от тях са на военните. Те също проявяват безстопанственост...\"Относно  двете отказаха пълен коментар, защото те все още не са изслушани в съдебна зала. Ако коментирали въпросните записи, прокуратурата щяла да се подготви за следващото заседание. Те заявиха категорично, че прокуратурата трябва да разследва изтичането на записите.Иванчева: \"Искам да попитам, когато г-н Гешев на пресконференцията на прокуратурата каза, че ние сме броили парите и сме ги сложили в чантата, повярвахте ли му? Оказа се пълна лъжа. Някой съди ли го за това нещо, че разпространява лъжа от името на прокуратурата? Същият този г-н Гешев, който тогава е административно лице, а се вживяваше като ръководител при задържането ни, каза, че , което също се оказа абсолютна ...\"Според Иванчева е лъжа и че в апартамента ѝ били намерени множества документи и доказателства.Бившата кметица на \"Младост\" обясни и че всичките СРС-та по обвинението са в размер на 1 200 страници. Тя допълни, че ще се разпространят всичките протоколи от съдебните заседания. По думите ѝ от всички свидетели по делото нито инвеститорите, нито администрацията не казали, че става въпрос за суми за лични подкупи.И двете отрекоха, че са упражнявали натиск за дарения. Всеки инвеститор само преценявал дали да направи дарение към община \"Младост\".И Иванчева, и Петрова се осъмниха, че към момента по нито едно от случаите, които са разкрили, не е заведено дело и схемите не се разследват.", "date": "2018.12.18", "title": "Иванчева и Петрова: Гешев лъже постоянно, искат да ни осъдят в публичното пространство"}
{"url": "https://news.bg/society/nap-vavede-usluga-za-video-zhestov-prevod.html", "text": "Националната агенция за приходите въвежда услуга за видео жестов превод за хора с увреден слух.Услугата ще се предоставя чрез онлайн платформа, като целта й е да даде възможност на хората с увреден слух да подобрят комуникацията си със служителите в салоните за обслужване на клиенти, които са обозначени със съответния стикер.При посещението си на гишето те ще имат достъп до жестов превод, като видео- и гласовата връзка с кол центъра за превод ще се осъществява чрез таблети. По този начин служителите на НАП могат да чуват превода, а клиентът с увреден слух да вижда преводача на екран.Комуникацията ще се осъществява в реално време с помощта на квалифицирани жестови преводачи.Очаква се нововъведението значително да подобри обслужването на хората, за които жестовият език е основна форма на комуникация.\"Независимо, че главният ни фокус остават електронните комуникации и е-услугите, продължаваме да усъвършенстваме взаимодействието \"лице в лице\" в офисите на НАП\", заяви директорът на дирекция \"Обслужване\" в НАП Боряна Георгиева.Тя изтъкна, че за служителите на Агенцията е важно да бъде осигурен равен достъп и качествена услуга за хората с увреден слух.Видео за новата услуга, може да бъде видяно в канала на НАП в YouTube: ", "date": "2018.12.18", "title": "НАП въведе услуга за видео жестов превод "}
{"url": "https://news.bg/crime/uvelichavat-se-tezhkite-prestapleniya-i-retsidivnata-prestapnost.html", "text": "Последните десет години изкуствено се повишава репресията на престъпления с малка обществена опасност. В същото време се повишава рецидивната престъпност, както и броят на тежките престъпления.\"Наказателният закон е свързан с националната история и идентичност, затова не подлежи на промяна и европеизиране\", обясни доц. д-р Ива Пушкарова на конференция \"Наказателна политика в България: динамика и предизвикателства\".През 1989 година 1% са оправдателните присъди.\"Осъдителните присъди напоследък спадат\", добави Пушкарова.Ефективността на наказателния кодекс в превенцията на двадесет и седем групи престъпления като икономическа, корупционна, данъчна и криминална е обект на изследване от \"ЕСТАТ\" в рамките на проект \"Нова концепция за наказателна политика\". Анализът е съставен на база външни и вътрешни фактори, които идентифицират проекта.Нашият НК е третият поред, който функционира само в условия на постоянни кризи. По думите на Пушкарова в България няма жители, които да помнят обичайна престъпност.Постоянен ръст на престъпността се наблюдава през 90-те години. Когато Законът за изменение и допълнение влиза в сила, външният дълг на страната надхвърля 3 милиарда лева, а по-късно по официални данни на БНБ през 80-те години има развит контрол на престъпността. Най-голям брой изменения са настъпили през 1982 и през предприсъединителния период на страната. Съдържанието на промените е свързано с международни задължения, умереност в репресивната тежест и потребности на практиката.Най-слаба динамика в измененията на закона има при отменените текстове.Промените надхвърлят 2000 в особената част. Тъй като пазарната икономика възниква стихийно и липсва регулация, тя е криминализирана. Това според Пушкарова е причината за ръста на престъпността у нас.Тя посочи, че не само в НК, но и във всички сфери на държавно регулиране в периода след 2002 година настъпват значителни промени.Съвременното законодателство е характерно с нарушена оценка за обществените явления и се налагат чести допълнения. \"Познаването на криминализираните явления е дефицитно в период след 90-те\", подчерта Пушкарова.Наказателният закон се превръща в управленски елемент. Несвойствено използване на НК води до управленски инструменти за справяне с всякакви процеси и явления, посрещани с обществен упрек и тревожност.От изследването става ясно, че прогресивно се увеличават броя и вида на престъпните деяния.Общата оценка на НК прави и заключението, че липсва трайна приоритизира на наказателната политика, нарушение на равновесието на властите и спад в декриминализацията.Пушкарова добави, че при намалена декриминализация спада и общата ефективност на закона. Когато е осъществявана в страната ни, винаги е било при намален риск.Съдилищата са най-активни у нас след 1983 година, а в годините около 1990 активността намалява.Пушкарова изтъкна, че когато НК е бил най-неясен, не добре структуриран, тогава съдебната власт е успявала да тълкува и да взима решения. ", "date": "2018.12.18", "title": "Увеличават се тежките престъпления и рецидивната престъпност"}
{"url": "https://news.bg/crime/otvaryat-goreshta-telefonna-liniya-za-problemi-s-targovskiya-registar.html", "text": "Правосъдният министър Цецка Цачева е поканила представители на гражданска инициатива \"Мрежа за инициативи и решения\" (МИР) да обсъдят последиците от  и възможните проблеми.МИР ще участва в работната група на Министерството на правосъдието за Търговския регистър, стана ясно от информация на правосъдното ведомство. От МИР ще участват с експерти-юристи, както и с IT специалисти, които да дадат своите предложения за предотвратяване на бъдещи сривове на системата на регистъра.Министърът на правосъдието е добавила, че след възстановяване на регистъра, ще бъде създадена гореща телефонна линия за граждани, на която да се получават сигнали за възникнали проблеми.По-рано през деня представители на сдружението се срещнаха с министър Цачева. На срещата участваха председателят на организацията Георги Кардашев и общинският съветник инж. Симеон Славчев. Ден по-рано от сдружението изпратиха официално искане до министър Цачева за изясняване на случая.Според Цачева, искането на сдружението, изпратено вчера до нея, е било .От ведомството твърдят, че по време на срещата правосъдният министър е отговорила на писменото искане на МИР за конкретен план на действие за справяне със ситуацията с регистъра.Според Цачева, планът има три основни пункта. Първата стъпка, която вече се изпълнява - от срива на системата е останала технологична следа и по случая работят ГДБОП и Инспектората на министерството.Второ - очаква се да бъдат представени доклади на тези служби. И трето - предстои да бъде сформирана работна група, която ще даде идеи за промени в законите, касаещи Търговския регистър и Наредба 1 на Министерство на правосъдието.След уточняване на плана за действие, Цецка Цачева е предложила на представителите на Сдружение \"Мрежа за инициативи и решения\" да вземат активно участие в работната група, която предстои да бъде сформирана.Припомняме,  на10 август 2018 г. От Агенцията по вписванията обявиха, че причините са технически, а регистърът трябваше да бъде пуснат още на същия ден. Това не се случи.На 16 август бившият вече директор на Агенцията по вписванията Зорница Даскалова заяви че няма засега намерение да подава оставка, а като определение за кризата каза: \"\"На следващия ден - 17 август, се състоя . Срещата не бе оповестена предварително.Премиерът  на Агенцията по вписванията заради срива. Борисов обаче заяви, че смяна на ръководството и уволнения няма да има, докато кризата не се овладее.Въпреки това  още същия ден - 17 август..На 17 август беше възстановено и подаването на данни от Търговския регистър и регистъра на юридическите лица с нестопанска цел , поддържана от Държавната агенция \"Електронно управление\"..", "date": "2018.12.18", "title": " Отварят гореща телефонна линия за проблеми с Търговския регистър"}
{"url": "https://news.bg/world/granichni-agenti-na-sasht-nyama-da-otgovaryat-na-deputati-za-smartta-na-7-godishno-momiche.html", "text": "Граничните агентите на САЩ, които задържаха 7-годишно момиче от Гватемала, което по-късно почина след федерално задържане, няма да разговарят с американски депутати, които разследват смъртта й, коментира американското министерство за вътрешна сигурност, цитирано от \"Ройтерс\".Членове на Конгреса планират да посетят патрулната станция в Ню Мексико, където Жаклин Каал и баща й са заведени на 7 декември, за да научат повече, защо тя е починала.Смъртта на Каал задълбочава критиките към имиграционната политика на президента Тръмп от демократите и защитниците на мигрантите.Секретарят на министерството за вътрешната сигурност - DHS Кирстен Нилсен заяви, че това показва опасностите от пътуването и решението на семейството да пресече границата незаконно.Представителят на САЩ, демократът Хоакин Кастро коментира, че депутатите трябва да видят как са оборудвани станциите на граничните патрули, за да защитят здравето и безопасността на мигрантите. Законодателите искат да разпитат и агенти, които са присъствали, когато Каал се е почуствала зле.DHS заяви, че мнозинството от агентите, участващи в задържането на момичето, са членове на синдикатите и като такива, задълженията им не включват разговори с членове на Конгреса.Арт Дел Куето, говорител на Съюза на агентите, Националния съвет за граничен патрул коментира, че ги съветва да не говорят с никого извън DHS за инцидента, докато агенцията не приключи разследването си. Депутатите ще могат да говорят с комисаря на митниците и гранична защита и лидерите на граничния патрул.\"Докато DHS зачита контролната роля на Конгреса, важно е да се позволи процесът на разследване да се осъществява безпрепятствено от политиката\", заяви говорителката на DHS Кейти Валдман в изявление. Агентите, участващи в инцидента, ще бъдат в разследването на генералния инспекторат за смъртта на Каал, допълва DHS.Каал и баща й прекосяват границата с група от 163 имигранти и са задържани от граничен патрул. Те чакат осем часа, за да бъдат транспортирани до най-близката станция. При пристигането си в станцията в Лордсбург, Ню Мексико, се установява, че Каал има висока температура. Тя е починала на 8 декември в болница в Ел Пасо, Тексас, след като е диагностицирана с чернодробна недостатъчност.Адвокатите на семейството призовават за \"прозрачно и неутрално\" разследване на смъртта й.Семейството оспорва изявление, направено от служители пред \"Вашингтон пост\", че Жаклин не е яла или пила вода в продължение на няколко дни.", "date": "2018.12.18", "title": "Гранични агенти на САЩ няма да отговарят на депутати за смъртта на 7-годишно момиче"}
{"url": "https://news.bg/int-politics/zapochva-forumat-es-afrika-posveten-na-digitalnata-era.html", "text": "Сътрудничеството в областта на цифровата икономика е основна тема на двудневния форум на високо равнище ЕС-Африка, който тази вечер започна работа във Виена.България е представена от министър-председателя Бойко Борисов, съобщиха от правителствения пресцентър.Форумът, под надслов \"Сътрудничеството в дигиталната ера\", ще бъде открит официално на 18 декември от канцлера на Австрия Себастиян Курц, от президента на Руанда и председател на Африканския съюз Пол Кагаме и от председателя на Европейската комисия Жан-Клод Юнкер.Срещата на високо равнище ще допринесе за насърчаване на иновациите и цифровизацията като важни фактори за бъдещото развитие на двата континента. По време на форума ще бъде поставено и началото на обща работна група на ЕС и Африканския съюз за цифровата икономика.Целта е да се проучи как Европа и Африка могат да изградят цифрово партньорство, да се подкрепи набелязването на конкретни инициативи на Алианса за инвестиции и работни места Африка-Европа в сектора. Работната група по няколко приоритетни области, които ще бъдат централни теми на дискусиите: достъп до широколентова свързаност и цифрова инфраструктура, цифрови умения, цифрово предприемачество, електронни услуги, цифрово земеделие, стартъпи.Особено внимание ще бъде обърнато на действията за засилване участието на жените в цифровата икономика и младите хора.", "date": "2018.12.18", "title": "Започва форумът ЕС-Африка, посветен на дигиталната ера"}
{"url": "https://news.bg/int-politics/oon-prie-okonchatelno-migratsionniya-pakt.html", "text": "Генералната асамблея на ООН окончателно прие миграционния пакт на заседание в Ню Йорк, предаде Дойче веле.Документът беше подкрепен от 181 държави сред общо 193 членки на организацията.САЩ и Унгария гласуваха \"против\", три страни се въздържаха, а представителите на други отсъстваха от заседанието.В пакта са заложени 23 цели, сред които координиране на усилията на държавите за спасяване на живота на бедстващи мигранти, осигуряване на безопасни пътища за легалната миграция, противодействие срещу трафика на хора, помощ при интеграцията, премахване на дискриминацията.Миграционният пакт не е задължителен от правна гледна точка, но с него страните поемат политически ангажименти. Той цели да окаже възможно най-добра подкрепа за държавите, които приемат най-много мигранти. По данни на ООН, най-много бежанци пребивават в Турция, Пакистан, Уганда, Ливан.Документът беше приет на 10 декември, на конференция в Мароко, но за окончателното му приемане беше необходимо да бъде утвърден от Генералната асамблея на ООН.В продължилите близо 18 месеца преговори по него участваха 192 държави. САЩ още на този етап заявиха, че няма да участват. След приключването на преговорите някои страни съобщиха ,че няма да го подпишат: Австрия, Австралия, България, Израел, Италия, Латвия, Полша, Словакия, Унгария, Чехия.", "date": "2018.12.18", "title": "ООН прие окончателно миграционния пакт"}
{"url": "https://news.bg/int-politics/volkar-obvineniyata-che-kiev-gotvi-napadenie-mozhe-da-sa-prikritie-za-nova-ruska-ataka.html", "text": "Твърденията на проруските сепаратисти, че Киев подготвя провокации в Мариупол с цел да продължи военното положение, може да са прикритие за нова руска атака.Това заяви специалният представител на американския Държавен департамент по въпросите на Украйна Кърт Волкър на пресконференция в Брюксел.\"Твърденията на проруските формирования са средство да се отклони вниманието от това, което прави Русия\", заяви Волкър, цитиран от агенция \"Униан\".Той напомни за сдържаността на украинските моряци, които в Керченския пролив се озоваха под обстрела на руските военни, но не откриха ответен огън.\"Тези твърдения може да са прикритие за вероятна руска атака. Надявам се да няма такава, но не мога да изключа подобна възможност.\" - заяви представителят на Държавния департамент.", "date": "2018.12.18", "title": "Волкър: Обвиненията, че Киев готви нападение, може да са прикритие за нова руска атака"}
{"url": "https://news.bg/weather/oblachno-s-valezhi-v-9-oblasti-e-obyaven-zhalt-kod.html", "text": "Времето ще бъде облачно, с валежи, температурите се понижават. В 9 области е обявен жълт код за опасни явления.В западните и северните райони се очакват валежи от сняг. В южните и източните ще са предимно от дъжд, но след обяд, с понижаването на температурите, и там ще завали сняг.Постепенно валежите ще спират от запад на изток.Очаква се слаб до умерен вятър от север и северозапад, който ще пренася над страната по-студен въздух.Жълт код за поледици е обявен за областите Габрово, Велико Търново, Търговище, Шумен, Смолян. Жълт код за обилни валежи и поледици е в сила за областите Кърджали, Хасково, Ямбол, Бургас.В Северна България дневните температури ще останат близки до нощните. Максималните стойности там ще са между 0 и 2 градуса, а минималните -1, -2 градуса.В Южна България минималните ще са между -3 и 1 градус. В крайния югозапад и крайния югоизток с градус-два по-високи. Максималните ще са между 2 и 6 градуса, с изключение на София, където дневните температури няма да надхвърлят нулата.С нахлуването на студените въздушни маси, през втората половина от деня в цялата страна температурите ще доближат 0 градуса.", "date": "2018.12.18", "title": "Облачно с валежи, в 9 области е обявен жълт код"}
{"url": "https://news.bg/int-politics/oon-prie-rezolyutsiya-sreshtu-militarizatsiyata-na-krim-cherno-i-azovsko-more.html", "text": "Генералната асамблея на ООН прие резолюция срещу милитаризацията на Крим, Черно и Азовско море - на открито заседание, което се излъчваше в интернет.Документът, сред чиито съавтори е и България, беше подкрепен от 66 страни, 19 се обявиха против него, 72 се въздържаха.Резолюцията настойчиво призовава Русия да изведе въоръженията си от Крим и да прекрати окупацията на украински територии. В документа се настоява също Москва да спре  и ограничаването на корабоплаването в Черно и Азовско море.Изразява се сериозно безпокойство заради нарастващата милитаризация на Крим, предприета от Русия.Осъжда се и  в Черно и Азовско море.Същевременно се изразява \"сериозно безпокойство заради опасното засилване на напрежението и неоправданото прилагане на сила от страна на Руската федерация срещу Украйна, включително  на 25 ноември 2018 г. в Черно море\". В резолюцията се казва още, че Русия трябва \"безусловно и незабавно\" да освободи корабите и техните екипажи.Документът е подготвен съвместно от представителите на Украйна, Австрия, България, Великобритания, Германия, Грузия, Дания, Естония, Ирландия, Исландия, Италия, Канада, Латвия, Литва, Люксембург, Молдова, Полша, Португалия, Румъния, САЩ, Словения, Турция, Хърватска, Финландия, Франция, Черна гора, Холандия, Чехия, Швеция, съобщава \"Униан\".Впоследствие към тях се присъединиха и Белгия, Гърция, Испания, Лихтенщайн, Македония, Малта, Нова Зеландия, Словакия, Унгария.Представителите на Иран и Сирия предложиха в документа да се внесат промени, смекчаващи категоричния тон към Русия, но участниците в заседанието не приеха предложенията. Срещу тях гласуваха 64 държави, 25 ги подкрепиха, 60 се въздържаха.Срещу резолюцията очаквано се обявиха Русия, Сърбия и Беларус. Против нея гласуваха и Армения, Боливия, Бурунди, Венецуела, Зимбабве, Иран, Камбоджа, Куба, Лаос, Мианмар, Никарагуа, Северна Корея, Сирия, Судан, Южен Судан, Узбекистан.", "date": "2018.12.18", "title": "ООН прие резолюция срещу милитаризацията на Крим, Черно и Азовско море"}
{"url": "https://news.bg/press/globa-ot-ek-zaradi-gazoviya-monopol-legendata-zhirardeli-e-sobstvenik-na-yulen-tsenite-na-vodata.html", "text": "Глобата, наложена на България заради газовия монопол е водеща тема за вестниците във вторник.\"Европейската комисия наложи глоба на \"Български енергиен холдинг\" (БЕХ) в размер на над 77 милиона евро. Глобата на ЕК е наложена на БЕХ, неговото дъщерно дружество за доставка на газ \"Булгаргаз\" и друго негово дъщерно дружество за газова инфраструктура - \"Булгартрансгаз\".Точната сума на глобата е 77 068 000 евро, предаде news.bg.Причината за глобата - блокиране на достъпа на конкуренти до ключова газова инфраструктура в България в нарушение на антитръстовите правила на ЕС.В решението на ЕК се констатира, че групата БЕХ има господстващо положение както на пазарите за газова инфраструктура, така и на пазарите за доставка на газ в България.Друго заключение на ЕК гласи, че БЕХ и неговите дъщерни дружества са злоупотребили с господстващото си положение, като са възпрепятствали навлизането на пазарите за доставка на газ в България чрез неправомерно ограничаване на достъпа до притежаваната и експлоатираната от тях инфраструктура.Премахването на пречките пред навлизането на конкуренти ще позволи на българския пазар на газ на едро да функционира по-ефективно, с повече купувачи и продавачи, и ще осигури на българските потребители по-добри цени и възможност за избор на доставчици на газ.\" - в. \"Сега\".\"77,068 млн. евро глоба наложи в понеделник Европейската комисия на БЕХ, \"Булгартрансгаз\" и \"Булгаргаз\" по газовото дело по сигнал на Сашо Дончев от \"Овергаз\". Санкцията е заради блокиране на достъпа на конкуренти до ключова газова инфраструктура в България в нарушение на антитръстовите правила на ЕС, се казва в официалното съобщение на комисията. Наказателното производство срещу България започна през 2011 г. В понеделник енергийният министър Теменужка Петкова заяви, че от 2015 г. се водят разговори с ЕК. Българската страна се е надявала да се постигне споразумение. От Брюксел настоявали в \"Булгартрансгаз\" да влезе чуждестранен оператор, тоест дружеството, което държи газовите тръби, да бъде приватизирано. Това за България и за българското правителство е неприемливо, каза Петкова... Очаквало се е глобата да е 330 милиона евро, сега тя е 77 милиона. Така че наложената санкция е по-малка, отколкото сме очаквали, каза Иванов. Как ще се разпределят сумите между трите дружества, ще се решава допълнително. В понеделник комисар Маргрете Вестегер, която отговаря за политиката в областта на конкуренцията, заяви: \"Години наред българските потребители на природен газ са били лишени от възможност за избор на доставчици, тъй като групата БЕХ е отказвала да предостави достъп до своята газова инфраструктура на други доставчици на газ на едро. С днешното решение ще насърчим развитието на отворен и конкурентен енергиен пазар в полза на потребителите в България в съответствие с целите на енергийния съюз.\" Петьо Иванов обаче заяви, че българските потребители не са били ощетени. И не е съгласен, че дружествата в холдинга са злоупотребявали с господстващо положение.\" - в. \"24 часа\".\"Очакваме официално да ни бъде връчено решението на ЕК, с което тя налага глоба на БЕХ от над 77 млн. евро, и с нашите правни консултанти ще решим какво да правим, каза пред журналисти министърът на енергетиката Теменужка Петкова, цитирана от БТА. От думите й се разбра, че ангажиментът за плащане на глобата е три месеца. \"През това време ние ще направим всичко да защитим нашите национални и финансови интереси\", посочи тя. Пресконференцията беше по повод решението на Европейската комисия да наложи над 77 милиона евро глоба на Българския енергиен холдинг и на дъщерните му дружества \"Булгаргаз\" и \"Булгартрансгаз\" заради това, че са злоупотребявали с господстващото си положение и са пречили на частни фирми да ползват газопреносната мрежа, за да участват на вътрешния пазар и да ползват газохранилището в Чирен. Делото е по жалба на \"Овергаз\". Делото се води поне осем-девет години. Разговори са водени на различно ниво, включително политическо, и ние искахме споразумение с ЕК, като смятахме, че има всички основания за това. За съжаление споразумение няма, посочи Петкова. Основните причини били становищата на ЕК, че България трябва да създаде възможност \"Булгартрансгаз\" да бъде приватизиран и в него да влезе чужд оператор, каза Петкова. Това обаче за нас е \"червена линия\", която ние не можем да прекрачим - това е инфраструктура, стратегическа за страната и свързана с нашата национална сигурност, посочи министър Петкова. Това е неприемлив вариант, потвърди тя. Ангажиментът за плащане на глобата е три месеца. През това време ние ще направим всичко да защитим нашите национални и финансовите интереси на фирмите. Глобата е за период от четири години и половина, който беше съществено намален от първоначалния период за извършено нарушение от над осем години. Размерът на глобата също е съществено намален от първоначално търсения, уточни Петьо Иванов, директор на БЕХ.\" - в. \"Дневник\".Новината, че ски легендата Мрак Жирардели е собственик на \"Юлен\" също е сред топ темите на всекидневниците.\"Световната ски легенда Марк Жирардели притежава 100% от собствеността на \"Такс сървисиз лимитед\" - компанията, която е мажоритарен собственик на \"Юлен\" АД. Оригинала на документа, който доказва това, Жирардели показа в понеделник на министрите на околната среда и водите Нено Димов, на туризма Николина Ангелкова и на икономиката Емил Караниколов. След срещата на 4-мата новината бе съобщена от пресцентъра на екоминистерството. Въпросът за собствеността на концесионера на \"Ски зона Банско\" е бил поставен от министър Нено Димов заради обществения интерес и във връзка с развитието на курорта Банско. Жирардели е упълномощил изпълнителното ръководство на \"Юлен\" АД да води преговори за изменение на настоящия концесионен договор за ски зоната. Адвокатът на дружеството Петър Петров разказа пред \"24 часа\", че една от целите на срещата всъщност е била Жирардели да се запознае от първа ръка с водените преговори между \"Юлен\" АД и екип на МОСВ за предоговаряне на условията на концесионния договор за \"Ски зона Банско\". \"Миналата седмица ръководството на дружеството - аз и изпълнителният директор Мая Христоскова, имахме само уточняване на рамката на преговорите, но по същество те започват сега. Г-н Жирардели ни упълномощи да ги водим, вероятно до края на настоящия зимен сезон, който е в средата на април, ще сме готови\", уточни Петров. Става въпрос за неяснотите в концесионния договор, подписан още през 2001 г., по отношение на границите на ски зоната, както и за необходимостта от увеличение на концесионното възнаграждение от страна на \"Юлен\" АД...\" - в. \"24 часа\".\"На среща с трима министри Марк Жирардели се представи за 100% собственик на \"Такс сървисиз лимитед\", която от своя страна е мажоритарен собственик на \"Юлен\". Това съобщи екоминистерството днес. Петкратният носител на световната купа по ски алпийски дисциплини до онзи ден се представяше само като посланик на Банско по света. Ето съобщението на МОСВ по въпроса: \"Министрите на околната среда и водите Нено Димов, на туризма Николина Ангелкова и на икономиката Емил Караниколов се срещнаха с Марк Жирардели в Министерството на околната среда и водите във връзка с развитието на ски зона Банско. Марк Жирардели беше придружен от адвокатите на \"Юлен\" АД. На срещата бяха обсъдени концесионния договор за ски зона Банско и необходимостта от изграждане на втори кабинков лифт в курорта. Министър Димов обясни на Жирардели, че в момента се водят преговори за изменение и допълнение на договора за предоставяне на концесия с \"Юлен\" АД, за което е упълномощен от Министерския съвет. С промяната се цели да бъдат изчистени неяснотите с границите на концесионната територия на ски зона Банско, както и да се промени и увеличи концесионното възнаграждение. Беше обсъдена също необходимостта от залагане в договора на санкции при нарушение на екологичното законодателство. На срещата беше поставен въпросът за собствеността на \"Юлен\" АД. Във връзка с обществения интерес и в името на развитието на курорта Банско, Марк Жирардели представи пред министрите оригинални документи, удостоверяващи, че притежава 100% от собствеността на \"Такс сървисиз лимитед\", която компания е мажоритарен собственик на \"Юлен\" АД. Той каза, че е упълномощил мениджмънта на \"Юлен\" АД да водят преговори по поставените теми и да се намерят решения с цел бъдещото развитие на Банско. Всички участници в срещата категорично заявиха, че зимният туризъм има бъдеще в България и трябва да се развива\". В събота, на откриването на зимния сезон в Банско Жирардели поиска \"спешна среща с Бойко Борисов и ресорните министри\" за развитието на Банско. 55-годишният австриец заяви, че е крайно време курортът да се сдобие с втори лифт. \"И в навечерието на новия сезон много мои приятели от чужбина не спират да ме питат защо все още в Банско няма втора кабина\", каза той. Скиорът е почетен гражданин на Банско и посланик на града, а една от пистите в курорта носи неговото име. Новината, че Жирардели е собственик на \"Юлен\" поставя в интересна светлина изявлението на главния прокурор Сотир Цацаров, че знае кой е собственик на фирмата, но не може да си спомни името. \"Знаем кой е реалният собственик на \"Юлен\". Не мога по памет да кажа, но щом искате, ще го обявим\", каза Цацаров в края на ноември в шоуто на Слави. Миналата седмица \"Сега\" отново попита прокуратурата и екоминистерство кой е собственик на \"Юлен\", но нито едно от двете ведомства не отговори. В същия контекст в началото на годината премиерът Бойко Борисов обяви, че всеки в държавата знае, че Цеко Минев е собственик на \"Юлен\", но самият Минев го опроверга.\" - в. \"Сега\".Цената на водата също е сред тематичните акценти.\"Да не се повишава цената на водата поискаха омбудсманът Мая Манолова, потребителски и граждански организации на днешното обществено обсъждане на поредното увеличение на ВиК услугите от 1 януари. Мотивът - лошото качеството на питейната вода, големите загуби и неремонтираната мрежа. Недоволни граждани се опитаха да щурмуват входа на КЕВР с искане техни представители да бъдат допуснати до заседанието. Протест посрещна участниците в общественото обсъждане на подготвяните нови, по-високи цени на водата. Недоволните поискаха среща с председателя на КЕВР Иван Иванов. След като това не стана, се опитаха да нахлуят със сила на заседанието, но бяха спрени от полицията Представители на 13 водни дружества участваха в обсъждането на новите ВиК цени, предвиждащи поскъпване на услугата в 27 града, най-драстично в Добрич, Враца и Варна. Омбудсманът Мая Mанолова се обяви против. Мая Манолова, омбудсман: \"Това увеличение на цената на водата не е справедливо заради липсата на социална поносимост. Липсва подобрение на качеството на водата, липсват подобрение по показателите на загуби на вода, липсва реално извършени инвестиции на качеството на услугата.\" Омбудсманът призова за преразглеждане на бизнесплановете на ВиК дружествата и определяне на нова социално поносима цена. От Федерацията на потребителите поискаха и ВиК дружествата да минат на лицензионен режим, за да има по-ефективен контрол на сектора. Емил Георгиев, Федерация на потребителите: \"Като основният показател ще бъде качеството на водата, отговорност за течовете, отговорност за кражбите, а не само разходите, които те правят.\" Областният управител на Шумен беше категоричен, че не може да се повишават цените, след като в региона водата за бита била непречистена. Стефан Желев, областен управител на Шумен: \"През последните 15 месеца цената на услугата се повиши драматично, без потребителите на \"питейна\" вода да получават по-добра и качествена услуга, тъй като водата, която се подава към потребителите, е поливна.\" От ВиК дружествата поискаха допълнително увеличение в цената на водната услуга, оправдавайки се с инфлацията и повишаване на работната заплата от 1 януари. Валентин Вълканов - ВиК-Варна: \"Хората искат да се повишава стандартът, да се повишават нивата на услугите. Това не би могло да стане без увеличаване на цените.\" От КЕВР заявиха, че не могат да замразят цените, тъй като те вече са утвърдени с бизнесплановете на ВиК дружествата и са получили одобрение от общините и областните управи...\" - в. \"Стандарт\".\"На 28 декември Комисията за енергийно и водно регулиране на закрито заседание ще вземе решение за цената на водата, валидна от 1 януари. Най-голямо поскъпване е предвидено в Бургас и в София - с 10 на сто. Единствено в Кърджали се очаква да има поевтиняване - с около 1.5 процента. Днес бе проведено обществено обсъждане на предлаганите по-високи цени. Според предложенията от Нова година най-много за вода ще плащат жителите на Шумен, Добрич, Силистра, Варна и Враца, където кубик вода ще струва над 3 лева. За Видин скокът може да стигне до 22 процента, но това ще стане само ако бъде въведена новата услуга \"пречистване на вода\". Поскъпването на водата е необосновано и цените трябва да бъдат замразени - около тази теза се обединиха неправителствените организации, които участваха в обсъждането, съобщи БНР. Омбудсманът Мая Манолова поиска да бъдат преразгледани бизнес плановете на компаниите и да бъдат изготвени ясни критерии за социална поносимост на цените на водата. На противоположната позиция застанаха ВиК дружествата, които подкрепиха предстоящото поскъпване. Само от ВиК - Шумен, поискаха цените да останат непроменени, докато в града не заработи пречиствателната станция. Час преди комисията да започне заседанието си, пред сградата й се събраха на протест двадесетина граждани, предимно в пенсионна възраст. Членове на регулатора отново настояха да се въведат помощи за социално слаби заради поскъпването на водата. \"Това е практика в целия Европейски съюз. Във всяка една държава има механизми за подпомагане на бедните слоеве, тъй като достъпът до вода е основно човешко право\", обяви Ивайло Касчиев, директор на Дирекция \"Водоснабдителни и канализационни услуги\" в комисията. В същото време в края на седмицата той обяви, че анализ на комисията показва, че течовете във ВиК мрежата продължават да растат, но дружествата не могат да бъдат глобявани за ненаправените инвестиции, с които те мотивират искането си за поскъпване на водата.\" - в. \"Дневник\".\"През годините ВиК мрежите не са поддържани адекватно, в следствие на което не работят качествено и често аварират. Това налага и повече инвестиции от страната на ВиК операторите. Това заяви по БНТ Ивайло Касчиев, директор на Дирекция ВиК в КЕВР, по повод поскъпването на водата от 1 януари. \"Тези цени са одобрени с решения на КЕВР за петгодишните бизнес планове на ВиК операторите. КЕВР няма право едностранно да преразгледа вече одобрен бизнес план. Това, че хората не приемат за справедливи тези цени, не е основание да спре одобрението на тези бизнес планове\", каза Касчиев. На въпрос дали държавният регулатор защитава интересите на потребителите, Касчиевм се аргументира с това, че КЕВР следи в тези бизнес планове да не се включват необосновани разходи. \"Над 60% общо за сектора са загубите на вода в България, при някои оператори стига и до 80%. За да се предотврати това, трябва ноу хау, ново оборудване, подмяна на водопроводи\"... Цените са такива, каквито са, те са одобрени в бизнес плановете, заяви в заключение представителят на КЕВР.\" - в. \"Труд\".", "date": "2018.12.18", "title": "Глоба от ЕК заради газовия монопол, легендата Жирардели е собственик на „Юлен“, цените на водата…"}
{"url": "https://news.bg/bulgaria/puskat-polovinata-stantsii-ot-tretiya-lach-na-metroto-prez-2019-g.html", "text": "През наближаващата 2019 г. година ще бъдат пуснати в движение 8 от 16-те станции от строящата се трета линия на метрото в София, съобщава \"Дневник\".Влаковете първо ще започнат да се движат по линията от бул. \"Патриарх Евтимий\" до бул. \"Княз Борис III\" при \"Красно село\", а до края на 2019 г. ще бъдат отворени и 4-те станции до бул. \"Владимир Вазов\". Това съобщи кметът на София Йорданка Фандъкова по време на семинара за бюджета на Столичната община в Правец.Така, макар и на няколко пъти да обявяваше, че третият диаметър на метрото ще е завършен напълно през 2019 г., когато са местните избори, строителството му ще продължи и след 2020 г. Тогава ще бъдат пуснати още 4 станции - от \"Овча купел\" до \"Горна баня\". Ще трябва да бъдат завършени и станциите в квартал \"Левски\" и при \"Ботевградско шосе\".Третата линия на метрото ще има две общи спирки със съществуващите линии на метрото - станциите \"Национален дворец на културата\" и \"Орлов мост\".По линията ще се движат нови метровлакове, произведени от \"Сименс\". За тях общината плати над 400 млн. лв., като основните средства са по оперативна програма \"Транспорт\".", "date": "2018.12.18", "title": "Пускат половината станции от третия лъч на метрото през 2019 г. "}
{"url": "https://news.bg/world/kampaniyata-na-fabrikata-za-trolove-e-zasegnala-vseki-treti-amerikanets.html", "text": "Намесата на руската фабрика за тролове в американската политика е била много по-мащабна, отколкото се предполагаше по-рано, предаде Би Би Си.Профилите на троловете в някои социални мрежи са активни и досега. Само във Фейсбук те са успели да обхванат 126 милиона потребители. Най-малко всеки трети американец е бил изложен на разпространяваната от тях дезинформация.Сенатът е възложил на американски изследователски компании да анализират активността на руските тролове - данните от проучването им вече са изложени в доклад на сената. В него се съдържат пет основни извода:Между 2013 и 2018 г. кампанията на руските тролове в американския сегмент на Туитър, Фейсбук и Инстаграм е достигнала до милиони потребители;Между 2015 и 2017 г. постингите в групите, създадени от фабриката за тролове във Фейсбук и Инстаграм, са споделени от над 30 милиона потребители.Инстаграм е бил основна платформа на троловете през 2017 г., когато медиите вече бяха разгласили информацията за тяхната активност в Туитър и Фейсбук. Публикациите на троловете тогава са събрали 187 милиона реакции (лайкове, коментари и споделяния).Фабриката за тролове е работела за поляризиране на общественото мнение. Афроамериканците са били убеждавани да бойкотират изборите или са им давали подвеждаща информация за правилата при гласуване. Крайно десните са били провокирани към противопоставяне.Дейността на троловете не е прекратена и след като бе разкрита тяхната кампания за намеса в американските избори. Най-активни са били те през април 2017 г.Подготвен е и втори доклад.", "date": "2018.12.18", "title": "Кампанията на фабриката за тролове е засегнала всеки трети американец"}
{"url": "https://news.bg/disasters/dvama-dushi-zaginaha-ot-stud-v-sarbiya.html", "text": "Две са вече жертвите на студа в Сърбия, предаде БНТ.Първоначално сръбската държавна телевизия съобщи, че на 17 декември тялото на 48-годишен мъж е намерено в снега в северно село, като очевидно човекът е починал през нощта. По-късно телевизията съобщи за още една жертва на студа в северозападния град Шид - мъж на 61 години.В Централна Сърбия няколко населени места останаха без ток. Властите предупредиха гражданите да се пазят на улицата и в парковете от падащи клони заради обилния сняг.В Босна училищата затвориха врати за два дни в градовете Конич и Ябланица, а по някои пътища е забранено движението на камиони и ТИР-ове. Румънското министерство на образованието съобщи, че във вторник няма да се учи в няколко окръга в Западна и Югозападна Румъния, след като тази част на страната бе обхваната от обилни снеговалежи, причинили спиране на електроснабдяването и проблеми в трафика. ", "date": "2018.12.18", "title": "Двама души загинаха от студ в Сърбия"}
{"url": "https://news.bg/int-politics/korbin-vnese-vot-na-nedoverie-sreshtu-mey.html", "text": "Лидерът на британските лейбъристи Джеръми Корбин внесе вот на недоверие срещу премиера Тереза Мей, след като тя отложи гласуването на депутатите по сделката за Брекзит за средата на януари, предаде Би Би Си.През миналата седмица тя отмени вота по споразумението с ЕС, тъй като беше ясно, че то ще бъде отхвърлено.Корбин заяви, че е неприемливо за членовете на парламента да чакат месец до вота, като добави, че премиерът Мей хвърля кралството в \"национална криза\".Но източници от \"Дауниниг стрийт\" 10 заявиха пред Би Би Си, че правителството няма да губи време с вота на недоверие.Министрите няма да влизат в \"глупави политически игри\", заявяват източниците.", "date": "2018.12.18", "title": "Корбин внесе вот на недоверие срещу Мей"}
{"url": "https://news.bg/regions/turtsiya-oblekchava-trafika-prez-kapitan-andreevo.html", "text": "От днес Турция въвежда промени при преминаването на тежкотоварни автомобили през през ГКПП \"Капъкуле\" (\"Капитан Андреево\" от българска страна) и ГКПП \"Хамзабейли\" (\"Лесово\" от българска страна).Всички тирове, превозващи стоки за износ от или през Турция с крайна дестинация България ще бъдат пренасочвани от \"Капитан Андреево\" към \"Лесово\".Изключение ще се допуска единствено за тежкотоварните автомобили, подлежащи на ветеринарен контрол, които ще продължат да преминават през ГКПП \"Капъкуле\" - \"Капитан Андреево\".Промените се отнасят за всички тирове, без значение тяхната национална регистрация.Мотивите за въвеждането на посочените промени се обосновават с необходимостта от облекчаване на трафика и ограничаване на дългите опашки от тежкотоварни автомобили на ГКПП \"Капъкуле\".", "date": "2018.12.18", "title": "Турция облекчава трафика през \"Капитан Андреево\""}
{"url": "https://news.bg/int-politics/andzhey-duda-otmeni-tekstove-ot-spornata-sadebna-reforma.html", "text": "Президентът на Полша Анджей Дуда подписа закон, променящ някои положения от, предаде Дойче веле.Премахнат е текстът, според който възрастта за пенсиониране на членовете на Върховния съд се намалява от 70 на 65 години.Вчера Европейският съд в Люксембург издаде поредното постановление, изискващо от полското правителство да оттегли понижаването на пенсионната възраст, с което потвърди решението си от средата на октомври по същия казус.Европейският съюз нееднократно отправя възражения срещу реформата, посочвайки, че тя нарушава принципа на независимост на съдебната власт.Управляващата партия в Полша - \"Право и справедливост\" започна реформирането на съдебната система през 2015 г. През юли 2018 г. в страната влезе в сила закон, позволяващ предсрочно да бъдат пенсионирани членовете на Върховния съд. Наред с това документът позволява на правосъдния министър да уволнява и назначава върховните съдии.ЕС възразява срещу закона, тъй като той \"подкопава принципа за независимост на съдебните органи, включително несменяемостта на съдиите\". От ЕК подчертават, че Варшава нарушава редица текстове от Лисабонския договор и Хартата на ЕС за правата на човека.Брюксел нееднократно призовава Полша да промени спорните текстове и да дискутира с европейските институции правните въпроси.", "date": "2018.12.18", "title": "Анджей Дуда отмени текстове от спорната съдебна реформа"}
{"url": "https://news.bg/crime/otkriha-nad-10-kg-heroin-skriti-v-rezervna-guma.html", "text": "Митничари откриха над 10 кг. хероин в резервна гума на лек автомобил на МП \"Капитан Андреево\", съобщиха от Агенция \"Митници\".Стойността на наркотика е 931 050 лв.Хероинът е открит при проверка на влизащ в страната от Турция лек автомобил с турска регистрация на 17 декември.Колата е управлявал сръбски гражданин, който е пътувал сам.Пред митничарите той заявил, че не внася нищо за деклариране. При щателна проверка обаче служителите на реда открили в резервната гума в багажника на колата 20 пакета с хероин.Иззетото общо количество наркотик е 10,345 кг.По случая е образувано досъдебно производство под надзора на Окръжна прокуратура Хасково.", "date": "2018.12.18", "title": "Откриха над 10 кг. хероин, скрити в резервна гума "}
{"url": "https://news.bg/politics/evropa-e-dlazhnik-na-afrika-smyata-borisov.html", "text": "Досега ние от Европа се отнасяхме с подценяване към Африка. Това заяви премиерът Бойко Борисов пред журналисти във Виена след форума на високо равнище ЕС-Африка, който се провежда под егидата на Австрийското председателство на Съвета на ЕС под надслов \"Сътрудничеството в дигиталната ера\". Според Борисов това отношение не е печеливш процес.\"Това, което се говори на днешната среща, е да насърчим преди всичко частния сектор да инвестира в Африка и да се повиши нивото на образование\", обясни министър-председателят и допълни, че всички страни от Европа трябва да помогнат на Африка, където има сериозни социални различия.Борисов заяви, че до 2022 г. Европейската комисия трябва да осигури 43 млрд. евро по фонд \"Африка\".\"Има държави на континента, в които проблемът не е дигитализацията, а самата прехрана\", подчерта той и заяви, че ще е нужно поне десетилетие, за да има ефект от направените инвестиции.Премиерът напомни, че по времето, когато континентът е бил колониална собственост, всичките му ресурси са били изсмуквани от редица европейски страни.\"Много от европейските държави са длъжници на Африка\", категоричен е Борисов. Според него, въпреки че България не е била колонизатор, като член на Европейския съюз също трябва да прояви съпричастност.Преди това в официалното си изказване на форума премиерът заяви, че индустриалната революция носи много възможности, но и предизвикателства за пазара на труда и икономиките. Целта на провелата се среща е да допринесе за насърчаване на иновациите и цифровизацията като важни фактори за бъдещото развитие на двата континента.В своето обръщение българският министър-председател изтъкна, че дигитализацията оказва голямо влияние върху държавите и обществата ни, защото трансформира продукти, процеси и бизнес модели във всички отрасли - от строителството и здравеопазването до селското стопанство и туризма.Според прогноза на Световния икономически форум след 2020 г. 90% от работните места ще изискват дигитални умения.Борисов подчерта, че неслучайно този вид умения са били основен елемент от програмата на триото Естония - България - Австрия и приоритет на Българското председателство.По негови думи образованието е в основата на всяка икономика и благосъстоянието на гражданите. Премиерът заяви, че по тази причина в следващите две години страната ни ще инвестира 50 млн. евро от оперативните програми в проект \"Образование за утрешния ден\", който е насочен към дигитализацията на средното образование и предвижда създаване на отворени образователни ресурси, обучение на учители и ученици по дигитални умения, както и информационни кампании за дигитална компетентност, медийна грамотност и киберсигурност.\"Прилагането на нови дигитални технологии във всички сфери ще спомогне за развитието на африканските икономики и постигането на целите, начертани съвместно от ЕС и Африка\", каза още българският министър-председател.Според него адекватното за времето образование и високите нива на грамотност на двата континента са предпоставка за всичко това.", "date": "2018.12.18", "title": "Европа е длъжник на Африка, смята Борисов"}
{"url": "https://news.bg/int-politics/rusiya-othvarlya-novi-obvineniya-na-sasht-za-namesa-v-izborite.html", "text": "Русия отхвърли два нови американски доклада, в които се твърди, че руските власти са се намесили в президентските избори в САЩ през 2016 г., заявявайки, че им липсват подробности и не обясняват как руското правителство е било замесено, съобщава \"Ройтерс\".Доклади от частни експерти, публикувани в понеделник от сенатори на САЩ и от двете партии, твърдят, че намесата на Москва в социалните медии е по-сериозна, отколкото се е смятало преди и включва опити за разделяне на американците по раса и екстремна идеология.Русия многократно отрича каквито и да е намеси в американската политика, като определя твърденията като част от политически мотивирана антируска кампания.", "date": "2018.12.18", "title": "Русия отхвърля нови обвинения на САЩ за намеса в изборите"}
{"url": "https://news.bg/tourism/80-ot-balgarite-nyama-da-pochivat-prez-zimata-70-nyamat-pari.html", "text": "79% от българите не планират да ходят на почивка в планината през тази зима. 69% от тях посочват финансови затруднения като основна причина за това. Данните са социологическата агенция \"Тренд\" и обхващат нагласите на българите към зимния туристически сезон. В проучването са участвали 1 007 пълнолетни граждани, които са анкетирани в периода 30 ноември - 6 декември.Едва 12% от сънародниците ни са посочили, че ще ходят на почивка в планината през зимата. Това прави около 650 хиляди българи. 9% все още не са решили.С огромно мнозинство обаче са хората, които няма да почиват, а основната причина за това е финансова. Останалите посочват като причина да не плануват почивка лични или семейни причини (11%), неблагоприятно здравословно състояние (11%), невъзможност за отпуск от работа (10%) и други. 13% просто не възнамеряват да ходят на почивка.Според данните 23% от българите не са ходили на почивка в планината повече от 20 години.25% пък въобще не помнят кога това се е случвало за последно.Едва 5% сочат, че не са ходили в планината с цел туризъм от миналата година, като толкова са и тези, които не са били на почивка от 2 години. Общо 39% от сънародниците ни не са били на планина между 3 и 10 години.83% от тези, които все пак планират почивка настоящата зима, ще отидат на планина в България. 12% няма да напускат страната, но няма и да ходят на планина. На планина в чужбина вероятно ще отидат не повече от 4% на анкетираните.Най-предпочитания зимен курорт у нас остава Банско - 34% възнамеряват да почиват там. 17% пък обмислят пътуване до Боровец, 12% - до Пампорово.Въпрос: \"\"25% от българите не могат да отговорят на този въпрос. 15% сочат, че условията са много добри, а 39% - по-скоро добри. Според 18 на сто условията са нито добри, нито лоши, а 3% са на мнение, че условията за зимен туризъм у нас са по-скоро или много лоши.Цената на нощувките в курортите е водещият критерии за избор на място за почивка през зимата. 22% първо проверяват къде ще е изгодно да отседнат, преди да изберат дестинацията. За 13% пък самият курорт е по-важен. 10% искат тихо и спокойно място, а по 2% търсят спрямо условията за практикуване на зимни спортове и предлаганите коледни и новогодишни пакети. И спрямо този показател най-много от българите (27%) не могат да преценят или не знаят.37% от участниците в сондажа са на мнение, че условията в нашите зимни курорти през последните години се подобряват. Толкова българи пък не могат да преценят или не знаят. 24% не намират промяна през последните сезони, а едва 2% твърдят, че условията се влошават.Спрямо посочените досега данни не прави впечатление, че най-голям е и делът на сънародниците ни, които не могат да преценят дали в родните планински курорти обслужването и грижите към българските туристи и чуждестранните е еднакво - 39%. 1/4 от анкетираните мислят, че и българи, и чужденци се обслужват еднакво, а 35% - че българите не получават същото качество на обслужване спрямо чуждестранните туристи.88% от запитаните в проучването на \"Тренд\" са посочили, че не практикуват зимни спортове. 12% карат ски или сноуборд. 58% от тези, които карат ски или сноуборд, намират условията за това в родните курорти за по-скоро добри, а според 23% условията са много добри.", "date": "2018.12.18", "title": "80% от българите няма да почиват през зимата, 70% - нямат пари"}
{"url": "https://news.bg/regions/pensioner-zagina-pri-pozhar-predizvikan-ot-pechka.html", "text": "76-годишен мъж загина при пожар в дома си в Тошевци, предаде Областната дирекция на МВР във Видин.Инцидентът станал вчера, 17 декември. Около 06.37 часа постъпил сигнал за горяща къща в селото. На мястото пристигнали огнеборци, които потушили пламъците.При последвалия оглед сред отломките разследващите открили тялото на възрастния мъж, който живеел сам в къщата. То е транспортирано за аутопсия във видинската болница.Предполага се, че причина за пожара е непредпазливост при боравене с печка на твърдо гориво.По случая е образувано досъдебно производство.", "date": "2018.12.18", "title": "Пенсионер загина при пожар, предизвикан от печка"}
{"url": "https://news.bg/int-politics/si-dzinpin-obyasni-che-nikoy-ne-mozhe-da-diktuva-na-kitay.html", "text": "Китайският президент Си Дзинпин обясни, че \"никой не е в състояние да диктува\" какво трябва да прави страната му. В реч по случай честването на 40-годишнината от \"реформата и отварянето\" на Китай, той коментира, че Пекин \"решително ще реформира каквото трябва и може да бъде реформирано и няма да променя нищо, където не трябва и не може да се реформира\", съобщава БиБиСи.Си Дзинпин използва и по-помирителен тон по време на речта си, като повтаря ангажимента на Китай да \"се отвори по-широко за света и да поощри съвместни усилия за изграждане на общност с общо бъдеще за човечеството\".Той допълва, че страната му \"се приближава до центъра на света като широко признат защитник на световния мир, допринасящ за глобалното развитие и поддържащ международния ред\".Си Дзинпин обещава, че неговата страна няма да се развива за сметка на други народи. Въпреки икономическите постижения на страната, Китай \"никога няма да се стреми към глобална хегемония\".Икономическата реформа на Китай е инициирана Дън Сяопин през 1978 г. и програмата е ратифицирана на 18 декември тази година и растежът превръща Китай във втора по големина икономика в света. Стотици милиони хора са спасени от бедност, но през последните години Китай се бори с нарастващ дълг и забавя икономическия си растеж.В речта си, Си Дзинпин не споменава сегашния търговски спор със Съединените щати, вместо това той изброява примери за напредъка на Китай през последните десетилетия, \"епични постижения, движещи небето и Земята\".Реформата на Дън Сяопин успява да заобиколи стария комунизъм на Мао Цзедун, когато колективизацията води до бедна и неефективна икономика. Действията са фокусирани върху реформата в селското стопанство, либерализация на частния сектор, модернизация и отваряне към международната търговия.Си Дзинпин описва реформите като \"освобождаване от оковите\" на предишни грешки и допълва, че последните 40 години са \"квантов скок за социализма с китайски характер, голямото подмладяване на Китай в съвременното време\".", "date": "2018.12.18", "title": "Си Дзинпин обясни, че никой не може да диктува на Китай"}
{"url": "https://news.bg/world/putin-predupredi-za-krah-na-svetovnata-sigurnost.html", "text": "Новите оръжия, които гарантират сигурността на Русия за десетилетия напред и значително увеличават потенциала на въоръжените сили на държавата, ще накарат внимателно да се замислят тези, които прибягват до милитаристична и агресивна риторика.Това предупреди президентът на Русия Владимир Путин по време на среща с Министерството на отбраната на страната, цитиран от местни медии.Според него новите оръжия водят до балансиране на силите и глобалната стабилност.Той конкретно спомена свръхзвуковата ракета \"Кинжал\" и свръхзвуковия ракетен комплекс \"Авангард\".Руският военен министър Сергей Шойгу обяви, че самолетите, въоръжени с ракети, са провели 89 патрулни мисии през тази година. Той поясни, че \"Авангард\" ще влезе на въоръжение през следващата година.Укрепването на отбранителните способности и защитата от външни заплахи се запазват като ключови предизвикателства пред Русия, подчерта Путин.Руският лидер отбеляза, че новите оръжия нямат аналог в света.По думите му всички видове и родови войски в Русия през 2018 г. се развиват балансирано и по план, а също така се укрепва ядрената триада на държавата, която играе ключова роля за запазване на световния паритет.Излизането на САЩ от Договора за ликвидиране на ракетите със среден и малък обсег ще има тежки последствия за международната безопасност, предупреди Путин.Според него подобен ход от Вашингтон може да доведе до разпадане на цялата архитектура на безопасност. Той подчерта, че САЩ излизат от договора \"под пресилен претекст, докато самите те отдавна нарушават всичко\". Путин поясни, че договорът има стабилизираща роля. Президентът добави, че в отговор на действията на САЩ Русия ще приеме допълнителни мерки за укрепване на безопасността.Като пример Путин посочи разгръщането на системи с морско базиране \"Иджис\" в Румъния и Полша. По думите му това е в пряко нарушение на договора, защото установките могат да бъдат използвани за изстрелване на такива ракети и да бъдат също така със сухоземно базиране.Според Путин нищо не може да спре Русия и САЩ да постигнат съгласие, че и други държави могат да се присъединят към договора.\"\", попита той.Путин съобщи, че Русия лесно може да разработи и да разположи ракети със среден обхват с наземно базиране, ако САЩ напуснат договора. Той отрече, че Москва нарушава договореностите с Вашингтон.На обяви, че възнамерява да извади страната от договора. На 4 декември държавният секретар Договорът е подписан от генералния секретар на Централния комитет на КПСС Михаил Горбачов и американския президент Роналд Рейгън на 8 декември 1987 г. Класификация на ракетите според договора: от 1000 до 5500 км - ракета със среден обсег и от 500 до 1000 км - ракета с малък обсег на действие.Ако Москва не изпълни ултиматума, САЩ ще започнат шестмесечен процес по напускане на договора.", "date": "2018.12.18", "title": "Путин предупреди за крах на световната сигурност"}
{"url": "https://news.bg/regions/arheolozi-otkriha-rimska-ulitsa-v-tsentara-na-plovdiv.html", "text": "Археолози откриха антична улица от древния град Филипопол в центъра на Пловдив, предаде БНТ.Извършените проучвания са по повод реконструкцията на съвременния площад \"Централен\". Днес под него се намират голяма част от останките на Филипопол.Откритата римска улица се е намирала на входа на античния площад. Предполага се, че е изградена в средата на трети век.Археологът Мая Мартинова обясни, че по улицата се е достигало до търговската част на градския площад, наречена \"агора\".Площадът представлявал квадрат с открито пространство, с портици от четирите страни и магазини във верижен план от източната, южната и западната страна, разказа Мартинова.Новооткритото трасе се е пресичало с друга улица, за която се знае още от 80-те години на миналия век. Новите открития показват основните етапи в изграждането на уличната система на античния Филипопол.По думи на Мартинова става въпрос за най-ранните улици в града, като едната е от трамбовка. След това има още две улични нива, които са от сиенитни плочи.При разкопките са разкрити добре запазена част от глинен водопровод и канализационна система.Новооткритата антична улица ще бъде проучена само частично. Тя ще бъде експонирана, след като приключи реконструкцията на съвременния площад на Пловдив, а до нея ще бъдат изложени останките от колони и фасади от античните сгради на Филипопол.", "date": "2018.12.18", "title": "Археолози откриха римска улица в центъра на Пловдив"}
{"url": "https://news.bg/politics/izgrazhdat-anaerobni-instalatsii-v-8-obshtini.html", "text": "Министърът на околна среда и водите подписа договор за изграждане на анаеробна инсталация за разделно събрани биоразградими отпадъци на територията на регион Бургас, съобщават от екоминистерството.Целта на проекта е осигуряване на инфраструктура и система за разделно събиране на биоразградими битови отпадъци в общините Бургас, Несебър и Поморие.Съоръжението е с капацитет за рециклиране 30 652 тона годишно. Общият размер на инвестицията е над 37,4 млн. лв. Оперативна програма \"Околна среда 2014-2020\" осигурява финансова помощ в размер на 29,4 млн. лв., а срокът за изпълнение е 48 месеца.Министър Димов подписа договор и с общините Благоевград, Симитли, Бобошево, Кочериново и Рила. Съоръжението е с капацитет близо 16 000 тона годишно и ще обслужва 100 000 жители. Проектът е на стойност 36,4 млн. лв., а срокът за приключване на дейностите е 40 месеца.Екоминистърът подчерта, че изпълнението на тези проекти позволява по модерен начин отпадъка да се превърне в стока.Той допълни, че това е в основата на бъдещата икономика, към която България се стреми.", "date": "2018.12.18", "title": "Изграждат анаеробни инсталации в 8 общини"}
{"url": "https://news.bg/economics/rabotodatelite-obedineni-sreshtu-povishavane-na-mrz.html", "text": "Членовете на Националния съвет за тристранно сътрудничество (НСТС) обсъдиха проект на постановление на Министерския съвет за размера на минималната работна заплата за страната от 2019 година. На заседанието бе разисквано и въвеждането на нов вид социална месечна помощ за деца сираци, както и предложение на КТ \"Подкрепа\" за актуализиране на минималния размер на допълнителното трудово възнаграждение.От АИКБ не подкрепят проекта на постановление за увеличение на минималната работна заплата. От работодателската асоциация не взеха отношение за повишава цената на нощния труд. Според предварителен анализ на Асоциацията 15 сектора няма да понесат увеличението на минималната работна заплата.От Българската стопанска камара (БСК) и Съюза за стопанска инициатива (ССИ) посочиха, че не подкрепят проекта на постановление за социалните помощи. Зам.-председателят на БСК Димитър Бранков изтъкна, че предложеният нов размер на минималната работна заплата (МРЗ) от 2019 г. държи всички работодатели в неведение какви са изходните показатели и на каква методология се определя ръстът на МРЗ. БСК и ССИ не подкрепят увеличението на минималната работна заплата и не взеха отношение по увеличение цената на нощния труд.Експертите от Българската търговско-промишлена палата (БТПП) са на мнение, че трябва да са налице реални икономически критерии за увеличение минималната работна заплата, а не политически обещания. От БТПП не подкрепят увеличението на минималната работна заплата за следващата година.От Конфедерацията на работодателите и индустриалците в България (КРИБ) обявиха, че няма механизъм, по който да се разработи увеличението на минималната работна заплата. От КРИБ не подкрепят законопроекта за увеличение на минималната работна заплата.Ася Гонева от КНСБ подчерта, че от синдикалната организация не възразяват срещу проекта на постановление за социалните помощи. Според нея социалното подпомагане има нужда от реформи и преразглеждане. Гонева смята, че трябва да се въведе подоходен тест, с който да се установи дали семействата имат нужда от социална помощ или не.От КНСБ подкрепят проекта за увеличение на минималната работна заплата и цената на нощния труд. Според синдикалната организация увеличението на минималната работна заплата ще има стимулиращ ефект върху работния процес и доходите на хората. Те не виждат защо трябва да се атакува предложеното увеличение.Новият вид социална месечна помощ за деца сираци, с един или двама починали родители се подкрепя от БТПП, КРИБ, ССИ и КНСБ, но не се подкрепя от АИКБ, БСК и КТ \"Подкрепа\".Васил Велев от Асоциацията на индустриалния капитал в България (АИКБ) заяви, че от Асоциацията не възразяват срещу подзаконовите актове за социалните помощи. Те обаче имат две бележки. Едната е свързана с технически възражения, а другата с това, че се поставя под съмнения толерантността даването на социалните помощи. От АИКБ не подкрепят проекта на постановление за социалните помощи.Димитър Манолов от КТ \"Подкрепа\" изтъкна, че и от неговата синдикална организация подкрепят напълно законопроекта. Манолов не е съгласен с аргументите на КНСБ и посочи, че около 700 000 български деца не получават семейни надбавки заради подоходния тест. От КТ \"Подкрепа\" одобряват увеличението на минималната работна заплата и увеличението на цената на нощния труд.КТ \"Подкрепа\" искат и мерки за ограничаване на нощния труд. \"Ако нощният труд стане прекалено скъп, тогава някои от нашите хора, ще искат да полагат такъв труд. Трябва да бъде намерен разумният баланс за ограничаване на нощния труд\", поиска Манолов.От Българския лекарски съюз (БЛС) обявиха, че трябва да поскъпне цената на нощния труд. Работещите нощна смяна в сферата на здравеопазването са подложени на условия, които натоварват организма и това може да доведе до сърдечно-съдови заболявания, изразиха притеснението си от БЛС. Лекарския съюз поиска да се разсъждава трезво и да се подкрепи увеличението на цената на нощния труд.От Министерство на вътрешните работи (МВР) настояват цената на нощния труд за един час да бъде 2.80 лв.Предвиденото увеличение на минималната работна заплата от следващата година се подкрепя от двете синдикалните организации на КНСБ и КТ \"Подкрепа\", докато работодателските организации не подкрепят увеличението на минималната работна заплата, обясни вицепремиерът Мариана Николова.Заплащането на допълнителното възнаграждение за нощния труд в размер на 0.5 на сто от основната работна заплата не се подкрепя от работодателските организации, подчерта Николова.Социалният министър Бисер Петков уточни, че децата, които получават персонални пенсии от Държавното обществено осигуряване, ще могат да продължат да ги получават. Когато заявяват желанието си за получаване на новата месечна помощ по реда на Закона за семейните помощи за деца, персоналните пенсии ще бъдат прекратени. Затова е създаден механизъм за обмен на информация между Националния осигурителен институт и Агенцията за социално подпомагане, изтъкна той.Относно проекта на постановление за определяне на нов размер на МРЗ за 2019 г. предложението е месечният размер да бъде 560 лв. или 3.37 стотинки минимална почасова работна заплата за следващата година, обясни социалният министър.Нарастването на минималната работна заплата е 9.8% спрямо минималната работна заплата за настоящата година. С този ръст на тя ще се осигури по-добро заплащане и по-добра мотивация на най-ниско платените работници, обобщи ПетковПо предложението за увеличаване цената на нощния труд, още от следващата година се очаква да бъдат създадени работни групи, с участието на социалните партньори, в които да се дебатират всички въпроси, свързани с трудовото законодателство и с колективното трудово договаряне, стана ясно от думите му. ", "date": "2018.12.18", "title": "Работодателите обединени срещу повишаване на МРЗ"}
{"url": "https://news.bg/politics/sotsialistite-iskat-vsichko-na-masata-za-sobstvenostta-na-yulen.html", "text": "Oт БСП искат да се постави всичко на масата затова кой е собственикът на \"Юлен\" АД. С такова искане излезе социалистът Крум Зарков след заседание на Изпълнителното бюро на партията.Социалистите искат пълна информация относно собственика на \"Юлен\", кога той е придобил дружеството, за колко пари и какво е отношението му към концесията.Припомняме, вчера, на 17 декември в публичното пространство бе обявено, че . До скоро се смяташе, че мажоритарният дял акции се държи от собственика на кипърската \"Дюк Номинийз Лимитид\" - Георгиус Георгиу.По-късно днес екологът.Зарков обясни, че всички са останали изненадани от новината, че шампионът по ски алпийски дисциплини Марк Жирардели е собственик на дружеството концесионер в най-големия ски курорт.Припомняме, до скоро Жирардели бе съветник на министъра на туризма Николина Ангелкова.Това е пълен абсурд и подигравка с хората, каза Крум Зарков.\"Миналата година по това време Гинка Върбакова се оказа, че е купувач на ЧЕЗ, а днес Марк Жирардели купува \"Юлен\". Само може да се питаме какво може да се случи от тук нататък. Може би от лятото концесионирането на Черноморието ще отиде при Майкъл Фелпс\", отсече Зарков.Припомняме, американският плувец Майкъл Фелпс има най-много златни олимпийски медали.Социалистът Кирил Добрев заяви, че всеки, който каже истината срещу управляващите, бива смачкван. Има ли данни затова, че шефът на РПУ Бяла Слатина си е вършил работата като редови служител на МВР, поиска да разбере той. Добрев благодари на медиите за направените снимките на Ценко Чоков, защото те се показали как той се излежава присъдата.Нинова припомни позицията на БСП, че са против приватизацията на стратегически за страната обекти.Лидерът на столетницата призова премиера Бойко Борисов щом иска да не се приватизира \"Булгартраснгаз\" да последва програмата на БСП всички стратегически да бъдат забранени за приватизация, включително и отдаване на концесия. \"Щом така е загрижен за националната сигурност и за тези обекти, да спре веднага концесията на летище \"София\". Да помисли и за предложението ни да не се дават на концесия плажовете на България, жп-инфраструктурата, подземните богатства\", допълник Корнелия Нинова.От БСП искат условията от ЕК кога и на кого са предоставени условията за приватизация.По повод информацията, че ЕК глобява БЕХ със 77 млн. евро и изявлението на Борисов, че тази сума е малка, Нинова коментира: \"Тезата, че е било поставено условие или да се приватизира \"Булгартрансгаз\", или да се наложи глоба, се появи публично от правителството, след налагането на глобата. Наш евродепутат ще зададе въпрос на еврокомисаря по енергетиката- дали е вярно. От ЕК ние такова нещо не сме чували официално\".", "date": "2018.12.18", "title": "Социалистите искат \"всичко на масата\" за собствеността на \"Юлен\""}
{"url": "https://news.bg/regions/spasiha-bedstvasht-turist-izgubil-se-kray-beklemeto.html", "text": "Спасиха изгубен турист в Централен Балкан, съобщиха от Планинската спасителна служба.На 17 декември в 19.55 часа бил подаден сигнал за изгубен човек в района на Беклемето. Той тръгнал от заслона Орлово гнездо.Незабавно група от петима планински спасители от ПСС Ловеч тръгнали към предполагаемото място на инцидента.В готовност да се присъединят към акцията били още три отряда - от Сопот, Троян и Карлово.Когато достигнали Беклемето, планинските спасители установили, че атмосферните условия са изключително тежки. Имало гъста мъгла, а температурите били много ниски.Изгубеният бил открит в 22.40 часа крайно изтощен и с опасност за живота.Благодарение на професионализма и навременните действия на планинските спасители от отряд Ловеч пострадалият бил спасен.", "date": "2018.12.18", "title": "Спасиха бедстващ турист, изгубил се край Беклемето"}
{"url": "https://news.bg/crime/prokuraturata-iska-da-varne-tsenko-chokov-v-aresta.html", "text": "Апелативният спецсъд е дал разрешение на бившия кмет на Галиче Ценко Чоков да отиде на зъболекар. Това съобщи говорителят на главния прокурор Румяна Арнаудова.Припомняме, преди ден бяха публикувани снимки на бившия кмет на село Галиче Ценко Чоков.От тях става видно, че Ценко Чоков, който в ареста се представяше за изключително болен, е бил в столично заведение по времето, когато трябва да е под домашен арест на няколко стотин километра от София - в община Бяла Слатина.Той е бил в отлично здравословно състояние, не е бил с инвалидна количка и не е бил на болнична носилка, а е употребявал напитки и се е хранил в заведение в отлично състояние.\"Апелативният специализиран наказателен съд за вчерашния ден, 17 декември 2018 г., е дал разрешение на бившия кмет на село Галиче Ценко Чоков да се отклони от наложената му мярка за неотклонение \"домашен арест\", за да посети стоматолог\", заяви Арнаудова в кратко изявление пред медии за казуса \"Ценко Чоков\".Припомняме, след като снимките от пребиваването в столичен ресторант на арестувания Ценко Чоков добиха публичност вчера, по-рано днес Апелативната специализирана прокуратура е поискала от Апелативния специалзиран наказателен съд изменения на мярката за неотклонение \"домашен арест\" в \"задържане под стража\" на бившия кмет на село Галиче Ценко Чоков.Налице е неизпълнение и нарушаване на наложената му мярка за неотклонение \"домашен арест\", което е абсолютно основание да се поиска от съда изменение на мярката му в по-тежка такава, обясни Арнаудова.На въпрос дали е възможно някой лекар, издал медицинските експертизи да бъде привлечен към наказателна отговорност, говорителят на главния прокурор отбеляза, че след експертизата, която е била предоставена в апелативния съд, е имало и други съдебни заседания. Тепърва ще стане ясно дали има виновно поведение от лекари или не.В едно от последните си заседание, съдът е назначил комплексна съдебно-медицинска експертиза, която е била направена на 2 ноември. Според нея здравословното състояние на обвиняемия е било \"толкова тежко, че дори вещите лица са предложили спиране на наказателното производство срещу Ценко Чоков, докато той се излекува\". Тя обаче не пожела да разкрие от коя болница са били назначени вещите лица.Районна прокуратура - София се е самосезирала, става съобщението на Спецапелативния съд, и е образувала наказателно производство за съзнателно даване на невярно заключение за здравословното състояние на Ценко Чоков - престъпление по чл. 291 ал.1 от НК.Арнаудова смята, че мярката за неотклонение \"домашен арест\" не върши никаква работа и не постига каквито и да било цели за мерките за неотклонение. Тя се използва само в случаите, когато обвиняемите наистина имат здравословни проблеми.Говорителят на главния прокурор се надява да се засили контролът над обвиняемите, който е регламентиран в закона.Арнаудова припомни, че по-рано през годината е била произнесена първата присъда срещу Ценко Чоков за общо три престъпления - причиняване на средна телесна повреда, отвличане и палежи. След като се произнесе присъдата, специализиранът съд бе потвърдил мярката за неотклонение \"задържане под стража\" и тя е била в сила до 26 септември.След специално назначена за здравословното състояние на Чоков медицинска експертиза, Апелативният спецсъд е преценил, че наложената му мярката за неотклонение \"задържане под стража\", трябва да бъде изменена в по-лека, напомни Арнаудова.Освен информацията от медиите, че по време на вчерашния ден Ценко Чоков се е намирал в столично заведение в столичния квартал \"Драгалевци\", тя е била потвърдена и с доклад от СДВР.", "date": "2018.12.18", "title": "Прокуратурата иска да върне Ценко Чоков в ареста"}
{"url": "https://news.bg/world/poveche-ot-80-zhurnalisti-sa-ubiti-po-sveta-prez-2018-g.html", "text": "Най-малко 80 журналисти са убити през 2018 г. за работата си. Данните съобщи неправителствената организация \"Репортери без граници\", цитирани от ДПА.Повечето от половината са загинали само в пет държави: Афганистан, Сирия, Мексико, Йемен и Индия, се казва в доклад на организацията, изнесен в Берлин.Според проучването на медийната свобода 15 журналисти са убити в Афганистан, 11 в Сирия, деветима в Мексико, осем в Йемен и шестима в Индия. Шестима журналисти са загинали в САЩ, от които четирима загинаха при нападението срещу 348 журналисти са вкарани в затвора по света. Повечето от тях са задържани само в пет държави: Китай (60 журналисти), Египет (38 журналисти), Турция (33 журналисти), Иран (28 журналисти) и Саудитска Арабия (28 журналисти).През последните 10 г. 702 журналисти са убити по света.Журналистите, отразяващи въоръжени конфликти, са изправени пред най-голям риск. Често извършителите на престъпленията остават ненаказани.От Репортери без граници\" поясняват, че държави като Китай, Египет, Иран и Саудитска Арабия постоянно подобряват методите си на потисничество.Към края на 2018 г. 60 журналисти са отвлечени - с шестима повече в сравнение с 2017 г.Организацията отново призова ООН да назначи специален посланик за закрила на журналистите.", "date": "2018.12.18", "title": "Повече от 80 журналисти са убити по света през 2018 г. "}
{"url": "https://news.bg/politics/pompeo-zvanna-na-borisov-za-sigurnostta-i-energetikata.html", "text": "Премиерът Бойко Борисов проведе телефонен разговор с държавния секретар на САЩ Майк Помпео по искане на американския държавник. Обсъжданите теми са сътрудничество в областта на сигурността и отбраната, както и изминалите успешни военни учения.Дискутирани са енергийната сигурност, диверсификацията и европейския газоразпределителен център \"Балкан\". Акцент е поставен и върху инвестициите и двустранните отношения.Борисов и Помпео препотвърдиха високата и резултатна визита на заместник-държавния секретар на САЩ Джон Съливан, който бе на двудневно посещение у нас миналата седмица.Премиерът посочва пред американския държавен секретар, че по-голяма част от обсъдените с Джон Съливан теми вече имат решения.Борисов и Помпео подчертават ангажимента си геостратегическото партньорство между България и САЩ да се засили и да се развива с още по-бързи темпове.Министър-председателят уверява, че България стриктно изпълнява ангажиментите си към НАТО и препотвърждава повишаването на разходите за отбрана на 2% от БВП до 2024 г., както и за отделяне на повече инвестиции във въоръжение и оборудване.", "date": "2018.12.18", "title": "Помпео звънна на Борисов за сигурността и енергетиката"}
{"url": "https://news.bg/world/tramp-izdade-ukaz-za-sazdavane-na-kosmichesko-komandvane.html", "text": "Президентът на САЩ се подписа под указ за създаване на ново космическо командване към Пентагона, информира АП.То трябва да организира и да ръководи военните операции в Космоса. Ще струва 800 милиона долара през следващите пет години.Доналд Тръмп се подписа под документа от една страница, с който упълномощава военното министерство да създаде ново командване.Командването ще надзирава и организира космическите операции, ще ускори техническото превъзходство и ще открие повече ефективни начини за защита на активите на САЩ в Космоса, включително сателитите, на които американците разчитат за навигация, комуникация и наблюдение.Тази нова организационна структура е отделна от целта на американския лидер да създаде нов род войски, наречен \"Космически сили\", но е крачка в тази посока.", "date": "2018.12.18", "title": "Тръмп издаде указ за създаване на космическо командване"}
{"url": "https://news.bg/politics/mark-zhirardeli-ne-bil-savetnik-na-angelkova-v-ministerstvoto-na-turizma.html", "text": "От Министерството на туризма обявиха, че австрийският скиор Марк Жирардели, който вчера обяви, че е мажоритарен собственик на \"Юлен\" АД, не бил съветник на министъра на туризма Николина Ангелкова. Това заявиха от ресорното ведомство пред bTV.Петкратният носител на Световната купа по ски алпийски дисциплини е бил посланик на българския туризъм зад граница в периода от декември 2014 г. до началото на 2016 г.От Министерството на туризма допълват, че Жирардели не е получавал възнаграждение за популяризирането на България сред международните среди и функцията си на съветник.\"Информацията, че Марк Жирардели е собственик на \"Т.А.К. Сървисиз лимитед\" беше представена в понеделник, 17 декември 2018 г. До тогава този факт не е бил известен на Министерството на туризма. Що се отнася до твърдения за възможен конфликт на интереси - той не е налице, тъй като г-н Жирардели по никакъв начин не е участвал в предложения за развитието на конкретни курорти в България\", заявяват от министерството на туризма.От туристическото ведомство информират, че не носят отговорност за приемането на планове за управление на националните паркове, както и с правилата за провеждане на концесионни процедури в планинските курорти.", "date": "2018.12.18", "title": "Марк Жирардели не бил съветник на Ангелкова в министерството на туризма "}
{"url": "https://news.bg/politics/poslanik-makarov-zapali-svetlinite-na-elha-darena-za-blagoto-na-narodite-ni.html", "text": "С коледни песни, празнично настроение и много подаръци, връчени лично от Дядо Мраз на присъстващите деца пред столичния храм \"Света Неделя\", посланикът на Москва Анатолий Макаров дари 13-метрова коледна елха на София.\"Коледната елха е израз на развитието на нашите връзки не само на междуправителствено равнище, но и на нивото на столиците на двете страни. За в бъдеще ще имаме много планове и интересни проекти, които съвместно можем да реализираме за благото на народите на Русия и България\".С тези думи руският посланик представи коледната елха.Той напомни, че изтичащата 2018 година е била продуктивна по отношение на двустранното сътрудничество между двете страни, проведените визити на високо равнище, заседанията на междуправителствената комисия и форумите в български и руски градове.Мараков пожела много здраве, щастие, мир и благополучие на всички хора през следващата 2019 година.Заместник-кметът по културни въпроси в Столична община Тодор Чобанов заяви, че столицата за втора поредна година с радост приема великолепната коледна елха, която е дар от Русия.\"Рождество Христово е фундаментален и важен празник за хората от София и Москва. Това са празниците, които заемат много специално място в историята на София\", обясни Чобанов.Той се похвали, че столична община има над 50 различни споразумения с градове от целия свят, по които осъществява партньорства в сферата на културата и туризма.Чобанов допълни, че взаимоотношенията между България и Русия са много силни и традиционно се организират дни на София в Москва и обратното.Зам.-кметът изрази надежда да настъпят по-добри дни и по-спокойно време за света, с по-малко кризи.Чобанов е убеден, че през следващата година София ще постигне още много. Той пожела на всички хора да бъдат благословени, успешни и здрави през новата 2019 г.На тържественото събитие присъстваха жители и гости на столицата, много деца, председателят на АБВ Румен Петков и представители на Столична община.", "date": "2018.12.18", "title": "Посланик Макаров запали светлините на елха, дарена за благото на народите ни"}
{"url": "https://news.bg/crime/mazhat-ranil-trima-politsai-opita-da-izbyaga-ot-bolnitsata-i-se-potroshi.html", "text": "Мъжът, който рани трима полицаи при опит да бъде задържан в Сливен, е направил опит да избяга от болницата, съобщиха от прокуратурата.Припомняме, около 16.30 часа вчера 25-годишният Н.Ф. счупил едно от стъклата на автобуса, в който пътувал, и скочил през него. Мъжът се държал неадекватно.На мястото бил изпратен екип от трима полицаи, които той нападнал и ранил с нож. След като бил задържан, мъжът бил откаран в ЦСМП-Стара Загора за преглед и освидетелстване от психиатър.Днес при провеждане на изследването задържаният се опитал да избяга, като счупил прозорец и скочил от втория етаж на болничното заведение. След падането той получил множество травми и към момента е настанен за лечение в УМБАЛ \"Проф. д-р Стоян Киркович\" в Стара Загора.Под ръководството на Районната прокуратура в Стара Загора се извършват необходимите процесуално-следствени действия.", "date": "2018.12.18", "title": "Мъжът, ранил трима полицаи, опита да избяга от болницата и се потроши"}
{"url": "https://news.bg/world/zaev-i-tsipras-nominirani-za-nobelovata-nagrada-za-mir-za-2019-g.html", "text": "Уидед Бишмауи, носителката на Нобеловата награда за мир през 2015 г. от Тунис, представи инициатива за номиниране на премиерите на Гърция и Македония за престижната награда през 2019 г., съобщават медии.Алексис Ципрас и Зоран Заев са номинирани за приноса им Гърция и Македония да сключат Преспанското споразумение за името.Инициативата беше представена на събитие в университет в Скопие.В средата на тази година ", "date": "2018.12.18", "title": "Заев и Ципрас номинирани за Нобеловата награда за мир за 2019 г."}
{"url": "https://news.bg/world/sharl-mishel-podade-ostavka.html", "text": "Белгийският премиер Шарл Мишел подаде оставка. Той обяви решението си, след като загуби вота на недоверие и управляващата коалиция се разпадна.За това е съобщил Мишел на депутатите и след това е информирал и крал Филип.Предстои кралят да разговаря със съветници и след това да предприеме следващи стъпки.Коалиционният партньор е изразил съжаление от решението на премиера и призна, че не оставката е била целта. В същото време изказа благодарност за работата с Мишел и неговата коректност и почтеност. Мишел е премиер от 2014 година.Припомняме, че миналата седмица  по Пакта на ООН за миграцията. Партията \"Нов фламандски алианс\" напусна правителството.Това съобщи тогава вицепремиерът и министър на външните работи Дидие Рейндерс.\"Премиерът Шарл Мишел ще обяви пред краля промяна на правителството\", обяви Рейндерс.Партия \"Реформаторско движение\", оглавявана от премиера, одобри Пакта на ООН за миграцията. \"Нов фламандски алианс\" категорично се обяви против документа.Федералните избори са през май 2019 година.  Мнозина наблюдатели не очакваха предсрочни избори.Мишел отхвърли вариант за предсрочен вот, за да не задълбочава кризата в страната. Вотът на недоверие бе внесен от социалистите и зелените.", "date": "2018.12.18", "title": "Шарл Мишел подаде оставка "}
{"url": "https://news.bg/world/prof-pimpirev-i-10-balgarski-polyarnitsi-pristignaha-na-antarktida.html", "text": "Това съобщи, проф. Христо Пимпирев, ръководител на 27-та Българска антарктическа експедиция.Той, заедно с още десет души, ще се присъедини към нашите полярници на Българската база \"Св. Климент Охридски\". Припомняме, че пристигнаха в Антарктида.Изпратената снимка тогава показа, че изминалата зима не е била особено сурова и къщите на българската база не са затрупани от много сняг.На борда на кораба се намира и известният плувец Петър Стойчев.", "date": "2018.12.18", "title": "Проф. Пимпирев и 10 български полярници пристигнаха на Антарктида "}
{"url": "https://news.bg/world/sasht-i-es-prizovavat-kosovo-i-sarbiya-da-postignat-sporazumenie.html", "text": "САЩ и ЕС призоваха Косово и Сърбия да работят за деескалация на напрежението помежду си и да постигнат споразумение, съобщиха световните информационни агенции. Това направиха американският президент Доналд Тръмп и шефът на външната политика на ЕС Федерика Могерини.Тръмп изпрати писмо до косовския си колега Хашим Тачи, с което го призова да работи за постигане на \"историческа сделка\" със Сърбия.Провалът на тази възможност ще има тежки последствия, предупреди Тръмп и припимни колко ангажирани са САЩ с успеха на Косово като независима страна.Изявлението на Могерини бе поредно по темата за последния месец.Тя проведе пресконфренция със сръбския премиер Ана Бърнабич, който определи като най-голямата регионална заплаха създаването на косовска армия. Белград , че армията не е заплаха за него. Могерини припомни, че пътят и на двете държави към ЕС минава през уреждането на конфликта им и също като Тръмп предупреди, че последствията от провала ще бъдат тежки. Преди дни със Сърбия. Гласуването бе било проведено при отсъствие в парламента на опозицията. Преговорният екип ще се състои от 12 души от правителството, опозицията и гражданското общество.Очаква се прокарването и на съответния закон. Припомняме, че преговорите между двете държави текат с години, откакто Косово обяви едностранно независимост през 2008 година, като отношенията напоследък отново се обтегнаха.Причина за това бяха наложеното от Косово 100%-во увеличение на митата върху вноса на сръбски стоки, както и създаването на косовска армия.До момента Косово е признато за държава от 110 страни, сред които и САЩ.", "date": "2018.12.18", "title": "САЩ и ЕС призовават Косово и Сърбия да постигнат споразумение "}
{"url": "https://news.bg/world/abas-gubi-izborite-ot-lidera-na-hamas-ako-te-se-provedat-sega.html", "text": "Палестинският лидер Махмуд Абас би загубил изборите от лидера на радикалното движение Хамас, ако вотът се провежда сега. Това показва проучване на общественото мнение, оповестено от израелски медии.Според тях, Хания би взел 49% от гласовете срещу 42% за Абас.В допитването са участвали 1200 души, интервюирани на Западния бряг и Ивицата Газа.Припомня се, че Хамас и движението Фатах на Абас са противници и въпреки опитите за помирение, отношенията им остават обтегнати.Последите избори в палестинските територии бяха проведени през 2006 година и оттогава вотът вече бе отлаган няколко пъти.Въпреки по-умереното отношение на Абас към палестинците и осъждането на насилието към цивилните евреи, той също така отказа да подкрепи резолюцията срещу Хамас в ООН.Доводът на лидера бе, че не иска да гласува срещу палестинската съпротива на \"израелската окупация\".Хамас коментира провала на резолюцията като победа както за съпротивата срещу Израел, когото приемат като окупатор, така и срещу САЩ.Движението вече обяви, че Абас не представлява палестинците.", "date": "2018.12.18", "title": "Абас губи изборите от лидера на Хамас, ако те се проведат сега  "}
