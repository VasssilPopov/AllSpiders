{"url": "https://news.bg/int-politics/shvedskata-politsiya-zalovi-kola-bomba.html", "text": "Шведската полиция е заловила кола, пълна с експлозиви в петък. Това е станало след проверка на магистралата Малмьо-Лунд край град Ломма в петък, предаде Анадолската агенция.Арестуван е 45-годишният шофьор. Домът му е бил претърсен. Магистралата е била временно затворена във връзка със случая. Припомня се, че нивото на заплаха е било повишено в страната през последните месеци. ", "date": "2017.09.15", "title": "Шведската полиция залови кола бомба"}
{"url": "https://news.bg/politics/rumen-radev-zashtiti-pravoto-ni-na-shengen-pred-van-der-belen.html", "text": "България доказа, че защитава стриктно и с постоянство границите на ЕС, като зачита европейските стандарти и изпълнява критериите за присъединяване към Шенгенското пространство.Това е заявил заяви президентът Румен Радев по време на двустранна среща с австрийския държавен глава Александер Ван дер Белен в рамките на 13-та среща на държавните глави от групата \"Арайолуш\" в малтийската столица Валета.Българският държавен глава също така е посочил, че за да бъдем максимално ефективни и в бъдеще, членството на страната ни в Шенген е ключово условие.Заявката на Румен Радев по време на срещата е  и външният министър Себастиан Курц, които отхвърлиха  за приемането на България, Румъния и Хърватия в еврозоната и Шенгенската зона.По време на срещата Румен Радев изрази благодарността на страната ни за помощта, която Австрия оказва на България за гарантиране на сигурността на границите в рамките на съвместни операции на Фронтекс. Двамата държавни ръководители заявиха, че ще продължат да подкрепят общоевропейските мерки за свеждането на нелегалната миграция в Европейския съюз до минимум.Иначе по време на двустранната среща Румен Радев и Александер Ван дер Белен са изразили съгласие, че дълбоките и приятелски двустранни отношения между България и Австрия допринасят за реализирането на заложените общи приоритети в Програмата на Триото председателства на Съвета на ЕС.Съгласие двамата президенти са изразили и по отношение на развитието на Дунавския регион, което трябва да бъде изведено на преден план в дневния ред на ЕС, а последователните председателства на двете страни на Съвета на ЕС са отлична възможност за това.По време на срещата двамата държавни глави изразиха подкрепата си и за съвместните инициативи между двете страни в областта на образованието и културата.", "date": "2017.09.15", "title": "Румен Радев защити правото ни на Шенген пред Ван дер Белен"}
{"url": "https://news.bg/int-politics/polsha-povishava-voennite-si-razhodi-zaradi-zaplahata-ot-rusiya.html", "text": "Полските депутати одобриха с огромно мнозинство увеличаването на разходите за отбрана до най-малко 2,1 процента от БВП на страната през 2020 г. и най-малко 2,5% от БВП през 2030 г., много над равнището, изисквано от НАТО, съобщава \"Асошиейтед прес\".Военният министър Антони Мацеревич нарече увеличаването на разходите необходим отговор на \"заплахите от изток\", където Русия \"използва сила за преследване на своите политически цели\".Русия и Беларус понастоящем провеждат големи военни учения близо до границата на Полша.Законопроектът за увеличаването на военните разходи сега трябва да мине и през одобрението на Сената и на президента.Полша е сред петте страни членки на НАТО, които отговарят на изискването на алианса да харчат най-малко 2 процента от своя БВП за отбрана. Варшава вижда необходимостта от увеличаване на тази сума, тъй като модернизира въоръжените си сили и увеличава броя на войските.", "date": "2017.09.15", "title": "Полша повишава военните си разходи заради заплахата от Русия"}
{"url": "https://news.bg/politics/promyanata-v-zakona-udalzhava-lovniya-sezon-pritesneni-ekolozi.html", "text": "Промяна в Закона за лова и опазването на дивеча дава право на министъра на земеделието и храните да разреши лов през размножителния период на птиците, съобщиха от Коалицията от неправителствени организации и граждански групи \"За да остане природа в България\".Според еколозите, от Земеделското ведомство ползват като оправдание заплахата \"африканска чума\" по дивите свине. Управляващата коалиция и ловците дават право на Министъра на земеделието, храните и водите да удължава сроковете на лов, чрез промяна в законодателството.Промяната засяга изменение само на един член от Закона за лова и опазването на дивеча (ЗЛОД). С него се дава право на Министъра на земеделието, храните и горите, еднолично и след съгласуване с Министерството на околната среда и водите да удължава срока на лов на различните видове дивеч. Предложението е направено от народни представители от ПГ \"Обединени патриоти\" и внесено от Волен Сидеров, конкретизират еколозите.Аргументацията за тази промяна в законодателството формално е обоснована с приближаващото се огнище на \"африканска чума\" по прасетата в Румъния, която според Министерството на земеделието се разпространява с 15 км на месец и вече почти е достигнала българската граница.Явно разпространението на инфекциозната болест по свинете удобно съвпада с началото на ловния сезон. Според природозащитниците, към момента законът дава право на Министъра да наложи санитарен отстрел при епизоотична обстановка в страната.Освен вече съществуващата опция за отстрел, поправката внася и възможност за отстрел поради биологичното развитие на дивеча и щетите, нанесени от него. Твърдението не е подкрепено със статистика. Така се дава право на Министъра да променя със заповед сроковете на лов и регулиране на числеността на дивеча. В закона се предвижда още заповедта да бъде в сила, дори ако тя бъде обжалвана. На практика се предлага възможност за удължаване на ловния сезон, без да има основания за това, пишат еколозите.Заплахата от санкции на Европейската комисия досега спираше желанието за удължаване на ловния сезон. Поправката дава възможност на Министъра да заобикаля Европейското законодателство, пишат от коалицията.Те алармират, че на практика промяната ще даде право на Министъра да удължава лова на водоплаващи птици, под давлението на ловни лобисти, използвайки несъстоятелни аргументи и в нарушение на Директивата за птиците и изискванията на европейските природозащитни норми. Така елегантно ловците ще могат да заобикалят непреодолимото препятствие да се фиксира законодателно удължаването на ловния сезон за патици и гъски, което така и не успяха да направят.Като квинтесенция на целия този припрян и неясно на какво базиран процес е бързането да се случи гласуването на първо и второ четене на закона до една седмица, акцентират еколозите.", "date": "2017.09.15", "title": "Промяната в закона удължава ловния сезон, притеснени еколози"}
{"url": "https://news.bg/world/mazh-napadna-s-chuk-dve-zheni-vav-frantsiya-kreshteyki-allah-akbar.html", "text": "Две жени са били ранени във френския град Шалон-сюр-Сон, след като мъж ги е нападнал, крещейки \"Аллах акбар\", съобщават френските медии.Въпреки че първоначалните информации бяха, че атаката е извършена в Лион, сега е потвърдено, че мъжът е нападнали жените с чук в центъра на Шалон-сюр-Сон, като извършителят е успял да избяга.От френската прокуратура потвърдиха, че мъжът е крещял \"Аллах акбар\", докато френски вестник цитира източник, близък до разследването, който твърди, че нападателят бил психически нестабилен.", "date": "2017.09.15", "title": "Мъж нападна с чук две жени във Франция, крещейки \"Аллах акбар\" "}
{"url": "https://news.bg/regions/ot-20-septemvri-do-15-noemvri-otklonyavat-kamionite-ot-hainboaz.html", "text": "От 20 септември до 15 ноември се спира движението на камионите над 12 т през Прохода на Републиката (Хаинбоаз). По време на ремонта трафикът се насочва през Котленския проход.Тежкотоварните камиони над 12 т няма да минават през Прохода на Републиката - път II-55 Велико Търново - Гурково, защото ще се ремонтира участъкът от второкласния път през Гурково (от км 56+920 до км 58+820).Целта на предприеманите дейности е повишаване безопасността на движение през предстоящите зимни месеци, тъй като Проходът на Републиката е основна пътна връзка за тежкотоварния трафик между Северна и Южна България.По време на ремонтните работи товарните автомобили над 12 тона ще преминават през Котленския проход по следния обходен маршрут:Друга възможност за преминаване на МПС над 12 тона е през Ришкия проход - път II-73 Шумен - Карнобат.Автомобилите с тегло под 12 т ще бъдат пропускани през Прохода на Републиката. Необходимо е да спазват поставените пътни знаци и следната временна организация на движението:Трафикът на леките автомобили през Прохода на Републиката ще бъде без ограничение.", "date": "2017.09.15", "title": "От 20 септември до 15 ноември отклоняват камионите от Хаинбоаз"}
{"url": "https://news.bg/int-politics/agresiyata-na-severna-koreya-zastrashava-tseliya-svyat-obyavi-tilarsan.html", "text": "Държавният секретар на САЩ Рекс Тилърсън обяви, че продължаващите ракетни изпитания от страна на Северна Корея застрашават целия свят и подчерта, че САЩ работели в тясно сътрудничество с регионалните си съюзници Япония и Южна Корея по проблема, съобщава \"Ройтерс\".\"В Източна Азия един все по-агресивен и изолиран режим в Северна Корея заплашва демокрациите в Южна Корея, Япония, и по-важното и напоследък, разпростря тези заплахи до САЩ, застрашавайки целия свят\", коментира Тилърсън по време на среща на Общността на демокрациите.\"Ние първо поглеждаме към нашите регионални съюзници Южна Корея и Япония. Работейки с тях и други демократични партньори, ние продължаваме да градим съгласие в Съвета за сигурност на ООН, за да създадем единен международен фронт, който защитава нашите ценности и се стреми да ни направи по-сигурни\", допълни първият дипломат на САЩ.", "date": "2017.09.15", "title": "Агресията на Северна Корея застрашава целия свят, обяви Тилърсън"}
{"url": "https://news.bg/int-politics/padna-pravitelstvoto-na-peru.html", "text": "Правителството на Перу загуби вот на недоверие в парламента, предаде АП. Вотът бе поискан от опозицията след 60-дневната учителска стачка и исканията за оставка на образователния министър. Президентът Педро Кучински е отменил участието си в Генералната асамблея на ООН следващата седмица и започва консултации за съставяне на ново правителство. Ако то не бъде одобрено от депутатите, държавният глава ще разпусне конгреса и ще насрочи парламентарни избори. Това се случва за първи път от 1993 година в Перу и буди притеснения за политическата стабилност на страната. Парламентът е момента е доминиран от привържениците на кандидата за президент Кейко Фухимори. ", "date": "2017.09.15", "title": "Падна правителството на Перу"}
{"url": "https://news.bg/int-politics/ispaniya-poema-kontrol-nad-finansite-na-kataluniya.html", "text": "Испанските власти ще поемат контрол над финансите на автономната област Каталуния, предаде BBC. Това ще се случи, ако до 48 часа не бъде отменен референдумът за отделяне от Кралството. Това съобщи финансовият министър. Вчера вечерта регионалният лидер Карлес Пучдемон заяви на митинг пред съмишленици, че трябва да се гласува с \"да\", за да се сложи край на мрак, продължил твърде дълго и да се даде възможност на светлината да пробие. Присъстващите са издигали лозунги като \"Не се страхувам\", \"Ще гласуваме\", \"Независимост\" и други. Припомняме, че това е поредна мярка на Мадрид след обявения от областта референдум за независимост. Той е насрочен за 1 октомври и регионалните власти са решени да се проведе, въпреки че Конституционният съд вече го блокира. От офиса на главния прокурор на Испания съобщиха по-рано, че разследват повече от 700 каталунски кметове, тъй като сътрудничат за организирането на допитването.Централното правителство в Мадрид разглежда предстоящото допитване като незаконно и подчерта, че на депутатите, които са гласували в полза на законопроекта ще им бъдат повдигнати обвинения.", "date": "2017.09.15", "title": "Испания поема контрол над финансите на Каталуния"}
{"url": "https://news.bg/int-politics/zhenite-v-tunis-veche-sa-svobodni-da-se-omazhvat-za-nemyusyulmani.html", "text": "Властите в Тунис отмениха закона, забраняващ на жените да се омъжват за мъже немюсюлмани, съобщава БиБиСи.Говорителка на президента Бежи Каид Есебси обяви новината и поздрави жените за спечелването на \"свободата да избират съпруга си\".Досега немюсюлмански мъж, който е желаел да се ожени за тунизийска мюсюлманка, е трябвало да приеме исляма и да представи доказателство за това.Тунис, която е 99-процента мюсюлманска страна, се смята за една от най-прогресивните арабски страни по отношение на правата на жените.Новите законови разпоредби идват, след като президентът Есебси настоя за отмяна на ограниченията за сключване на брак, въведени през 1973 г.Той заяви в реч през миналия месец по време на честванията на Националния ден на жените, че брачното законодателство било \"пречка за свободата на избор на съпруг\".Ограничението също така се разглежда и като нарушение на конституцията на Тунис, която беше приета през 2014 г. в резултат на Арабската пролет.Правозащитни групи в Тунис също се бореха за премахването на закона.Заповедта влиза в сила незабавно и двойките са свободни да регистрират браковете си пред държавните служби.", "date": "2017.09.15", "title": "Жените в Тунис вече са свободни да се омъжват за немюсюлмани"}
{"url": "https://news.bg/education/pochti-44-balgari-mezhdu-25-64-g-ne-sa-bili-na-kulturno-sabitie-za-godina.html", "text": "Изследването на образованието и обучението на възрастни (Adult Education Survey) се провежда веднъж на 5 години във всички държави - членки на ЕС, информират от НСИ.То е по единна методология и чрез общ хармонизиран въпросник в съответствие с Регламент (ЕС) № 1175/2014 на Европейската комисия от 30 октомври 2014 година. Наблюдението е проведено в България през периода 18 ноември 2016 - 15 януари 2017 година.Обхваната е представителна за страната извадка от 4 812 обикновени домакинства, като чрез пряко интервю успешно са анкетирани 6 530 лица.43.9% от населението на страната на възраст 25 - 64 години не е участвало в нито едно културно събитие (посещение на представление на живо, кино или културна забележителност) през последните 12 месеца.Изследването на образованието и обучението за възрастни се провежда за трети път в България.Включени са широк кръг от теми: участие в различните форми на учене през целия живот (формално, неформално и самостоятелно образование и обучение), характеристики на обученията, пречки за участие, достъп до информация относно възможностите за образование и обучение, езикови умения, участие в културни събития.От лицата в активна трудова възраст (25 - 64 години) във формално образование през последните 12 месеца преди наблюдението са записани 113.9 хил., или 2.9%. В сравнение с предишното изследване, проведено през 2011 г., се наблюдава повишение с 16.7 хил. лица, или със 17.2%.Жените в изследваната възрастова група по-често са участвали във формалното образование - 3.2%, отколкото мъжете - 2.6%.Най-много са записаните за придобиване на образователно-квалификационна степен \"магистър\" - 53.1 хил. лица, или 46.6% от всички записани.През последните 12 месеца всеки участник е отделил средно по 448.9 учебни часа за участие във формално образование.98.1 хил. от участниците (86.1%) са използвали учебни материали онлайн по време на обучението, а 75.6 хил. (66.4%) са контактували с преподаватели или с образователни институции посредством уебсайт или специално създадена за целта група в социалните мрежи.Според резултатите от изследването 891.1 хил. лица (22.5%) на възраст 25 - 64 години са участвали в поне едно неформално обучение през последните 12 месеца. В сравнение с предходната вълна на изследването се наблюдава намаление с 2.0 процентни пункта.Разпределението на участвалите в неформално обучение според завършената най-висока степен на образование е следното:Спрямо трудовия статус на лицата делът на участвалите в неформално обучение е най-висок при заетите - 31.6%.Най-висок е делът на обученията на работното място - 59.0%, следвани от семинари или работни срещи (\"уоркшоп\") с обучителен характер (25.4%), курсове (13.7%) и частни уроци (2.0%).Участниците в неформалното обучение са посочили повече от една причина за участието си, като най-голям е делът на желаещите да извършват работата си по-добре - 70.8%, следван от задължените за участие, наложено от работодател или нормативната уредба (51.2%).Малко над две трети (69.1%) от лицата, участвали в неформално обучение, са заявили, че понастоящем използват голяма част от придобитите нови знания и умения. Близо три четвърти (74.8%) очакват да ползват голяма част от тези знания в бъдеще.През последните 12 месеца всеки участник е отделил средно по 39.8 часа за участие в неформално образование или обучение. Средната сума, отделена за неформално обучение от еднолице или от член на неговото домакинство, възлиза на 25.9 лева. Със сертификат (свидетелство за правоспособност) са приключили 23.7% от обученията.Придобитите нови знания и умения от неформалните обучения са помогнали на 74.5% от участвалите в обучение лица за по-добро професионално представяне, за 28.0% са допринесли за изпълнението на нови задачи (отговорности) на работното място, а за 9.6% са довели до увеличение на заплащането.Около 2 013.4 хил. души, или 50.8% от населението на възраст 25 - 64 години е участвало във форма на самостоятелно обучение през последните 12 месеца.Жените са по-активни от мъжете - съответно 52.5 и 49.1%. Значителни са различията по степен на завършено образование - 73.0% от лицата с висше образование са участвали в самостоятелно обучение, докато този дял е 48.0% при лицата със средно образование и 19.5% при лицата с основно или по-ниско образование.Най-висок е делът на участие при лицата на възраст 25 - 34 години - 58.3%, при съответно 51.1% при 35 - 54-годишните и 42.8% при тези на възраст 55 - 64 години. Основният метод за самообучение е с помощта на компютър (онлайн или офлайн), използван от 70.4% от лицата, участвали в тази форма на обучение, следван от образователните програми по телевизията или радиото (65.5%).Достъп до информация относно възможностите за образование и обучениеПрез последните 12 месеца 223.5 хил. лица (5.7%) на възраст 25 - 64 години са потърсили информация относно възможностите за образование и обучение, като жените са по-активни от мъжете - съответно 6.7 и 4.6%.Безплатна информация са получили 197.9 хил. - 41. 0% чрез личен контакт на място (\"лице в лице\"), а 35.9% дистанционно чрез интернет, телефон или имейл. Според източника, от който е получена безплатна информация, с най-висок дял са образователните институции (36.3%) и работодателите/организации на работодатели (24.9%).Пречки за участие във формално образование и обучение или в неформално обучениеСпоред резултатите от изследването 11.5% от населението на възраст 25 - 64 години заявяват нужда или желание за определено обучение, но не са успели да участват през последните 12 месеца.Основните пречки са: липса на свободно време (35.3%), твърде висока цена на образователната програма (20.9%) и липса на подходящо обучение за лицата (8.2%).Резултатите от изследването показват, че 49.5% от населението в активна трудова възраст (25 - 64 години) ползват поне един чужд език. С най-голям дял са лицата, които ползват английски език - 31.3%, следвани от използващите руски (22.1%), немски (5.7%) и френски език (3.2%).В разпределението на ползващите поне един чужд език по възраст има съществени различия. Сред най-младите (25 - 34 години) повече от половината ползват поне един чужд език (58.3%), докато този относителен дял за лицата на възраст 35 - 54 години и за най-възрастните (55 - 64 години) е съответно 49.8 и 40.2%.43.9% от населението на страната на възраст 25 - 64 години не е участвало в нито едно културно събитие (посещение на представление на живо, кино или културна забележителност) през последните 12 месеца. Посетилите културни мероприятия поне веднъж през последните 12 месеца са, както следва:През последните 12 месеца 53.1% са прочели поне една книга през свободното си време, като този дял бележи ръст от 4.2 процентни пункта спрямо 2011 година. Мъжете, прочели поне една книга през свободното си време, са 45.1%, а жените - 61.2%.Почти половината от населението (45.6%) чете вестници (включително електронни издания) всеки ден или почти всеки ден. Мъжете са по-активни в това отношение в сравнение с жените - съответно 48.5 и 42.7%.От хората с основно или по-ниско образование 9.3% четат вестници ежедневно, а сред тези със средно и висше образование - съответно 44.3 и 67.6%.В съответствие с препоръките на Европейската комисия в обхвата на изследването на образованието и обучението на възрастни са включени допълнително лицата на възраст 18 - 24 години.Около две трети (64.3%) от населението на възраст 18 - 24 години са участвали във формално образование през последните 12 месеца.От учащите на тази възраст най-висок е относителният дял на записалите се в образователно-квалификационна степен \"професионален бакалавър\" или \"бакалавър\" - 66.9%.В неформално обучение са участвали 22.8% от лицата, като половината от тях (49.2%) са записани в курсове. Самостоятелно са се обучавали 78.2%, а според начините за самообучение най-висок е относителният дял на ученето посредством компютър (онлайн и офлайн) - 75.2%.От населението на възраст 18 - 24 години 79.1% използват поне един чужд език, като сред ползваните чужди езици на първо място е английският език - 93.3%.Повече от половината (57.0%) от лицата в разглежданата възрастова група са посетили поне веднъж през последните 12 месеца представления на живо (пиеси, концерти, опери, балетни, танцови, шоу- спектакли). Делът на посетилите киносалон е 75.3%, а 49.1% са посетили културни забележителности (музеи, художествени галерии, етнографски комплекси, археологически разкопки, исторически забележителности).Две трети (64.3%) от населението в тази възрастова група е прочело поне една книга през свободното си време, като този дял при мъжете е 55.9%, а при жените - 73.0%.", "date": "2017.09.15", "title": "Почти 44% българи между 25-64 г. не са били на културно събитие за година"}
{"url": "https://news.bg/int-politics/400-bezhantsi-sa-se-zavarnali-po-domovete-si-v-siriya-za-poslednite-24-chasa.html", "text": "Повече от 400 бежанци са се завърнали по домовете си в Сирия за последните 24 часа.Това са съобщили от Руският център за помирение на враждуващите страни в Сирия, цитирани от ТАСС.В съобщението се цитират и градовете, от които са. По-рано стана ясно, че Турция, Русия и Иран се споразумяха за границите на зоните на деескалация, включително и Идлиб, главния регион, контролиран от опозицията. Това стана по време на преговорите за Сирия в казахстанската столица Астана.Преговорите ще продължат по въпроса кои сили ще бъдат разположени в Идлиб ", "date": "2017.09.15", "title": "400 бежанци са се завърнали по домовете си в Сирия за последните 24 часа"}
{"url": "https://news.bg/int-politics/84-sa-zhertvite-ot-atentata-v-irakskiya-grad-nasiriya.html", "text": "Най-малко 84 са жертвите от вчерашния двоен атентат в южния иракски град Насирия, предаде АФП.Ранените са 93-ма. Припомняме, че ДАЕШ пое отговорност за атаката. Това е най-тежката подобна, откакто групировката загуби контрола над Мосул. Източници от полицията поясниха, че един нападател е детонирал експлозиви в ресторанта,докато други трима или четирима са открили стрелба.Малко след това двама атентатори самоубийци, включително автомобил, натъпкан с експлозиви, се взривяват до пропускателен пункт, казаха иракски представителиАн Насирия е административен център на област Ди Кар. В нея има голямо шиитско население.", "date": "2017.09.15", "title": "84 са жертвите от атентата в иракския град Насирия"}
{"url": "https://news.bg/education/v-stolipinovo-obuchavat-na-balgarski-detsata-s-pari-ot-spreni-sotsialni-pomoshti-obyavi-sacheva.html", "text": "В едно училище в пловдивския квартал \"Столипиново\" вече е започната работа с парите, които са върнати обратно в училището от спрени социални помощи. Това заяви пред БНР заместник-министърът на образованието Деница Сачева. Нейните колеги са започнали работа по допълнителна подкрепа и по допълнително обучение по български език за децата.Като подчерта, че учениците не са пари, които идват в училище, Сачева съобщи, че се предвиждат промени във финансирането на училищата и в начина на формиране на делегираните бюджети.Предвиждат се промени в делегираните бюджети, които ще бъдат съобщени след началото на годината - за следващата календарна година. Делегираните бюджети няма да се формират единствено и само на база единствено на бройка на учениците. Ще има и много други компоненти в тях, включително работа с деца от уязвими, работа с деца в риск, с деца, за които се изисква допълнителна подкрепа и така нататък.Както заплащането на учителите, така и бюджетите на училищата в бъдеще ще се формират въз основа на качеството на работата, а не въз основа на бройката на децата.За съжаление много от децата, които в момента екипите търсят, се оказват в чужбина или не са на адресите, на които са посочени. Усилията ще са малко по-продължителни от очакваното, но със сигурност всички екипи са на терен, работят активно всеки ден и съм убедена, че усилията ще дадат своите добри резултати, обясни зам.-министърът.По отношение на опасността децата, които сега са записани в клас, отново да спрат да посещават училище, Сачева коментира, че категорични гаранции, че това няма да се случи, не могат да бъдат дадени. Зам.-министърът обаче изтъкна, че работата на екипите със семействата ще продължава и в хода на учебната година и ще бъде проследено дали децата посещават училище, като ще се прилагат и допълнителни мерки:Разбира се, такива категорични гаранции не можем да дадем, но ще бъдат положени всички усилия децата да останат класната стая, като за целта работата на екипа не трябва да се разглежда като еднократно посещение в дома на детето и след записването престава спира да работи с него - напротив.Мерките, които се дават за всяко едно дете, са различни - посещение на социални услуги, работа със специалисти, допълнително изучаване на български език, така че със сигурност работата с едно дете на практика започва след убеждаването на неговите родители то да бъде записано обратно на училище.И екипите ще трябва да дават регулярна информация за това какво се случва. Освен това дейността на тези екипи, разбира се, е насочена и към това децата да останат в класните стаи не само първите дни, а и въобще - до края на учебната година и след това.Зам.-министър Сачева припомни, че има и санкции за родителите, които не изпращат децата си на училище - напр. глоби или спиране на социални помощи. Тя добави, че близо 3 милиона лева са преведени към учебните институции от спрени сoциални помощи на родители, чиито деца не са на училище.Според Галина Евденова - началник на врачанското Управление на образованието, често причините за отпадането от образователната са социални. Най-често това е по социални причини. Не ги делим по различните видове етнос - и в българския, и в ромския етнос има семейства, които наистина изнемогват, но това е идеята сега с привличането и на другите институции, които ще подпомагат.И ученици, които имат такива проблеми и по тази причина не посещават училище, ще получават в натура дрехи, учебници, книги, храна и така нататък, в зависимост от това, от какво имат нужда.", "date": "2017.09.15", "title": "В Столипиново обучават на български децата с пари от спрени социални помощи, обяви Сачева"}
{"url": "https://news.bg/crime/edin-ranen-i-chetirima-zadarzhani-za-boy-v-aytosko-selo.html", "text": "Полицията изяснява обстоятелствата около сбиване в айтоското село Мъглен. Това съобщиха от пресцентъра на МВР. Около 16.30 часа днес е бил подаден сигнал за скандал, прераснал в сбиване. Това е станал в района на кравеферма в Мъглен.Пострадал е 25-годишен бургазлия.За срок до 24 часа са задържани четирима мъже. По случая в РУ-Айтос е образувано досъдебно производство. От Организация за закрила на българските граждани (ОЗБГ) твърдят в сигнал до медиите, че става въпрос за непредизвикан побой с брадви на роми над българи. Писмото им е придружено от видеа. Те са били предадени от подателя, за да не бъде потулен случаят. Подателят дори идентифицира един от нападателите. ", "date": "2017.09.15", "title": "Един ранен и четирима задържани за бой в айтоско село"}
{"url": "https://news.bg/regions/na-svoboda-sa-pusnati-15-leshoyadi-v-sliven.html", "text": "В началото на седмицата е била отворена вратата на волиерата за адаптация на лешояди, която се намира в местността Каракютюк, ПП Сините камъни. Освободени са били общи 15 белоглави лешояди. Това съобщават от \"Зелени Балкани\". Птиците са пристигнали у нас между 2012 и 2014-та година от специални центрове за рехабилитация, където са попаднали и лекувани, но вместо да бъдат освободени, са изпратени да станат част от завръщането на лешоядите в България.Причината да ги държат толкова много е възрастта им. В първите си години, лешоядите се отдават на скитания и често се отдалечават на стотици километри от дома, в търсене на подходящо място да се заселят за постоянно. Този период вече е преминал и лешоядите би трябвало да са вече готови да се установят. Понеже не познават други места освен Сливенския Балкан, надеждите са още в предстоящия размножителен сезон те да се присъединят към новосформираната колония от гнездящи белоглави тук.Един от 15-те е бил маркиран със специален крилен предавател, за да се проследи пътят на лешоядите и скоро се очакват данни.Във волиерата остават още 6 птици. Докато продължава адаптацията, тези птици ще служат за примамка на лешоядите, които вече освободихме и които посещават района. Така волиерата очаква своите първи черни лешояди, които ще пристигнат до пролетта на 2018 година.Волиерата и площадката за подхранване се поддържат в рамките на проект Нов живот за лешоядите LIFE14 NAT/BG/649. Целта на проекта е да подсили новосъздадените популации на белоглави лешояди в Стара планина и направи следващата крачка към възстановяването на черния лешояд като гнездящ вид в района. ", "date": "2017.09.15", "title": "На свобода са пуснати 15 лешояди в Сливен "}
{"url": "https://news.bg/world/identifitsiraha-zapodozryan-za-atentata-v-metroto-v-london.html", "text": "Британските служби за сигурност са идентифицирали заподозрян, замесен в атентата в натоварен метровлак в Западен Лондон с помощта на кадри от камерите за видеонаблюдение, съобщава Sky News, цитирайки източници от службите за сигурност.\"Източници от службите за сигурност твърдят, че са идентифицирали заподозрян, замесен в атентата с помощта на камери за видеонаблюдение\", посочи журналист на британската медия в \"Туитър\".Междувременно след заседанието на комисията за извънредни ситуации \"Кобра\", британският премиер Тереза Мей благодари на службите за спешно реагиране за професионализма и смелостта им.По думите ѝ, полицията правела всичко възможно, за да идентифицира отговорните за терористичната атака и да ги изправи пред съда, но призова обществеността да продължи да живее нормално живота си.След заседанието на \"Кобра\" не беше увеличено нивото на заплаха от тероризъм до най-високото критично равнище, уточни британският премиер.Нивото на заплаха се увеличава до критично равнище, ако службите за сигурност смятат, че заплахата от следваща атака е непосредствено надвиснала.\"Заплахата от тероризъм, пред която сме изправени, продължава да е много сериозна, но като работим заедно, ние ще ги победим\", добави Тереза Мей.Според експерти експлозията в метрото показва, че шансът терористите да причинят големи поражения не са били големи.", "date": "2017.09.15", "title": "Идентифицираха заподозрян за атентата в метрото в Лондон"}
{"url": "https://news.bg/crime/18-godini-zatvor-za-akusherkata-kovacheva.html", "text": "18 години затвор е присъдата на акушерката Емилия Ковачева. Съдът я призна за виновна в умишлен опит за убийство на тридневното бебе Никол.С решението си съдът промени и мярката й за неотклонение от  на \"домашен арест\". Съдът присъди и Ковачева да плати на родителите на битото бебе обезщетение от 400 000 лв.Решението подлежи на обжалване.Припомняме, акушерката  на бебето Никол, в нощта на 18 април 2015 г., когато то е било едва на четири дни. Днес в съда беше изслушана и последната петорна техническа експертиза.Срещу акушерката  за малтретиране на новородени.  в началото на миналата година, а в началото на месец февруари станаха ясни  относно състоянието на детето. Черепно-мозъчната травма на малката Никол е станала вследствие на травматично въздействие - .Последните думи на Ковачева пред съда бяха: \"Моля да бъда оправдана.\"Прокуратурата поиска 12 години затвор за Емилия Ковачева, като вменяема и можеща да носи отговорност. По думите на прокурор Христов деянието й се отличава с особена жестокост, ярост и садизъм. Експертизите по делото доказали, че записите, уловили побоя, са автентични, без манипулация и без наслагване. Побоят е можело да е с фатален край за бебето, като единствено намесата на лекарите е спасила живота на малката Никол.Адвокатът на родителите на бебето Никол поиска от съда най-тежкото наказание за Ковачева - доживотен затвор без право на замяна. Родителите не приемат друго наказание, посочи адвокатът. \"Те не искат в бъдеще и други деца да бъдат малтретирани.\" Тя поиска също да бъде уважен и гражданският иск на родителите.Процесът срещу Емилия Ковачева се отличаваше с много обвинения от страна на адвоката на обвинеямата Владислав Янев по отношение на начина, по който медиите отразяват случая. Според него медиите са манипулирали и настройвали обществото и Ковачева е била сатанизирана.На днешното съдебно заседание Владислав Янев пледира клиентката му да бъде оправдана. Адвокатът поиска и съдът да вземе под внимание тежките условия на работа.След прочитането на присъдата родителите на Никол заявиха пред журналисти, че ще обжалват, защото 18 години затвор не са достатъчни. \"Това не е краят, а началото на края\", каза бащата на детето Румен Димитров и добави, че надеждата му за справедливост се е възвърнала, защото са очаквали \"и повече и по-малко\".Никол към днешна дата е добре, коментираха още родителите. Майката на Никол не очаква да получи извинение, защото акушерката не се признава за виновна.\"Тя си смени няколко пъти версиите. В началото си призна всичко, след това беше преуморена, след имаше бели петна и накрая каза, че не го е извършила\", подчерта Димитров.Родителите не желаят никакъв контакт с акушерката Емилия Ковачева.", "date": "2017.09.15", "title": "18 години затвор за акушерката Ковачева"}
{"url": "https://news.bg/weather/goreshta-sabota-ni-ochakva.html", "text": "Слънчево и горещо време ни очаква в събота, съобщиха от НИМХ на БАН. В сутрешните часове в източните райони ще има краткотрайна мъгла или ниска облачност. Вятърът в Дунавската равнина ще се ориентира от изток-югоизток. В източните райони ще е предимно умерен.  Максималните температури ще са между 31 и 36 градуса. Атмосферното налягане ще се задържи малко по-ниско от средното за месеца. Подобна е прогнозата и за неделя. ", "date": "2017.09.15", "title": "Гореща събота ни очаква"}
{"url": "https://news.bg/int-politics/29-sa-ranenite-pri-atentata-v-londonskoto-metro.html", "text": "Най-малко 29 души са ранени при днешния атентат в лондонското метро по последни данни, предадоха световните информационни агенции. От тях 21 остават в болницата. Припомняме, че атентатът стана тази сутрин в последния вагон на влак на станция \"Парсънс Грийн\".Лондонската полиция потвърди, че става въпрос за тероризъм.Заместник-комисарят на Скотланд ярд Марк Роули съобщи пред медиите, че е използвано самоделно взривно устройство.Районът все още е отцепен. Издирва се заподозреният за кървавия акт на насилие. По-рано беше съобщено, че той е бил идентифициран с кадри от охранителните камери. Задържани обаче все още няма. Кметът на Лондон Садик Хан е потвърдил за издирването. ", "date": "2017.09.15", "title": "29 са ранените при атентата в лондонското метро"}
{"url": "https://news.bg/int-politics/islyamska-darzhava-poe-otgovornost-za-atakata-v-londonskoto-metro.html", "text": "Групировката \"Ислямска държава\" е поела отговорност за терористичното нападение, извършено тази сутрин в лондонското метро, предадоха световните информационни агенции. Това са направили джихадистите чрез агенцията си \"Амак\".При атаката няма загинали, но 29 души бяха ранени, като почти всички остават за лечение в болница.Междувремено,  властите повишиха нивото на терористична заплаха. Сега то е \"критично\". Това е съобщил премиерът Тереза Мей. Това бе очаквана стъпка и означава, че има голяма вероятност да последва терористична атака. Издирва се заподозреният зад атаката. Той е бил идентифициран. ", "date": "2017.09.15", "title": "\"Ислямска държава\" пое отговорност за атаката в лондонското метро "}
{"url": "https://news.bg/politics/interesat-na-darzhavata-e-zashtiten-garantira-karanikolov.html", "text": "Интересът на държавата е защитен, дори тя ще получи по-големи приходи и дивиденти след прекратяването на договорите между \"Кинтекс\" и \"Емко\".Това каза министърът на икономиката Емил Караниколов на извънреден брифинг в Министерство на икономиката и енергетиката в отговор на изнесената по-рано информация от централата на АБВ за дружеството \"Емко\".Караниколов обясни, че държавата, за която много хора днес са се притеснили, че не са защитени интересите й, не само ще си получи парите от двете дружества - производител и посредник, но и ще получи дивиденти от тях.Той информира, че очаква ръководството на \"Емко\" да отстрани нередностите, констатирани от служба КОС и от Пожарна безопасност, за да бъде възстановен лиценза й. Караниколов обясни, че решението за отнемането на лиценза на дружеството се взима само и единствено от Междуведомствения съвет по отбрана и индустрия. Лицензът на \"Емко\" е спрян за срок от 6 месеца или до отстраняване на нередностите.\"Преди около две седмици получихме писмо от дружеството \"Емко\" с приложени три констативни протокола от служба КОС. В третия имаше отново предписания за отстраняване на нередностите като е бил посочен срок от един месец за тези отстранявания\", посочи Караниколов.Очаква се в понеделник да заседава Междуведомствения съвет по отбраната и индустрията към Министерския съвет. Секретарят на съвета Аню Ангелов е изпратил писмо да полицията, с което да поиска информация дали са отстранени всички нередности, констатирани от всички органи.\"Имаме уверението, че писмото от полицията ще бъде готово. В понеделник ще има Междуведомствен съвет, който ще разгледа като извънредна точка информацията\", увери той.По думите на Караниколов това е решение и на съпредседателя Красимир Каракачанов. \"Министър Каракачанов няма нужда от адвокати, той е присъствал на тези заседания, включително, когато бе спрян лиценза на \"Емко\". В случаите, когато не е присъствал, винаги е бил канен. Той е изпращал негови представители, които са гласували. Некоректно е твърдението, че той не участвал\", заяви Караниколов във връзка с изнесената информация от Румен Петков.Във връзка с информациите, че сме предприели действия за прекратяване на договорите на \"Кинтекс\" с дружеството \"Емко\" министърът заяви: \"Съветът на директорите на дружеството \"Кинтекс\" е преразгледало търговския лист на взаимоотношенията с \"Емко\".Това е станало предвид на отнетия лиценз и поради факта, че това може да доведе до неизпълнение на договорите с чуждестранни бенефициенти, това би нарушило интереса на \"Кинтекс\".Обръщам внимание, че неустойките, които \"Кинтекс\" ще плати, са много по-големи. Не знам защо договорите са направени така. От неустойките, които след това страната производител, в случая - \"Емко\" трябва да плати, към момента не са изтекли сроковете за доставка на това оръжие. За да го обезпечат, \"Кинтекс\" сключи незабавно договори с дружеството ВМЗ \"Сопот\", уточни Караниколов.Относно това, че \"Кинтекс\" няма да получи парите си, икономическият министър заяви, че \"Кинтекс\" е защитил интереса на държавата, обезпечил е договорите.\"Никъде във външните договори с бенефециенти не е посочено кой трябва да е производител. Дадени са спецификации, на които трябва да отговарят съответните изделия.  - това го знаем всички и то доста добре, ще изпълнят в срокове и ще бъдат получени. Тоест от една страна държавата, за която много хора са се притеснили, включително и днес говореха, че не са защитени интересите, държавата ще получи парите и като производител, а \"Кинтекс\" ще си получи парите като посредник. Това е държавен посредник. Тук правителството и аз не говорим за премахване на държавния посредник, а , които стоят на входа и на изходите на държавните дружества\", коментира Караниколов.Той визира дружествата, които продават материали. Освен, че ще бъдат обезпечени договорите към външните клиенти за доставка на оръжие, веднага след получаване на сумите - ще бъдат платени данъците. \"ВМЗ ще вземат парите като производител, \"Кинтекс\" ще си вземе парите като посредник, а освен това държавата ще вземе и от двете дружества дивиденти, тоест държавата по никакъв начин няма да загуби\", категоричен бе икономическият министър.", "date": "2017.09.15", "title": "Интересът на държавата е защитен, гарантира Караниколов"}
{"url": "https://news.bg/world/nyama-myasto-za-turtsiya-v-es-kategorichni-v-berlin.html", "text": "Германският външен министър Зигмар Габриел заяви в радиоинтервю, че ЕС трябва да прекрати преговорите с Турция за присъединяване към съюза, защото Анкара нарушава човешките права, информира Ройтерс.\"\", каза той пред SWR.Габриел добави, че ЕС може да развие \"нова форма на сътрудничество\" по време на преговорите с Великобритания за Брекзит и че този модел може да се използва и за други държави като Турция.По време на телевизионния дебат преди парламентарните избори в Германия на 24 септември Ангела Меркел и Мартин Шулц обявиха, че ще настояват ЕС да прекрати преговорите с Турция за еврочленство.", "date": "2017.09.15", "title": "Няма място за Турция в ЕС, категорични в Берлин"}
{"url": "https://news.bg/regions/panagyurishte-e-v-bedstveno-polozhenie-zaradi-zasushavane.html", "text": "Поради настъпилото продължително засушаване през август и септември, довело до силно намаляване дебита на откритите водоизточници, захранващи речните водохващания и дренажни системи, водоснабдяващи населените места на община Панагюрище и невъзможността за водоподаване поради множество аварии на магистралния водопровод се стигна до остър недостиг на вода за питейно-битови нужди.Основното водоснабдяване на община Панагюрище за периода на засушаването до 13 септември се извършва чрез магистрален водопровод село Злокучене. Същият е крайно амортизиран, с множество течове по трасето и постоянни аварии, поради което по него не достига необходимото количество вода до град Панагюрище и околните села.През последните 3 дни вследствие на множеството тежки аварии - 4 броя, а за последните 10 дни - общо 16 аварии, по магистралния водопровод е невъзможно подаването на вода към община Панагюрище.Предвид гореизложеното и с цел недопускане на рискове за здравето и живота на жителите на община Панагюрище и необходимостта от провеждане на неотложни аварийно-възстановителни работи на централния водопровод, със  на община Панагюрище е обявено бедствено положение за населените места от община Панагюрище - град Панагюрище, село Бъта, село Баня, село Оборище, село Елшица, село Левски, село Поибрене и село Попинци.Срокът на действие на бедственото положение е 11 часа на 21 септември.За овладяване на бедствието ще бъдат предприети следните мерки:- Авариен ремонт на магистрален водопровод от село Злокучене в участъка от т. 39 по посока ОШ \"Бошуля\" с дължина 1 км. и от т. 40 по посока ПС ІІІ подем - 1 км.- До нормализиране на водоснабдяването с питейна вода на населените места в общината ще се доставя вода от магистралния водопровод /при наличие на вода/, от откритите водоизточници, а при невъзможност и чрез водоноски.За преодоляване на кризисната ситуация е сформиран щаб за координация на извършваните неотложни аварийно-възстановителни работи.Кметът на община Панагюрище Никола Белишки призовава всички жители на община Панагюрище да проявят търпение и разбиране за преодоляване на тази кризисна ситуация.", "date": "2017.09.15", "title": "Панагюрище е в бедствено положение заради засушаване"}
{"url": "https://news.bg/society/kak-da-razpoznavame-izmamite-pri-rabota-v-chuzhbina-informirat-ot-git.html", "text": "Българското законодателство забранява на фирмите - посредници да изискват каквито и да е суми от търсещите работа лица, припомнят от ГИТ.Искането на различни суми под формата на такси и други услуги при оферти за осигуряване на работа в чужбина е един от най-сериозните белези за измама.Други сигнали за измама са, когато обещаващите работа отказват среща на живо с търсещите работа и комуникацията се води само онлайн или по телефон, като се изисква превеждане на пари по сметка. Срещите се уговарят на публично място, вместо в офис или на други места, които не са офиси.При използване на фирми - посредници, и на предприятия, които осигуряват временна работа, трябва да се направи справка в специалните регистри дали те имат регистрация в Агенцията по заетостта. Списъците са публични на сайта на Агенцията.При наемане на лица с цел командироване в чужбина, трябва да се провери дали предприятието, което командирова има същата дейност и в България. Ако то не развива такава и се сключва договор с лицето само за да бъде то командировано в чужбина, това също е сигнал за измама.Ако фирма посредник осигурява работа, трябва да има сключен посреднически договор между фирмата и търсещото работа лице, който трябва да съдържа задължително клаузите, регламентирани в Наредбата за условията и реда за извършване на посредническа дейност по наемане на работа.Служителят трябва да бъде предварително запознат с условията на работа в държавата, където ще бъде изпратено, и с данните на работодателя. То трябва да тръгне от България със сключен трудов договор с работодател в приемащата държава, преведен на български език.Най-често се изготвят двуезични договори, в които трябва да бъдат уговорени условията на заплащане, продължителността на работния ден, почивки и отпуски, и др. Тези условия трябва да бъдат поне минималните за приемащата държава. В договора трябва да се упомене и за чия сметка са разноските по пътуването и други разходи. Задължителните клаузи в този трудов договор са регламентирани в чл. 30 от Наредбата.При командироване работодателят трябва да сключи допълнително споразумение с работника или служителя, което трябва да съдържа задължително условията, разписани в чл. 2 на Наредбата.От Инспекцията по труда в последните години отчитат, че работници и служители се изпращат в чужбина основно чрез командироване. Сигналите, които постъпват в Инспекцията, касаят най-вече неспазено изискване възнагражденията да бъдат равни поне на минималните в приемащата държава.При използване на фирми - посредници, едно от най-честите установявани нарушения е липсата на трудов договор с работодател от приемащата държава, който трябва да бъде предоставен на лицето преди заминаването.Друго често нарушение е, че посредниците или предприятията, които осигуряват временна работа, или работодателите, които командироват свои работници и служители, не ги информират за условията на труд и заплащане в приемащата държава. Тези задължения са описани в нормативните документи.Напоследък са получени няколко сигнала от работещи в Чехия, Словения, Словакия и Германия лица, които сами са си намерили работа. Местните работодатели не са им изплатили заработените възнаграждения.В тези случаи ИА ГИТ информира местните контролни органи за извършване на проверка по компетентност. За да бъде изпратено такова искане и потърсено съдействието на компетентните контролни органи на съответната държава обаче е необходимо потърпевшите да предоставят максимално повече данни за работодателя. Сред тяха са сключени трудови договори, платежни и други документи, касаещи трудовите им взаимоотношения, каквито често не се предоставят в сигналите.", "date": "2017.09.15", "title": "Как да разпознаваме измамите при работа в чужбина, информират от ГИТ"}
{"url": "https://news.bg/int-politics/tramp-osadi-atakata-v-london-zove-za-kruti-merki-sreshtu-teroristite.html", "text": "Американският президент Доналд Тръмп осъди терористичната атака в лондонската метростанция \"Parsons Green\" по обичайния си начин - в профила си в \"Туитър\".Тръмп призова британската полиция да бъде \"проактивна\" и нарече извършителя на атаката \"загубеняк\".\"Още една атака в Лондон от терорист загубеняк. Това са болни и побъркани хора, които са били в полезрението на Скотланд Ярд. Трябва да бъдете проактивни!\", настоя американският държавен глава.Тръмп също така написа: \"С жалките терористи трябва да се действа по много по-твърд начин. Интернет е основният им инструмент за набиране на кадри, който трябва да отрежем и да използваме по-добре!\"Американският президент също така приветства напредъка, постигнат от неговата администрация срещу терористичната групировка ДАЕШ (\"Ислямска държава\"). Президентът сравни усилията на правителството си с предишната администрация, отбелязвайки, че САЩ трябва да са по-проактивни в борбата срещу екстремизма.\"През последните 9 месеца постигнахме по-голяма напредък срещу ДАЕШ в сравнение с администрацията на Обама в продължение на 8 години. Трябва да бъдем проактивни и лоши!\", настоя той.", "date": "2017.09.15", "title": "Тръмп осъди атаката в Лондон, зове за крути мерки срещу терористите"}
{"url": "https://news.bg/world/skok-na-broya-na-gladuvashtite-po-sveta-prez-2016-g.html", "text": "Отчетено е нарастване на броя на гладуващите хора по света след много години на спад. Това става ясно от доклад на ООН, цитиран от ДПА.През 2016 г. 815 милиона души не са имали достъп до достатъчно храна в сравнение със 777 милиона през 2015 г.Според Състоянието на продоволствената несигурност и храната по света броят на гладуващите постоянно намалява от 926 милиона души през 2005 г. до 795 милиона през 2010 г. и като цяло се е стабилизирало, но през последната година има \"обезпокоителен\" скок.В проценти делът на световното население, изправено пред хроничен недостиг на храна, е паднал от под 15% през 2000 г. до най-ниското ниво от 10,6 на сто през 2015 г. Но през миналата година се е увеличил до 11%.Агенциите на ООН винят \"конфликтите и свързаните с климата шокове\", такива като климатичното явление Ел Ниньо, за \"остро\" влошаващата се продоволствена сигурност в Субсахарска Африка, Югоизточна Азия и Западна Азия.Най-голям риск от глад има в Южен Судан, Североизточна Нигерия, Сомалия и Йемен.Публикуваният днес доклад е изготвен от УНИЦЕФ, Световната здравна организация, Организацията по прехрана и земеделие, Международния фонд за селскостопанско развитие и Световната продоволствена програма.520 милиона души гладуват в Азия, а в Африка 20% от населението - 243 милиона души.Сред децата 5,1 милиона са твърде ниски за възрастта си, а 52 милиона са много слаби за възрастта си, 41 милиона пък са с наднормено тегло. Обаче навсякъде се отчита затлъстяване, засегнати са 641 милиона души или 13% от световното население.", "date": "2017.09.15", "title": "Скок на броя на гладуващите по света през 2016 г. "}
{"url": "https://news.bg/health/mz-oprovergava-trevogata-iztekla-ot-fonda-za-lechenie-na-detsa.html", "text": "Разпространеното по-рано съобщение от Пенка Георгиева озаглавено \"Едно дете вече е първа жертва на решението на министъра на здравеопазването за уволнение на работещ директор на Фонд за лечение на деца\" е абсолютно манипулативно, съобщава в своя позиция министерство на здравеопазването.МЗ информира, че в периода 8 - 23 август, детето е лекувано в Детската онкохематологична клиника към УМБАЛ \"Царица Йоанна-ИСУЛ\", като поставената диагноза е \"Класически Хочкинов лимфон\". Пациентът е изписан по настояване на родителите и от 26 евгуст е хоспитализиран в болница \"Kantonsspital St.Gallen\", Швейцария.На 12 септември родителите подават заявление пред ЦФЛД за организационно и финансово подпомагане на лечението в същата болница - в Швейцария, като в периода 12-15 септември (от подаването до днес) не са потърсили контакт с Фонда.Д-р Мариета Райкова е изискала становища от проф. Добрин Константинов, национален консултант по Детска онкохематология и от външните експерти към ЦФЛД - доц. д-р Мария Спасова, завеждащ Онкохематологично отделение в УМБАЛ \"Св. Георги\" - Пловдив и доц. д-р Валерия Калева, завеждащ Специализирана детска клиника по клинична хематология и онкология в УМБАЛ \"Св. Марина\" - Варна.По заявлението на детето вече са постъпили становища и те ще бъдат предоставени за разглеждане от Обществения съвет.Пределно ясно е, че жертва няма, че случаят по никакъв начин не е обвързан нито с решенията на министъра на здравеопазването, нито с лицето, изпълняващо длъжността директор на ЦФЛД. В момента детето е под лекарско наблюдение, а документацията по заявлението му се разглежда по реда на Правилника за дейността на Фонда, коментират от МЗ.Министерство на здравеопазването се обръща към г-жа Георгиева, за да ѝ напомни, че е недопустимо да се спекулира с детски съдби, което, за наша изненада, тя си е позволила. Неморално е здравословните проблеми на децата и болката на техните семейства да бъдат употребявани за формиране на внушения, допълват от министерството.МЗ вярва, че с присъствието си в Обществения съвет на Фонда, неправителствените пациентски организации имат за задача да гарантират обективност и прозрачност на процесите, неизменна част от което е и поднасянето на истината.Припомняме, сигналът на Георгиева дойде няколко дни след поредната смяна на ръководството на Център Фонда за лечение на деца и .Самата а, след като предшественикът й проф. Владимир Пилософ напусна по искане на служебния здравен министър д-р Илко Семерджиев. Именно по негово време бе извършена промяна в правилника на Обществения съвет на Фонда, както и промяна в състава му, който се избира на ротационен принцип и е мандатен.Шест месеца по-рано обаче, след като  и обвиниха предишния директор Павел Александров в корупция и престъпления. Сред обвиненията, които излязоха в публичното пространство тогава бяха именно, че е изпращал деца да се лекуват в чужбина, въпреки че това е можело да става в България, както и че е подписвал формуляра S2, за който е обвинена и д-р Троева.И до този момент не е ясно точно обвинението, което е повдигнато на Александров и две служителки в администрацията на фонда.Също така не става ясна и процедурата, по която е трябвало да подходи доктор Троева, за да спази закона.", "date": "2017.09.15", "title": "МЗ опровергава тревогата, изтекла от Фонда за лечение на деца"}
{"url": "https://news.bg/int-politics/tramp-nastoya-za-dalech-po-golyama-i-tezhka-zabrana-za-patuvane-v-sasht.html", "text": "Американският президент Доналд Тръмп настоя в профила си в \"Туитър\", че забраната за пътуване в САЩ трябва да бъде по-голяма и по-тежка.\"Забраната за пътуване в САЩ трябва да бъде далеч по-голяма, по-тежка и по-конкретна - но тъпото е, че това не би било политическо коректно!\", коментира Тръмп.Преди дни Върховният съд на САЩ затвърди забраната за пътуване, наложена от администрацията на Тръмп преди месеци, като с това се забранява на приблизително 24 хил. бежанци да влязат в страната.Върховният съд блокира решението на по-нискостоящия федерален апелативен съд от миналата седмица, в което се освобождават от забраната бежанците, които имат договорни ангажименти с организации за презаселване.Върховният съд е насрочил заседание за 10 октомври за изслушване на аргументи относно законността на забраната на Тръмп за пътуване, която наложи 90-дневна забрана за влизане в САЩ на хора от Иран, Либия, Сомалия, Судан, Сирия и Йемен и 120-дневна забрана за бежанци.", "date": "2017.09.15", "title": "Тръмп настоя за далеч по-голяма и тежка забрана за пътуване в САЩ"}
{"url": "https://news.bg/comments/za-osinovyavaneto-dupkite-v-zakona-i-za-dobroto-vapreki-vsichko.html", "text": "Може би едно от най-благородните и истински добри неща, които човек би могъл да направи в живота си е, да си осинови дете. Зад подобна стъпка със сигурност се крият часове и дни на въпроси, притеснения, немалко страхове, но и много, много надежда за споделено щастие.Именно заради всичко това би трябвало онова, което наричаме държава, да действа с пълната си подкрепа и да създаде условия, при които в този преломен момент условностите \"преди\" не са пречка, а периодът \"след\"- изпълнен единствено с опознаване и грижа за радостта, прекрачила нечий дом.Хубавата новина е, че да осиновиш дете в България отдавна не е така трудно. Целият процес стана далеч по-улеснен, а мрачните разкази за изнудвания, искани подкупи и разчитане на добре сработената у нас система на \"връзките\" останаха в миналото. Или поне се надяваме да са. Лошата е, че едно скорошно решение на Комисията за защита от дискриминация (КЗД) доказа, че процесът на осиновяване у нас все още има нужда от подобрение и че някои моменти, които биха улеснили родителите и биха им дали доза спокойствие, \"куцат\".Какво постанови КЗД?Антидискриминационният орган излезе с решение, в което постанови дискриминация по отношение на полагащия се отпуск при осиновяване. Проблемът произхожда от факта, че според Кодекса за социално осигуряване осиновителките се ползват с правата на биологичните майки, родили и отглеждащи децата си, но до навършване на съответната възраст на детето.С други думи - когато жена роди дете в България тя има право на една година отпуск по майчинство в размер на 90% от дохода, върху който се е осигурявала и за който е плащала немалка част от възнаграждението си, и още една година отпуск, който от години е замразен на 340 лв. При жените, осиновили дете на възраст до 2 години, обаче отпускът се изчислява спрямо възрастта на детето.Имайки предвид факта, че по закон изоставените деца се вписват в регистъра за осиновяване, ако не са потърсени от биологичните си родители шест месеца, и последващите административни и съдебни процедури, които също отнемат време, най-ранната възраст, на която малкият човек прекачва прага на новия си дом, е не по-рано от 8-9 месеца. Така ако имат късмета всичко да се случи бързо, осиновителките ще имат право на висоплатения си отпуск едва 2-3 месеца, след които ще трябва или да разчитат на други доходи или да се върнат на работа, защото с подобна сума, каквото се полага през втората година от майчинството у нас, деца се отглеждат на \"магия\".Още по-големият законов парадокс произхожда от факта, че жените, осиновили дете на възраст между 2 и 5 години, имат право на 90% от заплата си за период от една година и се явяват \"привилегировани\" , което само по себе си също е абсурдно, когато говорим за осиновяване.ПропускВ този си вид законовата рамка доказва, че някой по някаква неясна причина е пропуснал да разгледа в подробности хипотезата на осиновяване на възраст между 1 и 2 години, с което на практика е ощетил жените, станали майки именно на деца на такава възраст. И въпреки че, мнозина ще кажат, че доходите не трябва и не бива да са ключов фактор при една така важна стъпка в живота на едно цяло семейство, редно е да си зададем въпроса дали именно в този момент, жените, решили се да дадат дом, възпитание и най-важното - обич на едно до вчера изоставено дете, заслужават да бъдат ощетявани по какъвто и да е било начин?Или заслужават спокойствие и време, в което да общуват пълноценно с детето си, без притеснения, породени от материални грижи, поне доколкото това зависи от доскорошните им доходи?От години организации като Българската асоциация \"Осиновени и осиновители\" -БАОО повдига въпросите, свързани с правата на осиновителите. Именно те първи съобщиха за решението на КЗД и настояха за реални стъпки към промяна на конкретните пропуски. Обнадеждващото в казуса е, че и с него се ангажира министерството на труда и социалната политика. Което всъщност е и негово задължение, поне с оглед на решението на КЗД, в което се постановява тримесечен срок, в който ведомството да излезе с предложения за законови промени.В отговор до news.bg по темата от МТСП заявиха, че \"Големият въпрос е кога те действително ще станат факт. А докато това се случи, остава да вярваме, че едно малко камъче няма да отклони никой от големия път да даде щастие и нов живот на едно дете, чиято съдба се решава повторно. За добро.", "date": "2017.09.15", "title": "За осиновяването, „дупките в закона” и за доброто въпреки всичко "}
{"url": "https://news.bg/crime/gdbop-zadarzha-grupa-narkoplasyori-v-slanchev-bryag.html", "text": "Служители на ГДБОП задържаха четирима за разпространение на наркотици. Операцията е проведена в курорта Слънчев бряг под наблюдението на Специализираната прокуратураВ хода на акцията проведена на 13 септември са задържани участници в организирана престъпна група, занимавала се с разпространение на наркотици в Слънчев бряг и други селища в страната. Според събраните до момента данни, четиримата задържани - С.К., А.П., Р.М. и Д.И. са започнали престъпната си дейност през януари.От началото на летния сезон те пласирали предимно кокаин на чужди и български граждани в Слънчев бряг.При извършените процесуално-следствени действия, от С.К. и от жилището му са иззети общо 23.44 грама кокаин, разпределени в дози и подготвени за продажба. Количества от същия наркотик са открити и у Р.М.С постановления на прокурор от Специализираната прокуратура на трима от задържаните са наложени 72-часови мерки за неотклонение. Днес ще бъде внесено искане в Специализирания наказателен съд за налагане на постоянни мерки \"задържане под стража\" за всеки от тях. Д.И. е с мярка \"парична гаранция\" от 2000 лева.", "date": "2017.09.15", "title": "ГДБОП задържа група наркопласьори в Слънчев бряг"}
{"url": "https://news.bg/int-politics/amerikanski-dron-likvidira-trima-ekstremisti-v-pakistan.html", "text": "Предполагаем американски безпилотен самолет е ликвидирал трима екстремисти в Пакистан близо до границата с Афганистан, съобщиха местните власти, цитирани от \"Ройтерс\".Уточнява се, че дронът е хвърлил две ракети.\"Две ракети бяха хвърлени по къщата на маулави Мохиб и трима души бяха убити\", изтъкнаха от управата на региона, където се намира атакуваната къща.Според източници от средите на афганистанските талибани атаката е била насочена срещу екстремистката мрежа \"Хакани\". Ако информацията бъде потвърдена, това ще бъде първият удар с дрон в Пакистан, откакто американският президент Доналд Тръмп очерта нова стратегия за Афганистан и натисна Исламабад да предприеме по-сериозни действия срещу базираната в Пакистан мрежа \"Хакани\", които са съюзници с талибаните в Афганистан. Два източника от афганистанските талибани, пожелали да останат анонимни, са заявили, че маулави Мохиб е свързан с мрежата \"Хакани\". ", "date": "2017.09.15", "title": "Американски дрон ликвидира трима екстремисти в Пакистан"}
{"url": "https://news.bg/society/mvnr-osadi-porugavaneto-na-evreyskoto-grobishte-v-sofiya.html", "text": "Министерството на външните работи осъжда поругаването на надгробни плочи в еврейското гробище в Централен Софийски гробищен парк.Оскверняването на религиозни паметни знаци е акт на вандализъм, който е посегателство срещу човешките принципи и добродетели, както и срещу най-ценните достойнства на българския дух.Българското общество е пример за проява на търпимост, доброжелателство и уважение между хората с различен етнос, религия и култура.Подобни действия са в пълно противоречие с моралния избор на българското общество, доказало през вековете силите си в защита на принципите и ценностите на хуманизма, толерантността, върховенството на закона.Уверени сме, че извършителите на този акт ще бъдат разкрити от компетентните български институции и ще понесат своята отговорност.", "date": "2017.09.15", "title": "МВнР осъди поругаването на еврейското гробище в София"}
{"url": "https://news.bg/crime/politsiyata-v-pleven-spasi-35-godishna-otvlechena-zhena.html", "text": "Криминалисти от ОДМВР - Плевен спасиха 35-годишна жена, изведена насила от дома си в село в областта. В резултат на незабавните действия в Плевен била засечена колата, с която била отведена, жената е невредима. С прокурорско постановление на 64-годишния извършител е наложена 72-часова мярка за задържане.Издирвателните и заградителни действия били предприети веднага, след като в 2.20 часа на 14 септември, чрез тел. 112, в РУ - Гулянци постъпил сигнал. Според информацията, минути по-рано, 64-годишен жител на село Гиген разбил заключена входна врата на частен дом в населеното място.Въоръжен с коса за трева, той нанесъл порезни рани по ръцете на 40-годишния собственик, с когото имал вражда от известно време. След като го заплашил с пистолет, извел от жилището 35-годишната жена, с която той живее на семейни начала.Служители на РУ - Гулянци и ОДВМР - Плевен извършили оглед на място и предприели оперативно-издирвателни и заградителни действия. В резултат, около 4.00 часа, на плевенската улица \"Българска авиация\" е спрян лек автомобил \"Опел Кадет\", управляван от 60-годишен мъж от село Гиген. В превозното средство били и 64-годишният нападател и потърпевшата. Тя е прегледана, не са установени следи от упражнено спрямо нея насилие.Иззет е газов пистолет, на който са назначени експертизи. Водачът е задържан с полицейска мярка за срок до 24 часа, а с постановление на прокурор на 64-годишния мъж е наложена мярка задържане до 72 часа.Работата на разследващите по случая продължава под наблюдението на Окръжна прокуратура - Плевен в рамките на образуваното досъдебно производство.", "date": "2017.09.15", "title": "Полицията в Плевен спаси 35-годишна отвлечена жена"}
{"url": "https://news.bg/politics/pri-sigurnostta-nyama-myasto-za-kompromisi-i-zabludi-yasen-rumen-radev-v-malta.html", "text": "Когато става дума за сигурността на гражданите, няма място за компромиси и заблуди. Европейският съюз трябва да забрави за идеалистичния си подход и да анализира проблема в дълбочина.Това заяви президентът Румен Радев в Малта по време на заключителната пресконференция на 13-та годишна среща на групата \"Арайолуш\", информираха от Администрацията на президента.Усилията на ЕС в сектор \"миграция\" трябва да се насочат към превенция чрез гарантиране на перспективи за добър живот на хората в техните страни на произход.\"Трябва да насочим политиките си не към социална подкрепа за имигрантите на територията на Европа, а към създаване на стабилни общества, които да гарантират нормален начин на живот в страните източници на нелегална миграция\", заяви още президентът.В дебата за бъдещето на Европа ключови теми трябва да останат солидарността и социалната справедливост. \"За да бъде Европейският съюз важен фактор на глобалната сцена, трябва да съхраним основните принципи на солидарност и кохезия между държавите членки. Постигането на равен стандарт на живот на изток и на запад в Европа, както и еднакво заплащане за еднакъв труд в ЕС са неотменими условия, за да бъде Съюзът успешен и единен във външната политика\", заяви президентът.Дискусиите в рамките на тазгодишната среща на групата \"Арайолуш\" бяха посветени на миграцията, сигурността, солидарността и подобряването на икономическите перспективи в Европейския съюз и съседните на него региони.Във форума участваха президентите на Австрия, България, Естония, Хърватия, Германия, Гърция, Унгария, Италия, Латвия, Полша, Португалия, Малта и Словения.По време на посещението си в Малта държавният глава се срещна представители на българската общност на острова. Румен Радев беше посрещнат с хляб и сол и традиционно българско хоро в центъра на столицата Валета..", "date": "2017.09.15", "title": "При сигурността няма място за компромиси и заблуди, ясен Румен Радев в Малта"}
{"url": "https://news.bg/int-politics/putin-i-makron-zovat-za-preki-pregovori-sas-severna-koreya.html", "text": "Руският президент Владимир Путин и френският му колега Еманюел Макрон призоваха за преки преговори със Северна Корея, като се съгласиха, че е важно да се разреши кризата на Корейския полуостров чрез дипломация. Това съобщиха от пресслужбата на Кремъл, цитирани от руските медии.Двамата държавни ръководители са обсъдили позициите си относно кризата около Северна Корея по време на телефонен разговор и са се съгласили, че не може да се допусне по-нататъшно ескалиране на конфликта, тъй като последиците от него биха били непоправими.Путин и Макрон са осъдили \"провокативните действия\" на тоталитарната държава, които нарушават резолюциите за разоръжаване на Съвета за сигурност на ООН.По-рано днес Пхенян изстреля поредна балистична ракета към Япония, като тя прелетя над северния остров Хокайдо и падна в Тихия океан. Това стана по-малко от две седмици след шестия ядрен опит на комунистическия режим, предизвиквайки ново напрежение в региона. Южна Корея отговори в рамките на няколко минути, като изстреля две ракети в морето в симулирана атака срещу Северна Корея.", "date": "2017.09.15", "title": "Путин и Макрон зоват за преки преговори със Северна Корея"}
{"url": "https://news.bg/crime/razbiha-shema-za-tyutyun-s-mashtabna-politseyska-aktsiya-v-6-oblasti.html", "text": "Престъпна схема за производство и разпространение на контрабанден тютюн е разкрита при мащабна полицейска операция. При успешната реализация, проведена съвместно от служители на шест областни дирекции в страната, са задържани 14 души, а на деветима са повдигнати обвинения.Анализът на постъпилите данни сочи, че от момента на стартиране на престъпната схема до разбиването й са разпространени незаконно над 20 000 кг тютюн, като нанесените на държавния бюджет щети само от неплатен акциз възлизат на 3 040 000 лева. Работата по изясняване и доказване на цялостната престъпна дейност продължава под ръководството на Районна прокуратура - Стара Загора.На 13 септември e проведена специализирана полицейска операция за разкриване и пресичане на престъпната дейност на лица, извършващи престъпления с акцизни стоки. Действията са реализирани от служители на ОДМВР - Стара Загора, СДВР, ОДМВР- Бургас, ОДМВР- Ловеч, ОДМВР- Русе и ОДМВР- Сливен. Операцията е резултат на проведени в продължителен период от време оперативно- издирвателни действия на сектор \"Противодействие на икономическата престъпност\" в ОДМВР - Стара Загора за разкриване на престъпна схема за производство, пакетиране и разпространение на тютюн без акцизен бандерол на територията на цялата страна. В хода на операцията са извършени множество процесуално- следствени действия на териториите на шестте областни дирекции, в това число претърсвания на 13 помещения и пет МПС, осъществени са и редица разпити. Според данните от разследването поръчките били приемани по телефони, публикувани в онлайн обяви за продажба на тютюн, а доставката на пакетираната стока се осъществявала паралелно по два начина - на място до клиента от хора, специално ангажирани с превоза и транспортирането на тютюна, и чрез използване услугите на лицензирани куриерски фирми.Тютюнът бил разпространяван в разфасовки по един килограм, на цена от 30 лева. В хода на работата са установени множество участници в осъществяваната престъпна дейност. Изяснено е, че те са изпълнявали различни задачи- приемане на поръчките, производство, пакетиране и превоз на тютюна. Установени са също така и работещи в спедиторски фирми, хора, от които е закупувана суровината за производство, както и клиенти.Открити и иззети са: 1200 кг изсушен и пресован, 100 кг нарязан и 1000 кг тютюн, пакетиран в опаковки от по 1 кг, 510 къса саморъчно свити цигари, четири машини за вакуумиране, шест везни, пет машини за рязане на тютюн, система от скачени съдове, предназначена за овкусяване на тютюн с горелки и казан за вода, четири машинки за пълнене на цигари, гилзи за цигари, фолио, тиксо, заготовки за кашони, торби за вакуумиране и др.Конфискувани са и множество фактури, товарителници, тетрадки и записки с имена, адреси, телефони, както и банкноти в различни копюри на обща стойност 28 300 лева и други веществени доказателства.За срок до 24 часа са задържани 14 души. В качеството на обвиняеми по образувано от Районна прокуратура - Стара Загора досъдебно производство са привлечени деветима, като на петима от тях е постановена мярка за неотклонение \"задържане под стража\" за срок до 72 часа. Спрямо останалите четирима обвиняеми са наложени мерки за неотклонение \"парична гаранция\".", "date": "2017.09.15", "title": "Разбиха схема за тютюн с мащабна полицейска акция в 6 области "}
{"url": "https://news.bg/crime/prokuraturata-vidya-chrez-reportazhi-che-tundzha-teche-chervena.html", "text": "Ямболската районна прокуратура се самосезира по повод журналистически материали за оцветяване в червено на водата на река Тунджа при село Ханово, съобщиха от държавното обвинение. Образувана е проверка, която да установи фактите.Наблюдаващият прокурор е разпоредил на полицаите да вземат подробни обяснения на всички запознати със случая. Трябва да се установи дали в района на оцветяването има промишлени обекти, също така да бъде установено дали са взети и изследвания и проби от оцветената вода.Разпоредено е да бъдат извършени множество други действия по разследването, както от полицейските служители, така и от експерти на РИОСВ-Стара Загора, информират от държавното обвинение.Определеният срок на проверката е 30 дни. След нейното приключване материалите трябва да бъдат докладвани на наблюдаващия прокурор за по- нататъшни действия.", "date": "2017.09.15", "title": "Прокуратурата видя чрез репортажи, че Тунджа тече червена"}
{"url": "https://news.bg/disasters/uchenite-opredeliha-nay-smartonosniya-virus-na-planetata.html", "text": "Основният \"убиец\" на хората не е вирусът на ХИВ/СПИН, вирусът на бяса или маларията, а различните щамове на вирусния хепатит, които причиняват смъртта на повече от 1,3 млн. души по света годишно. Това се изтъква в статия, публикувана в научното списание Lancet.\"Тези открития предизвикват гняв у нас, но ние не сме изненадани от това, че хепатитът убива повече хора, отколкото ХИВ, малария и туберкулоза. Подобен тъжен ход на събития е свързан с това, че борбата с хепатита никога не е влизала в политическите приоритети на всички водещи страни по света и че няма глобални системи за финансиране на подобни проекти\", коментира Чарлс Гор, който е президент на Световния алианс за борба с хепатита.Делът на инфекциите представлява около 19,4 процента от смъртните случаи по света през последните 40 години, като общият им брой постепенно се увеличава. Учените обвързват това с влошаването на здравните стандарти и рязкото увеличаване на населението в развиващите се страни.Водещата роля, което е до известна степен изненада за авторите на доклада, е заел вирусният хепатит - през последната година той е убил около 1,34 млн. души. Причината за смъртта им е била не само самата болест, но и свързаните с нея цироза и рак на черния дроб, както и други усложнения. Второ място заема туберкулозата с 1,2 млн. смъртни случая, на трето място е ХИВ, който е погубил около 1 млн. души, на четвърто място е маларията със 719 хил. жертви.", "date": "2017.09.15", "title": "Учените определиха най-смъртоносния вирус на планетата"}
{"url": "https://news.bg/economics/0-1-e-mesechnata-inflatsiya-za-avgust-spryamo-yuli-2017-g-izchislyavat-ot-nsi.html", "text": "Месечната инфлация за август спрямо юли 2017 г. е 0.1%, съобщиха от Националния статистически институт. Инфлацията от началото на годината (август 2017 г. спрямо декември 2016 г.) е 1.1%, а годишната инфлация за август 2017 г. спрямо август 2016 г. е 1.4%. Годишната инфлация за август 2017 г. спрямо август 2016 г. е 0.7%, отчитат от НСИ.Средногодишната инфлация за периода септември 2016 - август 2017 г. спрямо периода септември 2015 - август 2016 г. е 1.1%.През август 2017 г. спрямо предходния месец цените на стоките и услугите в потребителските групи са се променили. Увеличени са сметките за комунални услуги - вода, електроенергия, газ и други горива с 0,5%.При хранителни продукти и безалкохолни напитки - цените остават на равнището от миналия месец. При алкохолни напитки и тютюневи изделия има увеличение с 0.5%. За облекло и обувки - намалението е с 3.7%.За жилищно обзавеждане, домакински уреди и принадлежности и обичайно поддържане на дома - цените остават на равнището от миналия месец.За здравеопазване цените остават на равнището от миналия месец. За транспорт има увеличение с 1.1%. За съобщения - цените остават на равнището от миналия месец. За развлечения и култура - намаление с 0.1%.За образование цените остават на равнището от миналия месец. От НСИ отчитат увеличение с 0,2% разходите за ресторанти и хотели. За разнообразни стоки и услуги има увеличение с 0.8%.През август 2017 г. са се увеличили цените на следните хранителни продукти:брашно - с 0.4%, бял хляб и хляб \"Добруджа\" - съответно с 0.9 и 0.2%,свинско месо - с 1.1%, месо от домашни птици - с 1.2%, малотрайни и трайни колбаси - съответно с 0.1 и 0.5%,Поскъпването на каймата е с 0.7%,на прясна и охладена риба - с 1.5%, пресни млека - с 0.1%, на сиренето - с 1.3%, на кашкавала - с 0.1%.Изварата е поскъпнала с 1.2%, яйцата - с 4.3%, млечни масла - с 3.2%, маргарин - с 3.5%, краставици - с 22.1%, пипер - с 3.9%, зрял боб - с 1.3%, леща - с 0.8%, захар - с 0.6%, минерална вода - с 0.3%, газирани напитки - с 0.5%, плодови сокове - с 0.6%, вина - с 0.3%, и други.През август 2017 г. са се намалили цените на някои хранителни продукти сред които типов и ръжен хляб - с 0.9%, месо от едър рогат добитък - с 0.9%, кисели млека - с 0.2%През август 2017 г. са поскъпнали и цигарите - с 0.7%, водоснабдяването - с 1.0%, канализационни услуги - с 1.5%, услуги за пречистване на водата - с 0.9%. Поскъпнали са цените и на газообразни и течни горива за битови нужди - съответно с 1.4 и 1.9%, на хладилниците - с 1.2%, бойлери - с 1.8%, препарати за почистване на съдове - с 1.6%, на дизеловото гориво - с 1.8%, на автомобилния бензин А95Н и А98Н - с по 0.6%, газ пропан-бутан за ЛТС - с 2.5%.Поскъпнали са и международни полети - с 8.6%, услуги по краткосрочно настаняване - с 0.8%, продукти за лична хигиена - с 2.8%, автомобилни застраховки - с 4.2%.През разглеждания месец в групите на нехранителните стоки и услугите е регистрирано намаление на цените при: облекло и обувки - съответно с 3.1 и 5.0%, въглища - с 1.4%,На мебелите - с 0.7%, на пералните и съдомиялни машини - с 0.1%. На готварските печки - с 1.2%. Поскъпнали са и климатичните инсталации - с 2.3%, прахове за пране - 0.1%. По-скъпи са и автомобилите втора употреба - с 1.2%, метан за ЛТС - с 0.4%, цветарство - с 0.2%, пакетни услуги за почивка и туристически пътувания в чужбина - с 1.4%, и други.През август 2017 г. цените на лекарствените продукти остават на равнището от предходния месец, а цените на лекарските и стоматологичните услуги са се увеличили съответно с 0.2 и 0.1%.Хармонизираният индекс на потребителските цени за август 2017 г. спрямо юли 2017 г. е 100.2%, т.е. месечната инфлация е 0.2%. Инфлацията от началото на годината (август 2017 г. спрямо декември 2016 г.) е 0.9%, а годишната инфлация за август 2017 г. спрямо август 2016 г. е 0.7%.Средногодишната инфлация за периода септември 2016 - август 2017 г. спрямо периода септември 2015 - август 2016 г. е 0.4%.Според ХИПЦ през август 2017 г. спрямо предходния месец цените на стоките и услугите в потребителските групи са се променили, както следва:Индексът на потребителските цени е официален измерител на инфлацията в Република България. Той оценява общото относително изменение на цените на стоките и услугите, използвани от домакинствата за лично (непроизводствено) потребление, и се изчислява, като се прилага структурата на крайните парични потребителски разходи на българските домакинства.Основен източник на информация за разходите е изследването на бюджетите на домакинствата в страната. ИПЦ в година  се изчислява при структура на разходите от година . ", "date": "2017.09.15", "title": "0.1% e месечната инфлация за август спрямо юли 2017 г., изчисляват от  НСИ "}
{"url": "https://news.bg/int-politics/tereza-mey-nahoka-tramp-za-komentarite-mu-za-atentata-v-london.html", "text": "Британският премиер Тереза Мей скастри американският президент Доналд Тръмп заради твърденията му, че заподозрените за терористичната атака в лондонското метро по-рано днес са били известни на полицията, съобщават британските медии.\"Никога не съм смятала, че е полезно който и да е спекулира с текущо разследване\", подчерта Мей.Тръмп определи нападателите в профила си в \"Туитър\" като \"жалки терористи\" и \"болни и побъркани хора, които са били в полезрението на Скотланд Ярд\".Избухналата самоделна бомба в метровлак в Лондон рани 22-ма души.По-късно в Белия дом Тръмп определи нападението като \"ужасно нещо\", добавяйки, че планирал да се обади на Тереза Мей \"веднага\".В публикации в \"Туитър\" по-рано сутринта американско време Тръмп изглежда смъмри британските власти, изтъквайки: \"Трябва да бъдете проактивни!\"От лондонската полиция посочиха относно коментарите на американския президент, че \"всякакви спекулации са безполезни\".Думите на Тръмп предизвикаха гняв в \"Туитър\", където Ник Тимъти, който е бивш високопоставен съветник на Тереза Мей, се изказа в духа на забележките на лондонската полиция.\"Вярно или не - а аз съм сигурен, че той не знае - това е толкова безполезно от лидер на наш съюзник и партньор по линия на специалните служби\", посочи Тимъти.Бившият депутат консерватор Бен Хоулет също се изказа остро, наричайки публикациите на Тръмп в \"Туитър\" \"опасни и неподходящи\".", "date": "2017.09.15", "title": "Тереза Мей нахока Тръмп за коментарите му за атентата в Лондон"}
{"url": "https://news.bg/crime/tri-muleta-na-telefonni-izmamnitsi-sa-v-aresta.html", "text": "Арестуваха трима за по 72 часа, помагали при телефонна измама. Това стана при съвместна акция на националната полиция и регионалните служби в Пловдив и Русе, съобщиха от МВР.Задържаните са жители на софийско село, на 27, 28 и 31 години. Вчера по обяд те се явили в град Стамболийски, за да вземат 6400 лева, оставени от 77-годишна пенсионерка край контейнер за смет.Малко по-късно от районна прокуратура в Пловдив разкриха малките им имена докато съобщават, че са привлечени като обвиняеми - Марин М., на 27 г., Атанас С., на 31 г., Георги К., на 28 г.Измамената жена приготвила сумата, след като същия ден била заблудена в телефонен разговор, че трябва да съдейства за полицейско разследване. При предприетите незабавни действия, минути след вземане на парите, мъжете били задържани от служителите на реда. Пред разследващите те признали и за още две измами, извършени от тях на територията на други две области в страната. Образувано е досъдебно производство и уведомена Районна прокуратура - Пловдив. На извършителите е повдигнато обвинение.Продължава работата по установяване съпричастността на мъжете и към други престъпления.", "date": "2017.09.15", "title": "Три \"мулета\" на телефонни измамници са в ареста"}
{"url": "https://news.bg/education/ekipite-na-mon-vrashtat-nad-3-hil-detsa-v-uchilishte.html", "text": "Междинните данни от работата на екипите за обхват на деца и ученици в образователната система към 14 септември показват, че вече са обходени 20 820 адреса на деца и ученици, които са отпаднали от училище. Над 3000 са тези, които са записали обратно в системата.Родителите на по-малка част от децата са решили да предприемат тази стъпка в следствие на информационната кампания по механизма. Останалите са взели решението след посещение на екип.Най-често децата не са откривани на съответния адрес поради миграция на родителите, свързана основно със сезонна или постоянна работа в чужбина. Има деца и ученици, които са насочени към социални услуги, идентифицирани са и деца в риск, които са насочени към инспекторатите на детска педагогическа стая и местните комисии за борба срещу противообществените прояви на малолетни и непълнолетни лица.По време на посещенията са установени и деца без единен граждански номер. След като бъдат регистрирани, те ще бъдат насочени към социални услуги. За тези, които са във възраст за детска градина, ще бъдат отпуснати семейни помощи, които ще се използват за директно плащане на такса в детска градина.Данните се променят динамично, работата по места продължава активно и през следващите дни.Общо 717 589 ученици влязоха в класните стаи на първия учебен ден. Броят им е с близо 17 000 повече от предходната учебна година.Този випускът е с 4500 деца по-малък от миналогодишния. Записаните в първи клас са 64 056. Най-много първокласници през 2017/2018 г. има в София-град - 12 589, следвани от Пловдив - 6273, и Варна с 4493. Най-малко са във Видин - 696. В целодневна форма в първи клас са се записали общо 55 287, което е над 86% обхванати ученици.Седмокласниците, които ще държат национални външни оценявания, са 60 921, а зрелостниците са 49 418.", "date": "2017.09.15", "title": "Екипите на МОН връщат над 3 хил. деца в училище"}
{"url": "https://news.bg/health/lichnite-lekari-iskat-vaznagrazhdeniya-za-spetsializantite.html", "text": "Национално сдружение на общопрактикуващите лекари в България се обръщат към министъра на здравеопазването с предложение, условията за специализация по Обща Медицина да бъдат изведени в отделен кратък раздел на наредбата или представени под формата на поредни членове и алинеи, които касаят само ОМ.Предлагат да се осигурява възнаграждение за специализантите. Това е един от основните проблеми пред специализацията по ОМ. В първоначалния вариант на наредбата специализантите по ОМ е трябвало да бъдат назначавани на трудов договор в ПИМП, която е база за обучение.Впоследствие се приема между специализанта и базата за обучение (ПИМП) да се сключи договор за обучение, който не изисква заплащане от страна на обучителя (базата). Предлагат да се помисли механизъм за осигуряване на това възнаграждение от държавния бюджет или други източници, като се определи броя на ежегодните места за зачисляване.Факт е, че броят на общопрактикуващите лекари постоянно намалява, а така наречените \"незаети практики\" се увеличават. Една такава мярка би улеснила достъпа до специализацията по ОМ.В момента има действащи около 40 обучителни бази (ПИМП). Преди няколко години са били над 60. Основното поле на действие на общопрактикуващия лекар е в амбулаторията, т.е. извън лечебното заведение за болнична помощ.В момента програмата за обучение по \"обща медицина\" е в противоречие с наредбата и не отговаря на същността на специалността, тъй като съществуват 13 седмици практика в ЦСМП.Спешната медицина не е обект на Общата медицина. Доколкото, като на всеки лекар, на ОПЛ също може да се наложи да окаже такава, е достатъчно да се върне първоначалният вариант на програмата за обучение, където във всеки теоретичен модул са застъпени съответните спешни състояния, а останалото е практика в ПИМП.", "date": "2017.09.15", "title": "Личните лекари искат възнаграждения за специализантите"}
{"url": "https://news.bg/world/pravitelstvoto-na-islandiya-pred-razpad.html", "text": "Правителството на Исландия е на ръба да се разпадне, след като малкият коалиционен партньор обяви, че напуска. Друга партия пък поиска предсрочни избори, съобщава \"Блумбърг\".Партия \"Светло бъдеще\" обяви, че напуска дясноцентристкото правителство, след като стана ясно, че бащата на премиера Бярни Бенедиктсон е изпратил писмо в подкрепа на осъден педофил да бъде оневинен.От \"Светло бъдеще\" отбелязват, че премиерът и Партията на независимостта не са разкрили информацията за писмото, което е \"сериозна злоупотреба с доверието\".Това е в ущърб с нашите политики на прозрачност в партията, каза партийният лидер Отар Пропе.Реформаторската партия, която държи 8 места в 63-местния парламент, призова за предсрочни избори заради скандала.Правителството беше сформирано през януари след оставката на бившия премиер Зигмундур Гунлаугсон заради \"Панамските документи\".", "date": "2017.09.15", "title": "Правителството на Исландия пред разпад"}
{"url": "https://news.bg/int-politics/shvedskoto-pravitelstvo-otselya-pri-vot-na-nedoverie.html", "text": "Шведският министър-председател Стефан Льовен оцеля с голямо мнозинство при вот на недоверие в парламента, внесен от антиимиграционната партия \"Шведски демократи\" заради зле свършена работа покрай IT проект за аутсорсинг, който може да доведе до изтичането на секретна информация, съобщава \"Ройтерс\".Само 43 от 349-те депутати в шведския парламент са подкрепили предложението. Ако Льовен беше загубил, правителството щеше да подаде оставка, само една година преди парламентарните избори.Двама министри подадоха оставки заради потенциалното изтичане на чувствителни данни в резултат на сделка, съгласно която подразделението на IBM в Швеция е поело някои от IT функциите на Шведската транспортна агенция.През последните 37 години са внесени само осем вота на недоверие в парламента. Никой от тях не е бил успешен.", "date": "2017.09.15", "title": "Шведското правителство оцеля при вот на недоверие"}
{"url": "https://news.bg/crime/za-den-kriminalisti-otkriha-otkradnato-ot-lyulin-audi-a3.html", "text": "За броени часове столични криминалисти разкриха и задържаха извършители на автокражба. При полицейската операция са арестувани известните на полицията Папен и Руския.Полицейската операция за разкриване и задържане на извършители на автокражба е проведена от служители на отдел \"Противодействие на криминалната престъпност\" - СДВР. Действията били предприети по досъдебно производство, образувано след сигнал от собственичката на лек автомобил \"Ауди АЗ\". Жената съобщила в столичното Девето РУ, че сутринта на 11 септември установила липсата на паркираното пред блок в ж.к. \"Люлин\" превозно средство.В резултат на проведените оперативно-издирвателни действия, още същия ден криминалисти установили колата в село Волуяк. Организирано било наблюдение на действията на извършителите. Не след дълго \"Ауди\"-то било подкарано, осигурен бил и ескорт от \"Фолксваген Голф 5\".След светкавични действия двата автомобила били спрени и задържани шофьорите. Зад волана на откраднатата кола бил 40-годишния В.Г.-Папен от село Волуяк, известен на полицията за престъпления, свързани с МПС. Водач на съпровождащата кола бил криминално проявеният и осъждан 43-годишния С.Г.-Руския, с адресна регистрация в София.Извършената справка показала, че на отнетия автомобил са монтирани регистрационни табели, издадени за друго превозно средство. Последвали процесуално-следствени действия в превозни средства и в домовете на двамата задържани. Намерени и иззети са три технически устройства - за взломяване на автомобилни ключалки тип \"тирбушон\", за привеждане на автомобили в движение, за заглушаване на GPS сигнали. Открити са също заготовки и ключове, две радиостанции, компютри от леки автомобили, множество мобилни телефони и СИМ карти, пушка, отвертки и ръкавици, зелена тревиста маса.След доклад на материалите по досъдебното производство в Софийската районна прокуратура, В.Г. и С.Г. са привлечени в качеството на обвиняеми за извършено престъпление. Полицейските мерки за задържането им са удължени за срок до 72 часа с постановление на прокурор.Работата по документиране на престъпната дейност на двамата продължава.", "date": "2017.09.15", "title": "За ден криминалисти откриха откраднато от \"Люлин\" ауди А3"}
{"url": "https://news.bg/politics/voennopromishleniyat-kompleks-se-sasipva-umishleno-trevozhat-se-ot-abv.html", "text": "Състоянието на военнопромишления комплекс тревожи членовете на партия АБВ. Председателят на партията Константин Проданов е притеснен, че определени фактори искат да пратят военнопромишления комплекс в предучилищна, заяви на пресконференция той.Проданов изтъкна, че именно този сектор дава най-висок процент от брутния вътрешен продукт, като от години не е имало такъв висок износ на оръжие. Секторът дава работна сила. Държавата иска да съсипе военнопромишления комплекс, според АБВ.От партията предполагат, че започва унищожението на КИНТЕКС, за да бъде ударено ЕМКО. Управляващи и опозиция оглушително мълчат, според думите на Константин Проданов.Румен Петков информира, че умишлено се изключвал военният министър Красимир Каракачанов от заседанията на междуведомствената група, която анализира ВПК и проблемите в сектора. Според Петков вина има министърът на икономиката.Прокуратурата трябва да се занимае с ръководството на КИНТЕКС и министъра на икономиката, предлага Румен Петков. Те трябва да дадат обяснения и пред икономическата парламентарна комисия. На тази вакханалия трябва да се сложи край, настоя Румен Петков.Петков остро разкритикува министъра на икономиката Емил Караниколов: \"Той, милият, толкова е далеч от реалността, толкова му е улепило релето\".Икономическият министър, според него, мишкувал. Караниколов бил \"титан на мисълта\". Ненадминат ще остане в това, което направи, прогнозира Румен Петков.", "date": "2017.09.15", "title": "Военнопромишленият комплекс се съсипва умишлено, тревожат се от АБВ"}
{"url": "https://news.bg/int-politics/kitay-ne-darzhi-klyucha-za-severna-koreya.html", "text": "Министерството на външните работи на Китай обяви, че китайското правителство е направило \"големи жертви\" при изпълнението на резолюциите на Съвета за сигурност на ООН срещу Северна Корея.Реакцията на Китай идва след последното изпитание на междуконтинентална балистична ракета от страна на Северна Корея, която прелетя над Япония.Според китайското външно министерство най-гъсто населената страна в света \"не държи ключа\" за кризата на Корейския полуостров и отново призова за сдържаност.Китай се противопоставя на употребата на оръжия от Северна Корея и нарушаването на решенията на ООН, но натискът тя да ограничи ракетния и ядрения си капацитет не трябва да бъде прекалено пришпорван, според изявлението на китайското външно министерство, в което се добавя в тази връзка, че дипломатическите мерки не трябва да бъдат пренебрегвани.Китайските власти увериха, че се противопоставят на използването на балистични ракети от Северна Корея в нарушение на резолюциите на Съвета за сигурност.", "date": "2017.09.15", "title": "Китай \"не държи ключа\" за Северна Корея "}
{"url": "https://news.bg/bulgaria/vanshno-nyama-informatsiya-za-zaginali-v-london.html", "text": "Министерството на външните работи съобщи, че към 12.00 ч българско време няма информация за жертви при инцидента в лондонското метро.Припомняме, експлозия предизвика паника в лондонското метро. Съобщава се за ранени, но няма официална информация от властите на този етап.Посолството в Лондон е отправило запитване към местните власти за пострадали български граждани при инцидента в метростанция \"Парсънс Грийн\" в британската столица от тази сутрин.Към този момент полицейските власти не съобщават допълнителни детайли за инцидента. На мястото са изпратени екипи на лондонската полиция и линейки. Към 12.00 ч българско време няма информация за жертви при инцидента, се уточнява в съобщението на ведомството ни.Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството в Лондон: + 442075813144 и + 442075849400", "date": "2017.09.15", "title": "Външно няма информация за загинали в Лондон"}
{"url": "https://news.bg/education/usmivkite-na-parviya-ucheben-den.html", "text": "15 септември е денят, в който по традиция се открива учебната година в българското училище. Музика, цветя, балони, много цветни и усмихнати са лицата в училищните дворове - и на ученици, и на учители и на родители.Учебната година в 139-то основно училище \"Захарий Круша\" в София бе тържествено открита от председателят на НС Димитър Главчев. Той поздрави учителите и учениците и им пожела ведра, плодотворна и успешна година.Той благодари на преподавателите за усилията, които полагат да предадат знанията си на нашите деца, да ги образоват и възпитат, да ги научат да си поставят високи цели и с труд и постоянство да ги постигат. «На вас разчитаме да откривате таланта на всяко дете и да му помогнете да го развие, за да стане пълноценна личност, полезна за себе си и обществото, заяви той. \"Да си учител е преди всичко призвание и отговорност.\"Кметът на София Йорданка Фандъкова присъства на откриването на новата учебна година в 5-то Основно училище \"Иван Вазов\".Кметът на Община Стара Загора Живко Тодоров откри учебната година в 6-то Основно училище \"Св. Никола\", където днес училищния праг за първи път прекрачват 157 първокласници, разпределени в 7 паралелки. \"Нека училището ви носи само положителни емоции и по-малко посещения в директорския кабинет\", пожела кметът.Актьори и музиканти от Държавния куклен театър и Държавна опера Стара Загора поднесоха приветствия към малчуганите със своите изпълнения.Коминочистач пък посрещна първокласниците от ОУ \"Иван Вазов\" в Русе, които го пипнаха по стара традиция за късмет и успех преди да влязат в класната стая. Децата бяха посрещнати в училището и с балони, които бяха пуснати в небето в чест на първия учебен ден.", "date": "2017.09.15", "title": "Усмивките на първия учебен ден"}
{"url": "https://news.bg/health/noviyat-pravilnik-obezsmislyal-obshtestveniya-savet-na-fonda-za-lechenie-na-detsa.html", "text": "Новият правилник за дейността на Фонда за лечение на деца обезсмисля ролята на Обществения съвет. Това заяви пред БНР Десислава Хурмузова от гражданската инициатива \"СпасиДариНа\".Припомняме, на 11 септември бе уволнен поредният директор на Фонда за лечение на деца - д-р Тинка Троева. Обвинението и към нея е, че е нарушавала предписанията.Хурмузова заедно с националния консултант по детска нефрология д-р Анелия Буева и Красимира Величкова от Българския дарителски форум изпратиха становище, в което описват промените в правилника като формални и дискриминационни. Те няма да помогнат за качественото лечение на децата.Първото и основно нещо е Фондът да е колкото се може по-автономен от Министерството на здравеопазването. Със стария правилник, валиден до миналата година, беше ясно кой носи отговорност. Общественият съвет имаше своята огромна роля, отбеляза Хурмузова, допълвайки, че основните проблеми си остават в този правилник, обясни Десислава Хурмузова.Хурмузова коментира, че членовете на Обществения съвет нямат обяснение за честата смяна на директорите на Фонда. Първо, изключително чувствителна е институцията - става въпрос за болни деца, естествено там има не само медицински становища, има и много емоция - на цялото общество. Но другият проблем е, че този Фонд разполага с пари и тези пари не са малко за България - това са 12 милиона лева годишно - очевидно, че има интереси към тези пари.От доброто намерение да се изчистят недоразуменията, вложени в правилника през 2016 г. Единственото, което променят е, първо, че на Обществения съвет абсолютно му се обезсмисля ролята, защото му се забранява да говори. Какъв Обществен съвет е, който представлява обществото и няма право да . Да си го прибират в министерството, каза възмутена Хурмузова.Според промените, се предвижда Фондът да прави обществени поръчки за медицинските изделия. И тук идва проблемът защо Фондът за лечение на деца заплаща медицински изделия от толкова години, а те не си отидат в Касата, където им е мястото, недоумяват членове на Обществения съвет на Фонда за лечение на деца.", "date": "2017.09.15", "title": "Новият правилник обезсмислял Обществения съвет на Фонда за лечение на деца"}
{"url": "https://news.bg/economics/do-100-smartnost-pri-pchelite-v-gotse-delchev-i-silistra.html", "text": "Загуба от 80% до 100% отчитат пчеларите в Гоце Делчев и Силистра. Това обяви на пресконференция инж. Михаил Михайлов, организатор на Софийския фестивал на меда, който ще стартира на 18-ти септември на площад Бански в столицата.Основна причина за смъртността при пчелите в тези райони е пръскането на едрите преживни животни за нодуларен дерматит, както и  Пчеларите в Гоце Делчев дори сигнализирали Прокуратурата, но тя поискала от тях доказателство ветеринарно-медицински протокол. Той обаче трябва да бъде изготвен до 24 часа от смъртта на пчелата.Само тогава веществото причинител на смъртта може да бъде установено в тялото на пчелата. Михайлов заяви, че около 500 пчелари от цялата страна не са получили помощта си по мярка 11 на Програмата за развитие на селските райони. Това е така заради неизпълнени срокове за сертифициране на пчеларите като биопроизводители.За да бъдат регистрирани пчеларите трябвало да подменят восъчните пити с биологични такива на 100%. Някой са направили това за срок от една година и с тях проблем в заплащането на субсидията няма, но тези на които сертифициращият орган не е указал въпросният срок, се оказват без подпомагане. Именно те заявяват готовност да излязат на протест.Освен това не се очертава да имаме държавно подпомагане по линия на de minimis, отбеляза Михайлов и визира изисканите от ресорното министерство докладни записки, съпроводени с ветеринарно медицински документи, което е невъзможно да се направи.\"Последните две години имахме такава помощ, въпреки че тя бе на ниско ниво от порядъка на 7 лв. тези средства са ни необходими за закупуване на лекарствени препарати, поддържане и изхранване на пчелите\", обясни Михайлов. Най-тревожен за пчеларите остава факта, че за сега България и още една държава в ЕС продължава да настоява за дерогации по отношение използването на неонекутиноиди - пестициди от нов тип, с които се пръскат семената за посев и земеделските площи. Германски учен е доказал посредством експерименти и радиовръзка с микроантена, прикрепена на гърба на пчелата, че въпросните пестициди влияят на ориентацията на пчелите. Веднъж поели отровата пчелите не могат да се върнат по права линия към пчелното семейство. Което води до огромни загуби за пчелните семейства и за пчеларите.Мораториум за подобен клас пестициди е имало в периода 2011 - 2013 г., но през 2016 г. пет пестицида отново са били разрешени. Някои от тези нов клас пестициди имат Пчеларите у нас искат и включването на отрасъла в общата селскостопанска политика за следващия програмен период, което ще позволи директно субсидиране на сектора. Очакват и поскъпване в цените на меда на едро. Сега изкупната му цена е от 4 лв. на килограм, крайно недостатъчни за производителите, затова очакват цената на едро да скочи с около 20%. Скок ще има и в цената за крайния потребител, но той ще е незначителен.", "date": "2017.09.15", "title": "До 100% смъртност при пчелите в Гоце Делчев и Силистра"}
{"url": "https://news.bg/economics/rabotnitsi-ot-hartienata-fabrika-izlizat-na-protest-v-kostenets.html", "text": "Работници от най-голямата фабрика за производство на хартия - \"Костенец Пейпър Мил\" ЕАД излизат на протест. Те ще се съберат пред административната сграда на предприятието, в понеделник, 18 септември, от 8:30 часа.Причината за недоволството е предстоящото масово уволнение, което ръководството на компанията готви за служителите си. 150 души от фабриката в Костенец остават без работа.На 28 юли 2017 г. изпълнителният директор откри процедура по съкращаване на над 150 работници и служители. За целта бяха уведомени единствено синдикалните организации в дружеството - КНСБ и КТ \"Подкрепа\".Останалите нечленуващи в синдикални организации работници и служители в предприятието, практически и юридически нямаха легитимно избрани представители на общо събрание. Това е в нарушение на Кодекса на труда.Понастоящем във фабриката, която е създадена преди повече от 115 години и е неразривно свързана със стопанския и икономически живот в района, работят малко над 180 служители.", "date": "2017.09.15", "title": "Работници от хартиената фабрика излизат на протест в Костенец"}
{"url": "https://news.bg/int-politics/rusiya-turtsiya-i-iran-se-razbraha-za-granitsite-na-zonite-za-deeskalatsiya-v-siriya.html", "text": "Турция, Русия и Иран се споразумяха за границите на зоните на деескалация, включително и Идлиб, главния регион, контролиран от опозицията. Това стана по време на преговорите за Сирия в казахстанската столица Астана.Преговорите ще продължат по въпроса кои сили ще бъдат разположени в Идлиб, съобщава турската Анадолска агенция, цитирайки дипломатически източници.Страните в преговорите по-рано се разбраха за създаването на четири зони на деескалация, където се провеждат интензивни сражения между опозиционните групировки и силите на режима на Асад. Това стана на срещата в Астана, провела се на 3-4 май.Съгласно меморандум, подписан между преговарящите страни, зоните за деескалация ще включват райони в провинция Идлиб и някои части от провинциите Латакия, Алепо и Хама, някои части от провинция Хомс, Източна Гута и Дамаск, както и някои части от Дераа и ал-Кунейтра.В допълнение към прекратяването на бойните действия, споразуменията за деескалация също така включват прекратяване на полетите и въздушните удари, извършвани от режима или ръководената от САЩ международна коалиция срещу ДАЕШ (\"Ислямска държава\").На петото заседание, провело се на 4 и 5 юли, беше договорено, че преговарящите страни ще възобновят работата си по границите на зоните.Отделно споразумение беше постигнато между САЩ и Русия в южните сирийски градове Дераа и Кунейтра, а руска военна полиция беше разположена в района, за да следи за прекратяването на огъня, чието начало беше дадено на 9 юли.Руското министерство на отбраната също обяви споразумение за спиране на огъня в предградието на Дамаск - Източна Гута.Русия също така обяви споразумение за спиране на огъня в Хомс, но то беше постигнато само с една опозиционна групировка, която има ограничена доминация в региона.", "date": "2017.09.15", "title": "Русия, Турция и Иран се разбраха за границите на зоните за деескалация в Сирия"}
{"url": "https://news.bg/crime/zadarzhaha-1800-falshifikati-na-izvestni-marki-drehi-v-ruse.html", "text": "Служители на Митница Русе задържаха голямо количество дрехи, носещи лого на световно известни марки. Стоките са внесени в България от Турция. Смесени с други официално декларирани текстилни изделия, дрехите пътували за Унгария.Пратката е засечена на 12 септември при проверка на камион с турска регистрация, излизащ от България през Дунав Мост1 Русе - Гюргево. Шофьорът представил документи, че превозва текстилни изделия от три турски фирми за получател в Будапеща. Превозното средство е селектирано за щателна митническа проверка по метода \"анализ на риска\". В 17 от чувалите с дрехи служителите от отдел \"Борба с наркотрафика\" откриват общо 1800 броя различни по вид дрехи - анцузи, дънки, спортни якета, фланели с къс и дълъг ръкав, дамски жилетки и пижами, носещи емблемите на NIKE, ADIDAS, ARMANI, GUCCI, SPIDER MAN, LACOSTE, HUGO BOSS и др.Стоките са задържани на основание Регламент (ЕС) № 608/2013 на Европейския парламент и на Съвета, поради съмнения, че нарушават права върху интелектуалната собственост. Съгласно предвидената процедура в Регламента, правопритежателите на съответните ще бъдат уведомени.", "date": "2017.09.15", "title": "Задържаха 1800 фалшификати на известни марки дрехи в Русе"}
{"url": "https://news.bg/finance/lotariya-na-nap-dava-50-000-lv-za-kasova-belezhka-ot-tazi-godina.html", "text": "Всички касови бележки, издадени след 1 януари 2017 г. ще могат да бъдат регистрирани в започващото след седмици второ издание на лотарията на НАП. Голямата награда в тазгодишното издание на играта е 50 000 лв.2000 лв. ще дават данъчните всеки месец на един щастливец, регистрирал печеливша касова бележка. Всяка седмица някой ще печели и предметна награда на стойност приблизително 1000 лв.Двойно по-голям шанс за спечелване на награда ще имат участниците, които са плащали с банкова карта и освен касовата си бележка, са запазили и регистрирали бележката от ПОС терминала.Да участват в данъчната лотария ще имат право всички български граждани, които са навършили 14 години, които регистрират фискалните си бонове в интернет на специално създаден за целта сайт. Както и през миналата година, данните, които трябва да бъдат въведени за участие са стойността на покупката, датата и часа, в който е издадена касовата бележка. Няма ограничения за минимална или максимална стойност на покупките, допълват от НАП.В първото издание на лотарията, което приключи в края на 2016 г. бяха регистрирани над 51 милиона касови бележки на стойност над 670 млн. лв., а големият победител, който получи лек автомобил беше Иванка Кавъркова от Панагюрище с касова бележка за 1,80 лв.", "date": "2017.09.15", "title": "Лотария на НАП дава 50 000 лв. за касова бележка от тази година"}
{"url": "https://news.bg/health/babh-se-hvali-s-leten-turisticheski-sezon-bez-masovo-otravyane.html", "text": "Без нито едно масово хранително отравяне приключи летния сезон, въпреки сериозно увеличения брой туристи и рекордно високите температури, отчитат от Българската агенция за безопасност на храните.За периода от 02 юни 2017г. до 10 септември 2017г. инспекторите към Областните дирекции по безопасност на храните в градовете Варна, Бургас и Добрич са извършили общо над 4195 проверки, извън текущия официален контрол. Някои проверки бяха съвместно с други държавни институции - Нaционална агенция по приходите, Министерство на вътрешните работи, Регионална здравна инспекция, Комисия за защита на потребителите и други.В резултат на инспекциите са съставени общо 160 Акта за установяване на административно нарушение и са издадени 369 предписания. Общото количество на възбранените и насочени за унищожаване храни е близо 1 тон - възбранени и бракувани са 429,4 кг месо и месни заготовки. Те са били с изтекъл срок на реализация и без маркировка.Бракувани са 73 кг млечни продукти с изтекъл срок на реализация и неправилно съхранение. Сред тях са 156 кг термично обработени заготовки без маркировка, 3 кг живи миди без етикет и документи, 97 броя яйца, 20 кг сладолед, 25 кг рибни продукти без етикети и 270 кг орехи без документи за произход и годност.Инспекторите са затворили 22 обекта. Основните причини са несъответствия в материално-техническата база, неправилно съхранение на храни, съхранение на готови за консумация храни и суровини, незадоволителна хигиена, извършване на дейност без издадено удостоверение за регистрация - лошо хигиенно и техническо състояние в подготвителния сектор на обект за обществено хранене. Един обект на територията на ОДБХ - Бургас е заличен за системни нарушения и неизпълнение на заповед за спиране експлоатацията на обект.Сред нарушенията са пропуски в записите в Системите за управление на безопасността на храните, съвместното съхранение на различните групи храни, изискващи различен температурен режим на съхранение, пропуски в етикетирането и извършване на неразрешена според удостоверението за регистрация на обекта дейност или обект без регистрация.", "date": "2017.09.15", "title": "БАБХ се хвали с летен туристически сезон без масово отравяне"}
{"url": "https://news.bg/world/v-ponedelnik-putin-inspektira-voennite-igri-zapad-2017.html", "text": "На 18 септември руският президент Владимир Путин ще посети ученията \"Запад-2017\". Това съобщи говорителят на Кремъл Дмитрий Песков, цитиран от ТАСС и \"Интерфакс\".Песков уточни, че в понеделник Путин ще посети Ленинградска област, където ще наблюдава руско-беларуските игри.По думите на говорителя президентът ще наблюдава ученията от команден пункт.Говорителят увери, че визитата не е свързана с реакцията на западните държави, които изразиха тревога от провеждащите се учения, допълвайки, че Путин постоянно е посещавал такива мероприятия като главнокомандващ.Ученията започнаха вчера и ще продължат до 20 септември. Те се провеждат на шест полигона в Русия и Беларус, участват 12 700 военнослужещи, 70 самолета и хеликоптера и до 680 единици бойна техника, включително 250 танка и 200 оръдия.", "date": "2017.09.15", "title": "В понеделник Путин инспектира военните игри „Запад-2017”"}
{"url": "https://news.bg/int-politics/rusiya-zakleymi-poslednoto-raketno-izpitanie-na-severna-koreya.html", "text": "Кремъл обяви, че Русия \"категорично\" осъжда последното ракетно изпитание на Северна Корея, извършено по-рано днес, съобщават руските медии.Говорителят на руския президент Владимир Путин - Дмитрий Песков, подчерта, че страната му категорично не одобрява последните действия на режима в Северна Корея, наричайки ги \"провокативни\".\"Русия е дълбоко обезпокоена относно поредното провокативно изстрелване, което води до по-нататъшно ескалиране на напрежението и по-нататъшно ескалиране на напрежението на Корейския полуостров\", коментира Песков пред журналисти.\"Като се има предвид как беше приета последната резолюция на Съвета за сигурност на ООН за Северна Корея, ние можем да кажем с увереност, че в много отношения това е обща гледна точка, която обединява всички страни членки на Съвета за сигурност - отхвърлянето на такива провокативни действия\", добави говорителят на Кремъл.По-рано днес Пхенян изстреля поредна ракета в посока към Япония, предизвиквайки притеснения в съседните Южна Корея и Япония, както и в останалата част от международната общност.", "date": "2017.09.15", "title": "Русия заклейми последното ракетно изпитание на Северна Корея"}
{"url": "https://news.bg/politics/slavi-trifonov-tarsi-balgarite-koito-da-ni-izmaknat-ot-27-godishnata-kasha.html", "text": "Шоуменът Слави Трифонов излезе на 15 септември с отворено писмо до българския народ, в което заявява, че започва да търси хората, които могат да управляват нашата страна и да ни измъкнат от тази 27-годишна каша, в която е страната ни.\"Уважаеми съотечественици, доказателствата за некадърността и неморалността на сегашната политическа класа са постоянни. За съжаление бих казал - ежедневни.Тъжна, тъжна, тъжна работа\", започва кървавото си писмо Слави Трифонов, който вижда постоянна демонстрация на некомпетентност и арогантност от страна на политическата класа.Той се позовава на трите и половина милиона подписа, събрани на референдума от инициативния комитет на Слави Трифонов, като основателна причина да се мотивира за още действия.\"Референдумът продължава и това продължение неминуемо ще доведе до отвоюване от страна на народа на гражданските му права\", посочва Слави Трифонов и заявява:\"Ние от инициативния комитет смятаме, че хората, които представляват държавата, родината и нас самите, не притежават нито необходимия капацитет, нито необходимите качества, нито необходимия морал за да бъдат наречени политици и държавници.\"Това, според него не означава обаче, че такива българи няма.Трифонов е убеден, че и в България, и по света със сигурност има талантливи, квалифицирани и морални българи, които могат да управляват нашата страна и да ни измъкнат от тази 27-годишна каша.Слави Трифонов гарантира, че ще направи всичко възможно:\"Започвам от днес да търся такива българи. Ще ги намеря. Ще ви ги представя. И вие сами ще решите дали искате тези българи да заместят сегашната политическа класа\", казва Слави Трифонов и завършва емоционално с:\"Защото няма такава държава, но има такъв народ.\"Припомняме, инициативен комитет около шоуто на Слави Трифонов организира подписка с искане за провеждане на референдум през миналата година.  референдумът се проведе заедно с изборите за нов президент, спечелени от Румен Радев. Именно неговата победа беше мотив Бойко Борисов да подаде оставка отново и така разглеждането на референдума беше допълнително затормозено.Резултатите от гласуването, според ЦИК, , но избирателната активност беше достатъчна, така че въпросите  народното събрание обаче не проявява активност в тази посока.Макар и да оспорва резултатите от гласуването, , на което . Слави Трифонов вече веднъж , където в продължение на дни настояваше народните представители да изпълнят задълженията си. А и ангажиментите, които вече са поели. Припомняме, в деня на оставката си след драматичната победа на президента Румен Радев, лидерът на ГЕРБ Бойко Борисов обяви, че  и ще изпълни волята на народа, въпреки че като цяло мнението в партията не подкрепя идеите за промени.", "date": "2017.09.15", "title": "Слави Трифонов търси българите, които да ни измъкнат от 27-годишната каша"}
{"url": "https://news.bg/int-politics/shoyble-nastoya-bryuksel-da-ne-nalaga-tezhki-sanktsii-na-ungariya.html", "text": "Германският финансов министър отхвърли призива за тежко наказание и налагане на тежки санкции срещу Будапеща заради конфликта, разразил се между унгарските власти и европейските институции в Брюксел заради отказа им да приемат мигранти и бежанци съгласно квотното разпределение на Европейската комисия, съобщава \"Политико\".Европейският съюз трябва да полага усилия да не влошава допълнително отношенията със страните, които се противопоставят на политиката за бежанците, коментира Шойбле пред германски вестник.Той отхвърли орязването на еврофондовете за Унгария, като коментира: \"Би било умно да не се излиза с големите оръжия веднага.\" Според него ЕС трябва да намери \"правилната комбинация от последователност и търпение\".По-рано този месец Съдът на ЕС отхвърли жалбата на Унгария и Словакия срещу политиката на ЕС за разселване на мигранти и бежанци, поддържайки правото на Европейската комисия да задължава страните членки да приемат мигранти и бежанци. Будапеща отхвърли решението на съда, предизвиквайки ужас в Брюксел и някои европейски столици.Германският канцлер Ангела Меркел зае по-твърда позиция по-рано тази седмица, като нарече позицията на Будапеща \"неприемлива\".Запитана дали отказът на Унгария означава, че трябва да напусне ЕС, Меркел отговори, че въпросът \"засяга един от основните въпроси на Европа, защото Европа е, за мен, общо пространство на справедливост. Ще трябва да говорим за това по време на Европейския съвет през октомври\".", "date": "2017.09.15", "title": "Шойбле настоя Брюксел да не налага тежки санкции на Унгария"}
{"url": "https://news.bg/regions/da-izchistim-balgariya-zaedno-s-nay-mashtabna-aktsiya-v-istoriyata-si.html", "text": "Съботата преди Деня на София, в надпревара под есенното слънце влизат доброволците на \"Чиста игра\". Това информираха организаторите на акцията \"Да почистим България за един ден\".За пръв път участниците в най-мащабната доброволческа инициатива за почистване на България ще включат и състезателен елемент. Екипът на bTV и приятели запретва ръкави за историческа акция на 16-километрово трасе от язовир Бебреш по продължението на прохода Арабаконак. Тя е най-голямата до този момент в историята на кампанията. Метролозите обещават време само за излизане навън - слънчево и горещо време в цялата страна с температури до 32°.В края на годината участниците в различни категории ще се борят за титлата \"Чиста игра\". Всяко изчистено и маркирано на картата място на 16 септември се брои за точка. Всяка добра практика, споделена на картата на кампанията, която елиминира боклука по интересен и различен начин след деня на голямото почистване, също носи актив на състезателите. Основна цел е да се отбележат най-много зелени точки на картата на кампанията.Участниците се състезават в следните категории: индивидуален участник, детска градина, училище, компания/организация, област.Историческа акция за чистене на 16-километрово трасе от язовир Бебреш по продължението на прохода Арабаконак - най-голямата до този момент в историята на кампанията.Тази година си спомняме три големи повратни събития от историята на България, случили се в района на Арабаконашкия проход. Отбелязваме 145 години от Арабаконашкия обир, организиран от Димитър Общи, против волята на Васил Левски (състоял се на 22 септември 1872 г.), 140 години от битката при Арабаконашкия проход - на 3 декември 1877 г. Орханийската османската армия прави неуспешен опит да проведе настъпателни действия в помощ на обсадената в Плевен Западна османска армия. Спомняме си и за атентата срещу цар Борис III, извършен на 14 април 1925 г., отбелязват организаторите.За да възродят паметта за съдбовните събития от региона, служителите на bTV и любимите лица от телевизионния екран, заедно с местното население от двете страни на Арабаконашкия проход, запретват ръкави да изчистят всички боклуци от мястото, което тъне в забрава. Акцията ще подкрепят и стотици доброволци и тежка почистваща техника от общините Ботевград и Горна Малина.Лица на bTV и други звездни посланици на кампанията ще чистят още и на любими места за отдих в столицата. В рамките на най-големия безплатен фестивал Spark Fest в Южния парк, доброволците ще се забавляват с Поли Генова, Иван и Андрей, Орлин Павлов и други лица от очакващия се през януари български сериал \"Скъпи наследници\".Антон Хекимян, Десислава Стоянова и любимите спортни лица на bTV ще обходят алеите на Борисовата градина, въоръжени с чували и ръкавици. След почистването ще се забавляват с Инспектор N-Joy от 11:00 часа на сцената на Летния театър в парка.Президентът Румен Радев, заедно с други доброволци от президентската администрация също запретват ръкави на една от локациите, на които ще чистят лицата на bTV.Ако още не сте се записали, но желаете да се включите, това може да стане през интернет. Всеки желаещ да се включи в кампанията, може да провери най-удобното и близко място на сайта на кампанията в секция \"ТУК ще чистим\": http://daizchistim.bg/kade-da-se-vklychish/. Всички акции от този списък за обезпечени с чували и ръкавици, както и с извозване на отпадъците.Малки инициативни групи - семейства, компании от приятели или задружни съседи, които се самоорганизират да чистят в кварталната градинка или друга неголяма, е нужно да се снабдят с чували и ръкавици. И да се уверят, че събраните отпадъци са бъдат оставени в близост до контейнери и кофи за смет, за да се ускори извозването им през следващите 2 дни.За първи път тази година денят на голямото почистване бележи не финала, а началото на инициативата \"Да изчистим България заедно\". След 16 септември кампанията ще продължи с амбициозната цел да се постигне трайно решение на проблема със замърсяването. Идеята е да се осъществят по-дългосрочни резултати, а именно поддържането на чистотата на околната среда, установяването на добри практики за генериране на т.нар. нулев отпадък, образованието и възпитанието на по-младите в грижа за природата.Боклуците, които са изхвърлени разделно, не са отпадък, а ресурс, смятат организаторите на кампанията.", "date": "2017.09.15", "title": "„Да изчистим България заедно” с най-мащабна акция в историята си"}
{"url": "https://news.bg/education/parviyat-zvanets-razseya-naprezhenieto-v-smg.html", "text": "На първия учебен ден нямаше и помен от летните страсти около Софийската математическа гимназия. Дворът на училище бе изпълнен с развълнувани деца, родители и учители. Наоколо се носеше цветният аромат на десетки букети. Приятели се посрещаха с радостни викове след дългата лятна раздяла. Доброто настроение витаеше във въздуха.Тържественият 15 септември обедини доскоро враждуващите два лагера в школото. Учителите не смогваха да задържат букетите, с които ги засипваха възпитаниците им. Шум от радостна глъчка изпълваше простора. Стартът на официалната церемония бе даден с посрещане на знамето на математическата гимназия. Под звуците на химна бе издигнат националния флаг.Отец Христо извърши благословение за началото на учебната година. Приветствие отправи кметът на община Оборище Васил Цонев.Днес е един специален ден за всички нас, изтъкна той. По думите му всички очакват още по- големи успехи на учениците. Да бъдете учители е голямо богатство, обърна се Цонев към преподавателите. Те изграждат основата на знанието, те откриват талантливите и подготвят всяко дете за най-строгия учител-живота. На децата той пожела всеки да открие своето поприще.Цонев припомни, че медалите и наградите на малките математици са гордост за България. Спорна и успешна учебна година пожела на малките и големите, пристъпили през прага на СМГ. С какъвто устрем започнете новата година, с такъв да я завършите, пожела още кметът на община Оборище. Според преподавателите СМГ е преминавала в годините през много бури, но винаги е оцелявала. Децата пък в училището винаги са имали устрем за победи. СМГ е кауза и съдба, според учителите. Официално бяха представени \"зайците\" в училището.Зоя Савова, директор на училището, също поздрави учители и ученици. За всички нас днес е един голям празник, подчерта тя. Добре дошли, мили деца, приветства директорката \"зайците\".Тя е убедена в успеха на възпитаниците на СМГ. Благодари на преподавателите за всеотдайната работа. За тях работата в школото била съдба, по думите й. Новоназначената директора благодари и на родителите, които са се доверили на СМГ и са записали децата си да учат тук.Припомняме, че Софийската математическа гимнация е с нов директор само от дни, след като предишният ръководител Антони Стоянов бе освободен от длъжност на 5 септември.През последните няколко месеца в СМГ имаше . Споровете започнаха след като бившият директор Стоянов уволни учителката по математика Петя Тодорова и не поднови договорите на други двама преподаватели от учителската колегия на гимназията. Като мотиви за уволнението на Тодорова бившият директор посочи, че тя е уронила престижа и името на учебното заведение, участвайки в комисия за математическото състезание \"Европейско кенгуру\".", "date": "2017.09.15", "title": "Първият звънец разсея напрежението в СМГ"}
{"url": "https://news.bg/world/kasini-priklyuchva-misiyata-si-s-gmurkane-kam-oblatsite-na-saturn.html", "text": "Космическият апарат \"Касини\" извършва последна обиколка около Сатурн, съобщи американската космическа агенция NASA.След това сондата ще се гмурне в атмосферата на планетата, но ще продължи да предава информация докато не изгори по време на падането си към плътните слоеве. В момента тя продължава да излъчва сигнал към учените.По време на изключителната си 13-годишна мисия сондата предаде на учените множество снимки и друга ценна информация за Сатурн и неговите спътници.Особено интересни се оказаха данните за луната Енцелад, която крие под повърхността си океан. Апаратът засече хидротермална активност, която предизвика интереса на изследователите за бъдещи проучвания.В края на април \"Касини\" започна 22-седмичното си гмуркане между пръстените на Сатурн и атмосферата на газовия гигант. Досега никой космически апарат не се е доближавал толкова плътно до планетата.Големият финал ще настъпи в 14:55 ч. българско време. Очаква се тогава \"Касини\", чието гориво е изчерпано, да предаде последните данни към екипа на NASA. Сондата ще навлезе в атмосферата около минута по-рано - на около 1915 километра над слоя от облаци. Скоростта й в този момент ще бъде около 113 000 километра в час.Апаратът ще се гмурне към облаците откъм дневната страна на Сатурн, приблизително по пладне според местното време.\"Последният сигнал ще бъде като ехо. Той ще се ще разпространява през Слънчевата система в продължение на час след изгарянето на \"Касини\", заяви мениджърът на проекта Ърл Мейз в лабораторията JPL в Пасадена, Калифорния.\"Касини\" изпълни своята мисия, но за нас на Земята тя няма да е приключила докато получаваме сигнал от сондата, допълва Мейз.Последното излъчване от апарата ще бъде уловено от антените в комплекса на NASA за проучване на дълбокия космос, намиращ се в Канбера, Австралия. в реално време последните часове от изключителната 13-годишна мисия на \"Касини\".Агенцията поддържа и специален сайт за мисията на \"Касини\": ", "date": "2017.09.15", "title": "„Касини” приключва мисията си с гмуркане към облаците на Сатурн  "}
{"url": "https://news.bg/world/yuzhna-koreya-otgovori-na-kndr-s-izpitanie-na-balistichna-raketa.html", "text": "В отговор на поредното ракетно изпитание на Северна Корея Сеул проведе бойни учения, които включваха и изстрелване на балистична ракета. Това съобщи армията на Южна Корея, цитирана от световни агенции.По-рано КНДР изпита ракета, която прелетя над Япония. Според САЩ ракетата е със среден обсег на действие.Ракетата на Южна Корея е способна да порази летището Sunan до Пхенян, откъдето тоталитарната държава изстреля последната ракета.Балистичната ракета беше \"показване на сила в отговор на последната провокация на Северна Корея\", каза южнокорейски представител пред СиЕнЕн.Говорител на президента заяви, че е наредено на армията на Южна Корея да се подготви, така че да може ефективно да отговори на ракетните и ядрени заплахи на КНДР.В същото време Япония определи теста като \"неприемлив\" и \"директна провокация\", призовавайки международната общност да се обедини., каза премиерът на Япония Шиндзо Абе и добави, че Япония ще предприеме всички необходими мерки и че няма да толерира повече провокации.Япония и САЩ поискаха спешни консултации в Съвета за сигурност на ООН днес следобед, според етиопската мисия в ООН.Само преди часове КНДР заплаши да потопи Япония и да превърне САЩ в \"пепел и мрак\". Преди дни пък Съветът за сигурност на ООН наложи нови санкции на КНДР.В началото на месеца Пхенян проведе успешно изпитание на водородна бомба.", "date": "2017.09.15", "title": "Южна Корея отговори на КНДР с изпитание на балистична ракета"}
{"url": "https://news.bg/world/tramp-se-podpisa-pod-rezolyutsiya-osazhdashta-rasizma-na-belite.html", "text": "Президентът на САЩ Доналд Тръмп се подписа под резолюцията на Конгреса, осъждаща превъзходството на бялата раса, съобщава АФП.Конгресмените притиснаха президента да подкрепи текста след скандалната си позиция за възникналото расистко насилие в Шарлътсвил, Вирджиния, през миналия месец.Тръмп беше разкритикуван от републиканци, бизнесмени и съюзници на САЩ заради коментарите си относно възникналото насилие в Шарлътсвил, където националисти и неонацисти се сбиха с активисти срещу расизма на 12 август.Една жена загина, а няколко други пострадаха, след като националист с автомобила си се вряза в антирасистка демонстрация.Американският лидер обяви, че и двете страни са виновни за възникналото насилие, което възмути голяма част от американците.Милиардерът се подписа под резолюцията, която \"\". По-рано тази седмица Конгресът единодушно прокара резолюцията, което означаваше, че евентуално вето на държавния глава нямаше да помогне.В съобщение президентът заявява, че е \"радостен да се подпише\" под мярката, тъй като \"\".По-рано вчера той отново повтори, че и в двете групи в Шарлътсвил е имало лоши хора.Наскоро проведено проучване на Ройтерс/Ипсос показва, че 70% от американците са категорично съгласни, че хората от различни раси трябва \"свободно да живеят, където те избират\" и че \"всички раси са равни\". Но 31% от анкетираните са съгласни, че САЩ трябва да \"защитят и запазят бялото си европейско наследство\".", "date": "2017.09.15", "title": "Тръмп се подписа под резолюция, осъждаща расизма на белите"}
{"url": "https://news.bg/world/dalas-demontira-pametnik-na-general-robart-liy.html", "text": "Работници демонтираха паметник на най-изтъкнатия генерал на силите на Конфедерацията в Американската гражданска война Робърт Лий в парк в Далас, съобщава Ройтерс.Полицията лично трябваше да охранява работата по демонтирането му, след като кметът заяви, че паметникът е символ на несправедливост и градският съвет гласува за премахването му.Само преди месец в Шарлътсвил, Вирджиния, се проведе демонстрация на националисти заради запланувано демонтиране на статуя на Лий в града. Протестиращите влязоха в сблъсък с друг протест срещу расизма. Една жена загина при сблъсъците на 12 август, когато националист се вряза с автомобила си в антирасисткия протест.Насилието в града възроди националния дебат дали символите на Конфедерацията представляват историческо наследство или омраза.4,3-метровата статуя на Лий в Далас, яздещ на кон с друг до него войник, е издигната в градски парк от 1936 г.Работници демонтираха статуята и я поставиха на камион по време на операция, която продължи около четири часа, заяви свидетел пред Ройтерс. Десетки хора наблюдаваха, докато полицията, включително няколко въоръжени полицаи, охраняваха периметъра.Говорител на полицията съобщи, че няма информация за възникнало насилие.Специална група към градската управа за паметниците на Конфедерацията ще даде препоръка през следващия месец какво да се прави със статуята.По-рано този месец американски съд отхвърли иск на Синовете на ветераните на Конфедерацията, които настояваха статуята да остане в парка.Тази година Ню Орлиънс и Балтимор също демонтираха паметници на Конфедерацията.", "date": "2017.09.15", "title": "Далас демонтира паметник на генерал Робърт Лий"}
{"url": "https://news.bg/world/82-sa-zhertvite-na-uragana-harvi-v-teksas.html", "text": "Повече от 80 души са загинали в Тексас в резултат на опустошителния ураган \"Харви\", който удари щата преди три седмици и донесе рекордни наводнения в района на Хюстън. Това заяви губернаторът на Тексас Грег Абът, цитиран от Ройтерс и други медии.\"\", каза Абът на пресконференция, допълвайки, че щатът чака потвърждение от местните органи дали са в резултат на урагана.Преди властите съобщиха, че около 60 души са загинали при урагана.На близо 140 000 жилища са нанесени щети или са унищожени в резултат на бурята и наводненията.Абът заяви по-рано, че щетите се оценяват на около 180 милиарда долара.По думите му около 5 200 души живеят в убежища.", "date": "2017.09.15", "title": "82 са жертвите на урагана „Харви” в Тексас"}
{"url": "https://news.bg/world/vashington-udalzhi-oblekchavaneto-na-nyakoi-sanktsii-sreshtu-iran.html", "text": "Администрацията на президента на САЩ Доналд Тръмп удължи облекчаването на някои санкции срещу Иран, въпреки че милиардерът и държавният секретар Рекс Тилърсън обвиниха Техеран, че не спазва ядрената сделка от 2015 г., информира USA Today.Обаче удължаване облекчаването на санкциите, предприето първо от администрацията на Барак Обама, е придружено от нови рестриктивни мерки срещу 11 иранци и компании, обвинени, че подкрепят ракетната програма на Иран или са замесени в кибератаки срещу финансовата система на САЩ.На път за Флорида Тръмп отново повтори, че ядрената сделка е лоша за САЩ и подчерта, че Иран продължава да я нарушава.", "date": "2017.09.15", "title": "Вашингтон удължи облекчаването на някои санкции срещу Иран"}
{"url": "https://news.bg/health/praskali-kokoshkite-protiv-paraziti-zatova-i-yaytsata-u-nas-sa-s-fipronil.html", "text": "Засега управителят на фермата не дава достатъчно ясно обяснение кой и защо е пръскал с този фипронил. Това коментира в ефира на Нова ТВ д-р Любомир Кулински, шеф на дирекция \"Контрол на храните\" в Българска агенция по безопасност на храните.Д-р Кулински уточни, че сигналът за установените яйца с фипронил в трите ферми в Горна Оряховица, е получен от една от търговските вериги. По разследването от агенцията работят от сряда вечерта. Стана ясно още, че препаратът е ползван за пръскане на кокошките от въпросните ферми срещу кокошинки - външни паразити. Затворени са три ферми и пакетиращият цех, който ги е обслужвал. Яйцата от фермите ще бъдат унищожени.\"Препаратът е лесен за закупуване, защото той е разрешен и се продава свободно за третиране на непродуктивни животни. Ако вие имате гълъби, котка, куче, съвсем спокойно можете да ги пръскате с този препарат. Той е с добър ефект. Може да бъде вложен и в друг продукт, с който се пръска за дезинфекция. Това е биоцид за външни паразити\", уточни д-р Кулински.Яйцата с партидни номера: 3BG04001, 1BG04001, 3BG04003 са опасни, тъй като съдържат превишена норма фипронил - 0,005 мг.Д-р Кулински изтъкна, че според нотификацията на ЕК опасното натрупване в човешкия организъм започва от 0,7 мг., което е доста по-високо. Предстои Българска агенция по безопасност на храните да изпрати нотификация към ЕК за въпросния случай. \"Въпросът е важен, той не е за подценяване. Имаме практическо нарушение на законодателството, но в никакъв случай не трябва да се преекспонира и чак такъв ужас и паника да се всява\", успокои Кулински.Все пак д-р Кулински уточни, че не може да каже твърдо дали това са всички яйца. \"Случаят продължава да се развива и системата на контрол е такава, че се тръгва от голямото - в случая производителя, минава се през склада и нататък се върви към търговските обекти\", каза още той.Разследването на експертите от хранителната агенция е насочено към това да се установи точно кога управлението на тези ферми е пръскало със забранения препарат.\"Това е разследването в момента и затова на друг етап най-вероятно ще бъдат включени и други институции. Ако фермерът или собственикът на фермата пръска с фипронил умишлено и знае, че препаратът съдържа фипронил, знае че е забранен за продуктивни животни, но пръска, това си е нарушение на фермера\", категоричен бе той.", "date": "2017.09.15", "title": "Пръскали кокошките против паразити, затова и яйцата у нас са с фипронил "}
{"url": "https://news.bg/world/novi-obvineniya-sreshtu-brazilskiya-prezident.html", "text": "Топ прокурорът на Бразилия за борба с корупцията повдига нови обвинения на държавния глава Мишел Темер, включително за възпрепятстване на правосъдието и рекет, информира БиБиСи.Срещу други шестима политически съюзници на Темер също са повдигнати обвинения.За втори път прокуратурата повдига обвинения срещу президента. Този път те се основават на показанията на собствениците на компанията за месо JBS. Те обвиняват Темер, че е вземал подкуп и се е опитвал да купи мълчанието на свидетел.Бразилският президент категорично отхвърля всички обвинения.Предишните обвинения в корупция бяха блокирани от Конгреса, който има право да реши дали президентът трябва да бъде съден.Главният прокурор Родриго Жанот заяви в съобщение, че Темер е \"действал като лидер на престъпна организация\", създадена от високопоставени членове на партията му PMDB.Той допълва, че групата е взела 190 милиона долара в подкупи в замяна сключване на договори с компании.Собствениците на JBS са заявили пред прокурори, че са се срещнали с Темер в резиденцията му в Бразилия и тайно са го записали да обсъжда да се плати голяма сума пари на свидетел.Последните обвинения първо трябва да бъдат приети от Върховния съд преди да бъдат изпратени за дебат в долната камара. Държавният глава обаче се радва на достатъчно подкрепа в Конгреса.", "date": "2017.09.15", "title": "Нови обвинения срещу бразилския президент"}
{"url": "https://news.bg/crime/v-parviya-ucheben-den-politsiyata-zapochva-aktsiya-za-bezopasnost-po-patishtata.html", "text": "В първия учебен ден Пътна полиция започва традиционна акция \"Децата тръгват на училище! Да ги пазим на пътя!\".Днес в 10 часа в двора на 119 СУ \"Акад. Михаил Арнаудов\", ул. \"Латинка\" № 11, в София, за трети пореден път първокласниците ще бъдат съпроводени до класните си стаи, освен от своите учители и от полицаи от ГД \"Национална полиция\" и СДВР, както и от популярна личност.Първият урок на децата ще бъде по безопасност на движението по пътищата. Пътни полицаи ще обърнат внимание и на родителите, че отговорността на пътя е обща, а възпитанието за безопасно поведение на пътя трябва да започва от най-ранна детска възраст.Представителите на отдел \"Пътна полиция\" в ГДНП подготовят и старта на Европейския ден без загинали на пътя - 21 септември, който по идея на Европейската мрежа на службите на пътна полиция - TISPOL, се провежда в Европа под наименованието EDWARD (European Day Without A Road Death). В дните до старта на кампанията ще бъдат реализирани различни инициативи, а на сайта на ГДНП ще бъдат публикуват препоръки за безопасно шофиране.Спаси животи! Това е мотото на тазгодишната кампания на Пътна полиция в България по повод 21 септември, Европейския ден без жертви на пътя. Инициативата е на TISPOL - Европейската мрежа на службите на пътна полиция. Тя се провежда за втора поредна година, като целта е да се обърне внимание на водачите да са по-внимателни на пътя.На 21 септември в България и във всички страни, членки на TISPOL, ще се проведе операция EDWARD (European Day Without A Road Death). Целта е в този ден по пътищата на Европа да няма загинали хора. Според статистиката, около 70 души загиват по шосетата на Стария континент. Цифрата е стряскаща, но статистиката може да бъде променена, ако водачите са по-разумни на пътя.Ето защо от 11 до 21 септември, всяка сутрин в 10 часа, ще се публикува по една препоръка за безопасно шофиране, онагледена с графика. Тях ще можете да видите в прикачените документи. Всеки ден, от 13 септември, ние ще добавяме по един прикачен файл.Всеки, който желае, може да се присъединявани към операция EDWARD, като се регистрира на адрес: .В същото време, може да се подпише декларация за подкрепа на адрес: . В социалните медии може да се изпращат и подходящи видео записи (#ProjectEDWARD).Информация от TISPOL за проекта EDWARD е публикувана на български език на адрес .", "date": "2017.09.15", "title": "В първия учебен ден полицията започва акция за безопасност по пътищата"}
{"url": "https://news.bg/world/filipinskiyat-prezident-mozhe-da-obyavi-voenno-polozhenie-v-tsyalata-strana.html", "text": "Президентът на Филипините Родриго Дутерте може да обяви военно положение в цялата страна през следващата седмица, ако бъде заплашена от масови протести на комунисти и други леви срещу правителството му.Това заяви военният министър на азиатската държава, цитиран от АФП.\"\", каза министър Делфин Лорензана пред журналисти.", "date": "2017.09.15", "title": "Филипинският президент може да обяви военно положение в цялата страна"}
{"url": "https://news.bg/regions/ogranichavat-dvizhenieto-po-am-hemus-v-posoka-varna-do-12-chasa.html", "text": "Днес от 8:30 до 12:00 ч. се ограничава движението по АМ \"Хемус\" , в посока Варна, от км 74 до края на магистралата, поради ремонтни дейности.Обходният маршрут е през Ябланица.Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ - www.api.bg и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.15", "title": "Ограничават движението по АМ \"Хемус\" , в посока Варна до 12 часа"}
{"url": "https://news.bg/world/mozhem-da-unishtozhim-kndr-zaplashi-seul.html", "text": "Диалогът е невъзможен при тези обстоятелства. Това заяви южнокорейският президент Мун Дже-ин, след като КНДР изпита междуконтинентална балистична ракета, преминала над японския остров Хокайдо, информират световни агенции.Ракетата е прелетяла около 2000 километра и е паднала в Тихия океан.САЩ и Япония осъдиха теста и поискаха днес да бъде свикано извънредно заседание на Съвета за сигурност на ООН.След извънредна среща на Съвета за национална сигурност Мун Дже-ин заяви, че армията на Южна Корея има средства да унищожи Северна Корея \"отвъд възстановяване\", информира \"Йонхап\".Мун каза, че режимът на Ким Чен-ун пренебрегва осъжданията и новите санкции на ООН, допълвайки, че е \"бесен\" от \"серията провокации\".\"Може да има диалог само ако по-санкциониращи мерки и натиск върнат Северна Корея на масата за преговори\", отбеляза той.Президентът се закани да засили отбраната на Южна Корея и добави, че хората трябва да продължат да живеят без страх.Правителството ще поиска по-рано от планираното да се направи преглед на споразумението със САЩ за ограничаване на ракетния потенциал на страната, изтъкна той.", "date": "2017.09.15", "title": "Можем да унищожим КНДР, заплаши Сеул"}
{"url": "https://news.bg/education/valchev-i-pravitelstvoto-s-yasen-signal-che-darzhavata-se-bori-s-negramotnostta.html", "text": "Модернизираха начално училище във Враца със средства на МОН. Областният управител Малина Николова, заедно с министъра на образованието и науката Красимир Вълчев, кмета на община Враца Калин Каменов и директора Антоанета Сиракова откриха обновената сграда на Начално училище \"Св. Софроний Врачански\".\"Ние, като правителство, дадохме ясен сигнал, че държавата иска с всички институции и политики да се бори с неграмотността. Кметовете също дадоха този сигнал и се надявам да почувстваме резултатите от тези усилия\", допълни Вълчев. Той посочи, че все по-често причините да не се посещава училище, са културни, а не толкова социални.Друг изпълнен ангажимент е увеличение на учителските възнаграждения. \"Мотивираните учители са основният фактор, а увеличението на учителските заплати е ясно послание, че разчитаме на тях\", посочи министърът.Средствата за ремонта на учебното заведение в размер на 136 820 лв са осигурени от Министерството на образованието и науката.\"С огромно вълнение 415 деца ще прекрачат прага на родното училище. Нашите деца ще влязат в една обновена сграда, която се превърна в слънчев дом на образованието\", каза при откриването Антоанета Сиракова.\"За мен е радост да споделя Вашия празник. Наистина е впечатляващо, че тази сграда носи духа на българското училище със 110-годишната си история. Поздравления за новата сграда! Успешна, здрава и спокойна нова учебна година\", каза министър Вълчев.Той съобщи, че през следващата година ще бъдат инвестирани над 300 млн. лева за модернизация на училищните и детски заведения в цялата страна, включително и във Враца.\"Поздравленията трябва да бъдат за министър Вълчев, който повярва в проекта и бяха осигурени средства, за да може нашето училище да изглежда по този прекрасен начин\", каза кметът на Община Враца Калин Каменов\"Едно от най-големите предизвикателства, пред които заставаме всички е механизмът за обхващане и задържане на децата в училище\", категорична бе Галина Евденова. \"За изминалите четири месеца ние успяхме да изпълним част от ангажиментите, които поехме в управленската си програма\", отговори на свой ред министър Вълчев. Той добави, че сред тях е изпълнението на механизма за обхващане на учениците и задържането им в образователната система, за който е използван опита и добрите практики на Враца. ", "date": "2017.09.15", "title": "Вълчев и правителството с ясен сигнал, че държавата се бори с неграмотността"}
{"url": "https://news.bg/world/mazh-s-nozh-napadna-frenski-voynik-v-parizh.html", "text": "Мъж, въоръжен с нож, нападна военен във френската столица Париж. Това съобщава Франс прес, позовавайки се на полицията.Нападението е станало около метростанция \"Шатле\" във френската столица.Няма пострадали хора при атаката. Мъжът е задържан.Само преди месец френски войници пострадаха сериозно при терористична атака, след като автомобил BMW премина през тях на улица в Париж.", "date": "2017.09.15", "title": "Мъж с нож нападна френски войник в Париж"}
{"url": "https://news.bg/bulgaria/vanshno-osadi-raketnoto-izpitanie-na-kndr.html", "text": "България категорично осъжда извършеното поредно изстрелване на ракета от КНДР, се казва в съобщение на външното ни министерство.Ведомството припомня, че преди по-малко от две седмици Северна Корея направи втора изключително сериозна провокация, която засилва напрежението в региона и застрашава световния мир и сигурност., се пояснява в позицията на страната ни.България подкрепя изразеното от ВП Федерика Могерини намерение за по-активна роля на ЕС в търсенето на мирен изход от кризата, както и приемането на нови автономни санкции на ЕС и тясно взаимодействие с международните партньори по казуса., заключават от Външно.Припомняме, Северна Корея изпита ракета, която прелетя над Япония и падна в Тихия океан на около 2000 километра.", "date": "2017.09.15", "title": "Външно осъди ракетното изпитание на КНДР"}
{"url": "https://news.bg/crime/kovacheva-ne-pomnila-da-e-udryala-bebe-no-karala-po-23-chasovi-dezhurstva.html", "text": "Не си спомням да съм удряла бебе. Не виждам и защо да удрям, това каза пред съда Емилия Ковачева, която е обвинена за опит за убийство на новородено. Пред съда тя каза, че е карала по 23- и 12-часови дежурства, а заплащането не било високо. В болницата имало липса на персонал.Тя каза, че в отделението имало две отделения, вратите на тези отделения не са се затваряли. В нощта на побоя тя била много уморена и не си спомня по часове какво е станало, а само, че е имало много работа. Тя обясни, че е била много уморена, но е трябвало да продължи.На сутринта е забелязала, че едното бебе е по-жълто, но това не било необичайно. Повечето бебета преживявали жълтеница. Тя разказа, че е уведомила доктора и са го прегледали. Докторката назначила да се вземе кръв, а Ковачева е изчакала да вземе резултатите. През това време лекарката е говорила с майката, а Ковачева е чакала.Ковачева обясни също, че е изчакала колежката си, която е закъснявала за смяна, предала е дежурството и заръчала да се наблюдава бебето. След това си е тръгнала.На 20 април 2015 г., нейна колежка и се обадила и казала за бебето със счупен череп. На 23 април в дома й дошли полицаи, обясни ли, че трябва да отиде с тях за справка и не са се представили. Когато се качила в колата си мислела, че отива в самоковската полиция.Сложили й белезници малко по късно в колата и започнали да й говорят, че ще я осъдят и че била виновна. Завели я в Първо районно в София да пише обяснение и ѝ казали, че няма нужда от адвокат.През това време ме биеше полицай, който ме обиждаше и скубеше, надявам се да вземете справедливо решение, се обърна към съда обвиняемата Ковачева. Припомняме, акушерката  на бебето Никол, в нощта на 18 април 2015 г., когато то е било едва на четири дни. Днес в съда беше изслушана петорна техническа експертиза, потвърждаваща автентичността на записите от камерата в отделението на болницата.Припомняме, че срещу акушерката бяха насочени и други обвинения за малтретиране на новородени.  в началото на миналата година, а в началото на месец февруари станаха ясни  относно състоянието на детето. Черепно-мозъчната травма на малката Никол е станала вследствие на травматично въздействие - силен удар с твърд и тъп предмет.Последните думи на Ковачева пред съда бяха: \"Моля да бъда оправдана.\"12 години затвор иска прокуратурата за Емилия Ковачева. Прокурор Николай Христов посочи, че Ковачева е вменяема и може да носи отговорност. Побоят е можело да е с фатален край за бебето. Единствено намесата на лекарите е спасила живота на малката Никол.По думите на Христов деянието се отличава с особена жестокост, ярост и садизъм. Експертизите по делото доказали, че записите, уловили побоя, са автентични, без манипулация и без наслагване, посочи още прокурорът.Има и доказателства, че в нощта на побоя именно Ковачева е била на смяна - вечерта на 17-18 април - работен график на болница \"Софиямед\" за април 2015г, свидетели, както и показанията на майката на Никол - Станислава, която я разпознала като дежурната в нощта акушерка.Мария Даскалова, адвокат на родителите на Никол, заяви пред магистратите: за всички в тази зала е ясно кой преби Никол. Никой друг не е имал достъп до бебешките колички.Даскалова бе категорична, че Ковачева е работила колкото е поискала и не е имало кой да я задължи. Адвокатката запита защо подсъдимата спекулира с това, че работата била много.\"Какво е правила в двете денонощия, когато не е била на работа? Работила е на друго място?\"Защитникът на Емилия Ковачева - Владислав Янев заяви пред съда, че в обвинението няма житейска логика. По думите му ако е искала да убие детето, тя е била с него 24 часа и е имала тази възможност. Янев допълни, че акушерката никога не е имала умисъл да направи каквото и да било на това бебе, особено да го убие. Според него няма мотив, а всичко е една голяма манипулация. Той смята, че държавното обвинение е трябвало да отчете ненормалните условия, при които е работила Емилия Ковачева.По време на защитната теза на Янев, родителите на малката Никол Румен и Станислава Димитрови влязоха в съдебната зала.Янев продължи с това, че медиите са манипулирали обществото. По думите му журналистите са настройвали обществото и са хвърлили негативна светлина спрямо Ковачева. \"Делото показва ниското ниво на медиите в България\", каза Янев.Тази жена беше сатанизираната, а това се отрази на разследването и на съдебния процес, добави адвокатът. Лицемерие да наричаш назначена от прокурора експертиза съдебна. \"Кое й е съдебното не знам\", запита защитникът.Експертизите по делото са опорочени, смята още Янев. Той поиска клиентката му да бъде оправдана.След дадената почивка от съда, журналистите попитаха Ковачева извън залата каква последно е нейната версия - не тя е била бебето Никол или не си спомня да го е удряла. Тя обаче не пожела да отговори, а родителите й започнаха да обиждат репортерите.Тя посочи, че Никол е вече на 2 години, но ако кихне, това буди в родителите й страх.Адвокат Мария Даскалова поиска от съда най-тежкото наказание за Ковачева - доживотен затвор без право на замяна. Родителите не приемат друго наказание, посочи адвокатът. \"Те не искат в бъдеще и други деца да бъдат малтретирани.\" Тя поиска също да бъде уважен и гражданският иск на родителите.Бащата на малката Никол Румен Димитров застана пред съда и сподели, че за тези 2 години му е направило впечатление, че правата на обвиняемия са в пъти повече от тези на пострадалия. Във връзка с думите на адвокат Янев, че медиите манипулират обществото и го настройват срещу клиентката му, Димитров заяви, че една година е запазил мълчание пред медиите, а защитникът на акушерката дал над 10 интервюта и е правил медицински заключения.\"Странно е да се оплакваш от медиите, а в същото време да даваш и интервюта\", подчерта бащата. По думите му адвокатът не спрял и да споделя във фейсбук профила си свои версии за случилото се. Димитров каза още, че експертизите не устройват Янев. \"Аз нямам нужда от медицинска експертиза, за да знам какво беше състоянието на Никол след жестокия побой.\"Лекарите ни казаха да държим телефоните си наблизо и да очакваме най-лошото\", каза Димитров.", "date": "2017.09.15", "title": "Ковачева не помнила да е удряла бебе, но карала по 23-часови дежурства"}
{"url": "https://news.bg/health/zhivotat-na-dete-e-zastrashen-zaradi-nedomislie-vav-fonda-za-lechenie-na-detsa.html", "text": "Един млад живот е застрашен заради мудност в работата на Фонда за лечение на деца след уволнението на директорката му д-р Тинкао Троева, съобщиха от пациентските организации \"Заедно с теб\"\"Тази вечер към мен се обърна родител на дете с подадено заявление на 12 септември 2017 г. за спешно лечение на много тежко онкологично заболяване - лимфом на Хочкин. Детето навършва 18 години след три дни, но новият директор, д-р Мариета Райкова, от недоглеждане вместо спешно да задвижи процедурата, е разпределила заявлението на свой служител в отпуск и разглеждането е насрочено чак за месец октомври за разглеждане.\" - пише Пенка Георгиева от \"Заедно с теб\".Писмото, разпространено до медиите, е изпратено и от името на асоциацията за репродуктивно здраве \"Усмихни се\", и от алианса \"Бъдеще за всички\".Тъй като забавянето може да се окаже фатално, е необходимо случаят да бъде разгледан спешно.\"С много размисъл се обръщам към медиите и обществото, но нямам друг избор за това дете. Г-н министър, очакваме да вземете спешно отношение по случая и да спасите живота на едно българско дете.\" - се казва още в обръщението.", "date": "2017.09.15", "title": "Животът на дете е застрашен заради недомислие във Фонда за лечение на деца"}
{"url": "https://news.bg/world/severna-koreya-izstrelya-nova-raketa-1.html", "text": "Северна Корея изстреля ракета над Япония към Тихия океан в 6:57 ч. местно време, предаде Bloomberg.Японската страна не е направила опит да свали ракетата, съобщи телевизионният канал NHK.Тя е прелетяла над остров Хокайдо в 7:06 ч.Ракетата е прелетяла около 2000 километра източно от Хокайдо и е паднала в Тихия океан.Японските власти призоваха гражданите да потърсят укритие, предаде Би Би Си.По-рано Северна Корея заплаши да \"потопи\" Япония.", "date": "2017.09.15", "title": "Северна Корея изстреля нова ракета "}
{"url": "https://news.bg/press/balgarski-yaytsa-s-fipronil-na-pazara-otnemat-knizhkata-za-shofirane-v-avariynata-lenta-zapochva-novata-uchebna-godina.html", "text": "Засечените на пазара български яйца с фипронил са сред водещите теми на петъчните вестници.\"И България се оказа участник в аферата \"Фипронил\". Българската агенция за безопасност на храните (БАБХ) свика извънредна пресконференция и обяви, че три наши ферми са пуснали сериозни количества яйца с недопустимо високо съдържание на вредния препарат. БАБХ призна, че неизвестни количества са стигнали до хладилниците на българските потребители. И за първи път посочи имената на нарушителите и номерата на опасните партиди. Но в кои търговски вериги са се продавали заразените яйца, отново не бе съобщено. В присъствието на земеделския министър Румен Порожанов потребителите бяха призовани, ако са купили яйца от три определени партиди, да не ги използват, а да ги върнат в магазините. Дали магазините ще ги приемат без касов бон, не е ясно. Информацията за заразените яйца идва два месеца след като скандалът с фипронила избухна в много от европейските страни. През цялото това време от БАБХ и от земеделското министерство уверяваха, че у нас проблем няма. Съобщено бе само за три партиди със заразен яйчен прах, доставен от Германия, вложен в производството на десетки тонове сладоледи и майонеза, но отново с уговорката, че опасност за хората, които консумират продуктите, няма. Преди два дни не БАБХ, а мобилните екипи на НАП засякоха ТИР с цели 21 тона течен яйчен жълтък без документи за произход. Съобщено бе, че цялото количество е под възбрана. И вчера от министерството и от агенцията продължиха да успокояват, че количествата на отровното вещество в засечените партиди яйца са под опасната доза за консуматорите. Тя е фиксирана на 0.72 мг/кг, докато при проверките количеството е било 0.027 мг/кг. Това е доста странно увъртане, тъй като допустимото количество е 0.005 мг/кг - тоест откритите партиди съдържат 5 пъти повече фипронил от допустимото...\" - в. \"Сега\".\"Купувачите в София и в магазините около столицата да внимават със закупените оттам яйца, защото има риск да попаднат на заразена с фипронил продукция. Това предупреждение отправиха от Министерството на земеделието на специален брифинг, на който присъства и министър Порожанов, обяви \"Канал 3\". Ето и номерата на партидите заразени яйца, чийто код е върху черупките:3БГ04001, 1БГ04001 и 3БГ04003. Те идват от три ферми на следните две фирми - \"Консорциум Агробизнес\" АД (фермите с номера 3БГ04001 и 1БГ04001) и \"Агроинвест продукт\" ООД. От земеделското министерство препоръчаха ако някой е закупил яйца с тези кодове, да не ги консумира, макар заразяването с фипронил да е с ниски дози. Фермите са затворени до пълното изясняване на случая, като дотогава те \"няма да реализират нито едно яйце на пазара\", гарантираха от Министерството на земеделието. Всички задържани досега яйца ще бъдат унищожавани, до два дни ще бъде изготвен окончателният доклад по казуса. След това ще бъде уведомена прокуратурата и други органи. Яйцата са доставени до два по-крупни търговски обекта и в няколко по-малки - не в цялата страна, а в София и около София. От събраните доказателства няма данни нито една партида да е влязла в производство на храна, всички са дистрибутирани в търговската мрежа. Няма и изнесени извън територията на България продукти...\" - в. \"Стандарт\".\"Лидл България\" изтегля от магазините си всички яйца, произведени от \"Консорциум Агробизнес\". Това съобщиха от компанията, след като по-рано днес министърът на земеделието и храните Румен Порожанов посочи консорциума като един от производителите на яйца, за които има съмнения, че са използвали забраненото вещество фипронил. От съобщението на \"Лидл България\" се разбира, че до момента компанията не получила инструкции за действие от Българската агенция по безопасност на храните (БАБХ). Въпреки това от там посочват, че са спрели всички яйца от производителя и ще възстановяват на клиентите си сумите при връщане на яйца. В последните дни БАБХ установи, че в България са влезли три партиди яйчен меланж, замърсени с фипронил, последната - от Германия с общо количество от 1440 кг. Скандалът с фипронила избухна в началото на август, след като редица германски хранителни вериги изтеглиха внесени холандски яйца, тъй като беше установено, че са заразени с инсектицида. Фипронилът (Fipronil) е силно токсично вещество, което се използва за защита на реколта и във ветеринарната медицина за борба с бълхи, кърлежи и хлебарки. Повече за него четете тук...\" - в. \"Дневник\".Вестниците продължават да следят и темата за купуването на нови изтребители за армията.\"Депутатите връщат Ф-16 в играта за новия изтребител Депyтатите ще въpнат офеpтата на САЩ и Поpтyгалия в конкypcа за нови изтpебители. Следващата cpяда вpеменната комиcия на паpламента ще излезе c доклад, който ще пpедложи на Миниcтеpcтвото на отбpаната да тpетиpа наpавно вcички офеpти, обяcни в шефът на вpеменната анĸетна комиcия Емил Хpиcтов от ГЕΠБ. Това веpоятно ще наложи нова оценка на тpите изтpебителя \"Гpипен\" \"Юpофайтъp\" и Ф-16. Пpи пъpвата за победитĸел бяxа обявени шведcките cамолети...\" - в. \"24 часа\".\"Правилата за избор на изтребител са променяни по време на самата процедура и така е станало възможно отстраняването на офертата на Португалия и САЩ за употребявани F-16. Това е една от нередностите в процедурата, според заместник-председателя на парламентарната комисия, която проверява процеса, Христо Гаджев (ГЕРБ). На едно от последните си заседания в края на април служебното правителство на Огнян Герджиков одобри офертата на шведската компания СААБ за изтребители \"Грипен\" като най-изгодна от предложенията за нов тип изтребител за нуждите на армията. Това става на закрито заседание. България избираше между три предложения - употребявани F-16, собственост на Португалия, от Италия за \"Юрофайтър\" втора употреба и шведските \"Грипен\". В доклад на Министерството на отбраната до Министерския съвет от края на юни се предлага да започнат преговори с Швеция за купуването на нови изтребители \"Грипен\" и с Италия, която предлага употребявани \"Еврофайтър Тайфун\". Третата възможност - за купуване на F-16 от Португалия с логистичен пакет от САЩ, не е класирана \"поради несъответствие на ценовото му предложение с изискванията, заложени в RFP (request for proposal - искане за предоставяне на предложение)\", се разбира от доклада на Красимир Каракачанов. При процедурата, завършена от служебното правителство, на първо място е класиран \"Грипен\" с оценка 0.90, а предложението на Италия е класирано на второ място с резултат 0.61. Правителството реши, че преди да започне преговори, ще изчака заключенията на комисията, създадена по искане на ГЕРБ...\" - в. \"Дневник\".Започващата учебна година също е сред темите на всекидневниците.\"Красимир Вълчев: Все по-често причините да не се посещава училище са културни, а не социални... \"Мотивираните учители са основният фактор, увеличението на учителските заплати е ясно послание, че разчитаме на тях\", посочи министърът...\" - в. \"Труд\".\"До кpая на сeптeмвpи вcички yчители ще полyчат повишение на заплатите cи, заяви пpед БНТ миниcтъpът на обpазованието Кpаcимиp Вълчев. По дyмите мy, около 1000 cа yчителите, които не доcтигат пpеди началото на yчебната година. \"Има тpyдноcти по-cкоpо yчилища да попълнят cвободните бpойки. Липcа на pезеpв на пазаpа на тpyда нoа-вече по отделни диcциплини - математикa, физикa. Много малко cтyденти има последните години в тези пpофecионални напpавления. Учителcкaта пpофеcия кaто цяло беше непpивилегиpована пpез поcледните години c отноcително ниcкa cклонноcт на yчениците да cе включват в педагогичесĸо обpазование и в педагогичеcкa пpофеcия cлед това\", коментиpа миниcтъpът.\" - в. \"24 часа\".\"МОН ще хвърли 300 млн. лева в ремонти на училищата през 2018 г. Това обяви министър Красимир Вълчев във Враца, където откри обновената сградата на НУ \"Св. Софроний Врачански\" във Враца. Министерството е финансирало с 20 000 лева и разкриването на нова група във врачанската детска градина \"Европейчета\". \"Мотивираните учители са основният фактор, увеличението на учителските заплати е ясно послание, че разчитаме на тях, заяви министърът, цитиран от БТНЕС. Надявам се да подкрепим детски градини и училища, в които условията на работа са по-трудни, заяви още той. Ще има скоро и защитени, и средищни детски градини. Ние, като правителство, дадохме ясен сигнал, че държавата иска с всички институции и политики да се бори с неграмотността, кметовете също дадоха този сигнал и се надявам да почувстваме резултатите от тези усилия, продължи той. Вълчев обяви, че от догодина ще се промени формулата за финансиране, ще се отчитат и неравенствата при детските градини и училища. Основната цел е да се привлекат по-добри специалисти в отдалечени райони. Ще се отчита и концентрацията на деца от уязвими групи.\" - в. \"Стандарт\".Всекидневниците съобщават също за въвеждане на по-строги правила за шофьорите.\"Шофирането в аварийната лента оставя без книжка нарушителя За пореден път парламентът гласува крути мерки срещу хулиганите на пътя, с които се опитва да намали произшествията по шосетата на България. С единодушие бе приета разпоредба, с която движението в аварийните ленти на магистралите се приравнява с каране в насрещното. Нарушителите ще остават без книжка за 3 месеца и ще плащат солена глоба от 1000 лв. При рецидив наказанието скача на 6 месеца и 4000 лв. Това приеха вчера депутатите с поредна порция поправки в Закона за движение по пътищата. Остава обаче открит въпросът как ще се следи за това нарушение по магистралите. Нулева толерантност се предвижда за употребилите наркотици. За любителите на алкохола се предвижда наказание дори ако са си позволили една бира или при наличност в кръвта на 0.5 промила. Това ще се установява с дрегер, а допълнителната проверка в болница ще се плаща от провинилия се. Ако откажат да платят, КАТ няма да им връща книжките. Мярката влиза в сила от 1 януари 2018 г...\" - в. \"Сега\".\"Разxодите за извъpшване на медицинcко или xимичесĸо изcледване за ycтановяване на концентpацията на алкоxол или наpкотици в кpъвта ще се плащат от шофьоpите. Това ще cтава, cлед кaто полицейcки cлyжителе cа ycтановили наличие в кpъвта им над 0,5 пpомила или теcт е покaзал, че водачът е yпотpебил наpкотици. Ако шофьоpът откаже да го пpовеpят c дpегеp или теcт за наpкотици, ще плати в болницата за биологичните пpоби - изcледване на кpъв, ypина, cлюнкa и т.н. Това pешиxа депyтатите c окончателното глаcyване на пpомени в Зaкона за движение по пътищата...\" - в. \"24 часа\".", "date": "2017.09.15", "title": "Български яйца с фипронил на пазара, отнемат книжката за шофиране в аварийната лента, започва новата учебна година...   "}
{"url": "https://news.bg/crime/okonchatelno-20-godishna-prisada-za-brendo-v-italiya.html", "text": "Касационният съд в Рим постанови окончателна присъда от 20 години затвор за Евелин Банев-Брендо, съобщи \"24 часа\".Съдът отхвърли обжалването на присъдата от страна на подсъдимия.Наказанието е наложено за наркотрафик.Очаква се до няколко дни да излязат мотивите на съда, след което присъдата ще влезе в сила.Брендо е признат за виновен за участие в престъпна група за международен трафик на кокаин. Наказанието, което му е наложено, е максималното възможно по италианския закон и в размера. Първата присъда срещу него в Италия е от 2013 година. Веднъж касационният съд върна случая на долната инстанция, но тя потвърди 20-годишната присъда.Адвокатът на Брендо е заявил, че не е знае къде е довереникът му, но е категоричен, че присъдата му трябва да изтърпяна в Италия.", "date": "2017.09.15", "title": "Окончателно: 20-годишна присъда за Брендо в Италия"}
{"url": "https://news.bg/int-politics/tilarsan-prizova-rusiya-i-kitay-da-predpriemat-merki-sreshtu-severna-koreya.html", "text": "САЩ призоваха всички страни да предприемат нови мерки срещу режима на Ким Чен Ун, след като Северна Корея отново изстреля ракета към Тихия океан.В изявления на държавния секретар Рекс Тилърсън, публикувано на сайта на Държавния департамент, се посочва, че Китай снабдява с петрол режима в Пхенян, а Русия се възползва от принудителния труд на севернокорейски граждани. Американската страна призовава Москва и Пекин да покажат на режима в Пхенян, не одобряват продължаващите ракетни изпитания и да предприемат от своя страна конкретни мерки.В изявлението се казва също, че продължаващите провокативни действия от страна на Северна Корея само задълбочават политическата и икономическата изолация на страната.Припомняме, на 11 септември Съветът за сигурност на ООН прие нови, по-строги санкции срещу Пхенян.", "date": "2017.09.15", "title": "Тилърсън призова Русия и Китай да предприемат мерки срещу Северна Корея "}
{"url": "https://news.bg/int-politics/kasperski-shte-dade-pokazaniya-po-ruskata-afera-pred-komisiya-v-kongresa.html", "text": "Шефът на \"Лаборатория Касперски\" - Евгений Касперски ще даде показания пред комисия на американския конгрес. Той е сред лицата , заподозрени за участие в руската намеса в американските избори през миналата година.Информацията за изслушването беше съобщена от самия него в профила му в Twitter.Наред с това Касперски допълва, че се надява да получи американска виза.На 27 септември той ще се яви пред комисията по наука и технологии на конгреса.На 13 септември стана известно ,че американското министерство на вътрешната сигурност е наредило на всички държавни институции да прекратят използването на програмните продукти, произвеждани от лабораторията на Касперски.Американските власти подозират, че Евгений Касперски е свързан с руските спецслужби. Той самият отрича наличието на такава свързаност.", "date": "2017.09.15", "title": "Касперски ще даде показания по руската афера пред комисия в конгреса"}
{"url": "https://news.bg/int-politics/evropa-izmir-e-drugata-turtsiya.html", "text": "Турският град Измир е пъстър и свободен. Там жените носят къси поли и цветя в косите вместо забрадки. Градът е трън в очите на президента Ердоган и неговата \"нова Турция\", се казва в коментар на \"Зюдойче Цайтунг\", цитиран от Дойче веле.Много хора в милионния турски град Измир вече я познават - Сема Гюр, основателката на инициативата \"Обиколка с велосипед за жени с фантазия\". На 24 септември обиколката ще се проведе за пети път. През 2016-та в нея се включиха три хиляди туркини - всички те облечени с къси панталони и потници, без забрадки на главите, но пък с цветя в косите. Обиколката беше същински спектакъл - рядко срещан в Ердоганова Турция. И докато жените в Измир се подготвят за петата обиколка по къси панталони, на 500 километра от тях - в един от парковете на Истанбул - преди броени дни 24-годишна туркиня беше смъмрена от служител на охранителна фирма за това, че се разхождала по шорти. Това смущавало другите посетители на парка, развикал се охранителят. През 2016-та пък отново в Истанбул имаше друг подобен случай - в автобус от градския транспорт 35-годишният Абдула Ч. зашлеви шамар на една медицинска сестра за това, че носела къси панталони. \"Ти си дяволът\", казал през зъби нападателят.Трън в очите на Ердоган\"Абдула Ч. трябваше да пробва да направи подобно нещо при нас в Измир. И да види какво щеше да се случи тогава\", казва Сема Гюр. След инцидента в автобуса в Истанбул жените в Измир излязоха на протест по улиците на града си - по къси панталони. Защото Измир е не просто един четиримилионен турски град. Измир е точно обратното на онова, което президентът Ердоган нарича \"Нова Турция\" - страната, в която през последните 12 месеца бяха арестувани 50 хиляди души, в която стотици хиляди служители и преподаватели загубиха работните си места и от която хиляди се опитват да се спасят, бягайки в чужбина. Президентът Ердоган обеща да преследва противниците си чак до \"техните дупки\". И в това свое начинание той разчита на подкрепа от страна на новото \"поколение консервативни хора\" - онези благочестиви и смирени турци и туркини, които \"раждат по пет деца, а не само по три\".Само че Измир не се управлява от Партията на справедливостта и развитието (ПСР) на президента Ердоган. От десетилетия градът е под контрола на светската опозиционна Републиканска народна партия - политическата наследничка на Мустафа Кемал Ататюрк. Основателят на съвременна Турция, човекът, отменил султаната и халифата, преди сто години е планирал своята революция точно тук, в Измир. Днес на почти всяко кръстовище в града може да се види ликът на Ататюрк. И когато дойде време за избори, човек би могъл дори да си помисли, че Ататюрк е един от кандидатите. Само че той почина още през 1938 година. Впрочем, на референдума, чрез който Ердоган си осигури едноличната власт в държавата, 70% от измирчани гласуваха против промяната на конституцията. Поради всичко това за управляващата партия и лично за Ердоган Измир е \"крепост на свободата и съпротивата\".Докато в Измир можете навсякъде да видите млади двойки, които се целуват, или пък шумни младежки компании, в Истанбул междувременно - като изключим някои чисто туристически обекти - вече никой не се осмелява да демонстрира свободно поведение. Точно поради тази причина през миналата година 16 хиляди души от Истанбул са се преместили да живеят в Измир - колкото никога преди това. Те се преселват, защото тук се чувстват свободни - и през деня, и през нощта, твърдят от градската управа.В Турция темата за това как да се обличат жените отдавна се е превърнал в политически въпрос. Става въпрос за това на кого принадлежи тази страна и нейните улици и градове. В Истанбул, например, хората с хомосексуална ориентация отдавна вече не могат да демонстрират свободно за правата си. Градските власти винаги си намират някакво оправдание, за да забранят техните прояви. А когато неотдавна опозиционният лидер Кемал Кълъчдароглу обяви, че ще измине пеша разстоянието от Анкара до Истанбул в рамките на своя \"Поход за справедливост\", мнозина турци очакваха властите всеки момент да забранят неговата акция. В крайна сметка правителството не посмя да го направи.", "date": "2017.09.15", "title": " Европа Измир е другата Турция"}
{"url": "https://news.bg/world/sasht-predpolagat-che-phenyan-naistina-e-testval-vodorodna-bomba-na-3-septemvri.html", "text": "Началникът на Стратегическото командване на въоръжените сили на САЩ генерал Джон Хайтън \"предполага\", че по-рано този месец Северна Корея е извършила изпитание на водородна бомба, информира АФП, позовавайки се на Defense News.На 3 септември Пхенян обяви, че е изпитал водородна бомба, но западните сили избягваха потвърждение на информацията.\"\", каза генералът.Според експерти става въпрос за двустепенна водородна бомба.\"Мащабът\", изтъкна Хайтън пред журналисти.Пхенян заяви, че бомбата е достатъчно малка, за да бъде сложена на ракета.Днес Тихоокеанското командване на САЩ потвърди, че Северна Корея е изпитала балистична ракета със среден обсег на действие.Междувременно генералният секретар на НАТО Йенс Столтенберг призова за \"световен отговор\" срещу КНДР, определяйки последното изпитание като \"безразсъдно нарушаване на резолюциите на ООН\".\"\", написа той в \"Туитър\".", "date": "2017.09.15", "title": "САЩ предполагат, че Пхенян наистина е тествал водородна бомба на 3 септември"}
{"url": "https://news.bg/world/atentat-v-londonskoto-metro.html", "text": "Терористична атака в лондонското метро. Няма загинали хора, съобщават световните агенции.Лондонската спешна помощ информира, че 18 души са хоспитализирани след експлозията. Няма ранени в критично състояние.Впоследствие здравните власти съобщиха, че 22 души са ранени. Те са настанени в четири болници.Съобщава се за пътници с изгаряния по лицето, след като бяла кофа избухнала в задната част на влак. Свидетел заяви, че в кофата и извън нея има кабели.Атентатът е станал в последния вагон на влак на станция \"Парсънс Грийн\".Лондонската полиция потвърди, че става въпрос за тероризъм.Заместник-комисарят на Скотланд ярд Марк Роули съобщи пред медиите, че е използвано самоделно взривно устройство.Той поясни, че повече полицаи ще бъдат разположени в транспортната мрежа на Лондон.Роули отказа да разкрие дали са извършени арести във връзка с атентата.Той потвърди, че нападението е извършено в 08,20 часа местно време.Скай нюз съобщава, позовавайки се на източници, че експлозивът не се е взривил изцяло, предаде Ройтерс.Източници от полицията разкриха пред СиЕнЕн, че е открит часовник механизъм на самоделното взривно устройство.От видеа и снимки става ясно, че бомбата е била в бяла строителна кофа, вкарана в пазарска чанта на Lidl.Разпространява се информация, че в района е открито невзривено устройство. Обаче полицейски източници отхвърлиха опасенията за координирани атаки в транспортната мрежа. На влака е открито само едно взривно устройство.Източниците също отрекоха, че е имало нападател с нож във влака и потвърдиха, че няма други инциденти освен самоделното взривно устройство.Следобед премиерът Тереза Мей свиква събрание на извънредната комисия \"Кобра\" за обсъждане на нападението. Мей отбеляза в съобщение, че властите ще отговорят бързо и смело във връзка с терористичния инцидент.Кметът на Лондон Садик Кан призова за спокойствие и подчерта, че Лондон \"никога няма да бъде сплашен или победен от тероризма\".По-рано външният министър Борис Джонсън призова за спокойствие и да не се спекулира с информацията.Според телевизия Скай нюз взривът е бил сравнително слаб, но е настъпила паника.Инцидентът е станал на станция \"Парсънс Грийн\", линия Дистрикт (Зелената линия), която е с 60 станции, от които 21 подземни. Станцията е в Западен Лондон.От британската транспортна полиция информираха, че станцията е затворена. Гражданите са помолени да използват алтернативни маршрути между Уимбълдън и Ърлс корт.От пожарната поясниха, че са получили сигнал за инцидента в 8,21 часа местно време - в най-пиковия час.Пътници разказаха, че е нстъпило \"паническо бягство\" на спирката.Част от лондонското метро е спряно от съображения за сигурност. На място са изпратени служители на звено за борба с тероризма, сапьори и агенти на разузнаването. Разследването се води от звено за борба с тероризма към Скотланд ярд.Свидетел разказа, че е видял мъж, на който цялото му лице е било покрито с кръв., каза свидетелят.Това е петата терористична атака в страната от началото на годината. За момента днешното нападение е единственото, при което няма загинали хора. При предишните четири атаки бяха убити 36 души.Полицията вярва, че е предотвратила други шест заговора за атентат.Подобен терористичен ад в Англия не е имало от атаките на ИРА в началото на 70-те години на XX век.Очаквайте подробности!", "date": "2017.09.15", "title": "Атентат в лондонското метро"}
{"url": "https://news.bg/energy/rabotodatelskite-organizatsii-nedovolni-ot-kevr-i-bulgartransgaz.html", "text": "Продължава премълчаваният от КЕВР монополен тормоз на \"Булгартрансгаз\" върху българската икономика и домакинства с въвеждане на нови и нови изисквания към потребителите на природен газ, смятат от АИКБ, БСК, БТПП И КРИБ.С писмо до Комисията за енергийно и водно регулиране те съобщават, че намеренията на \"Булгартрансгаз\" за въвеждането на по-високи цени за пренос на природен газ, подкрепени и от Министерството на енергетиката и КЕВР, с оправданието, че това се налага в съответствие с изискванията на Европейския съюз, са подвеждащи. В нито един европейски документ няма изискване за увеличение на цените за пренос на природен газ.Единственото обещание на България към ЕС е, че трябва да въведе \"входно-изходния модел\". Също така считат, че нарастването на цените на преносния оператор и обществения доставчик се обосновава от приетите от КЕВР множество подзаконови нормативни документи, без да се изпълнят изискването на Закона за нормативните документи за предварителна оценка на въздействието, с което се пропуска възможността да се анализира въздействието върху сектора, енергетиката и икономиката като цяло. Работодателите не са против \"входно-изходния модел\", но са против непрекъснатото увеличение на тарифите за пренос на газ до българските индустриални потребители без икономически обоснована необходимост от това.Положение на \"Булгартрансгаз\" е позволило в периода 2007-2016 г. да формира средногодишна оперативна печалба от около 150 млн. лв., като само за 2016 г. оперативната печалба е 155 млн. лв., а нетната печалба е 73 млн. лв. и то при незапълване на тръбата за пренос. Освен това, \"Булгартрансгаз\" с мълчаливото съгласие КЕВР е преостойностил активите си, като е увеличил тяхната стойност над 3 пъти за същия период, коментират работодателите.Неясното пазарно поведение на един участник на пазара, с изискването за увеличение на цените за пренос, може да се обясни единствено с неговото монополно положение, смятат АИКБ, БСК, БТПП И КРИБ.Вероятно желанието на държавата е да увеличи приходната част на бюджета чрез дивиденти от натрупаната печалба, въпреки ненатоварената газопреносна мрежа, допълват те.Квалификацията на подобно намерение на \"Булгартрансгаз\" е свързана само с целенасочени действия за нарушаване на конкурентоспособността на българската икономика с всички последствия от това за доходите на населението, създаването и запазването на работните места, и просперитета на нацията, възмущават се работодателите.В тази връзка те предлагат да се отложи влизането в сила на всички нормативни и ненормативни актове (наредби, методики, указания и т.н.), които регламентират кумулативно нарастване на цените на природния газ, до изготвяне на оценка за въздействието и приемане на адекватни действия, защитаващи националната икономика.", "date": "2017.09.15", "title": "Работодателските организации недоволни от КЕВР и \"Булгартрансгаз\""}
{"url": "https://news.bg/world/partiyata-na-merkel-prodalzhava-da-vodi-ubeditelno-predi-vota.html", "text": "Социалдемократическата партия на Германия, водена от Мартин Шулц, леко увеличи електората си преди федералните избори на 24 септември. Това става ясно от седмично проучване на Froschungsgruppe Wahlen.Анкетата показва, че консерваторите на канцлера Ангела Меркел губят 2%, но са сами на върха. Партията на Меркел е подкрепяна от 36 на сто - 13% повече от Социалдемократическата партия. Социалдемократите добавиха 1%.Либералната Свободна демократическа партия и популистите от Алтернатива за Германия са подкрепяни от 10% от германците, увеличавайки електората си с 1%.Левицата е пета с 9%, а Зелените са шести с 8%.", "date": "2017.09.15", "title": "Партията на Меркел продължава да води убедително преди вота"}
