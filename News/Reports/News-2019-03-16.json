{"url": "https://news.bg/int-politics/slovakiya-izbira-prezident-na-vtori-tur.html", "text": "Гласуването на президентските избори в Словакия приключи в по-голямата част от избирателните секции в републиката, съобщават световните агенции.Избирателите трябва да определят кой от 13-те регистрирани кандидати за най-висока държавна служба ще го заемат през следващите пет години.Сегашният президент Андрей Кишка, който през последните години участва в скандали, отказа да търси преизбиране.Неговият президентски мандат изтича на 15 юни 2019 г.Вторият тур е насрочен за 30 март.След първия кръг води адвокатката Зузана Чапутова със 40,57% от гласовете. На второ място е кандидатът на управляващата партия Марош Шефчович с 18,67%.Той изпреварва с малко бившия шеф на Върховния съд на Словакия Щефан Гарабин с 14,35%.Зузана Чапутова залага на обещанието за борба с корупцията.Вторият тур на президентските избори трябва да се състои на 30 март.", "date": "2019.03.16", "title": "Словакия избира президент на втори тур"}
{"url": "https://news.bg/politics/terorizmat-nyama-narodnost-i-religiya-kaza-karadaya-v-barutin.html", "text": "\"Тероризмът няма народност, няма религия и етнос, няма оправдание с актовете си против човечеството и мира.\" Това заяви председателят на ДПС Мустафа Карадайъ в Барутин по повод , при което 28-годишният австралиец Брентън Тарант изби 49 души в 2 джамии, а много други бяха ранени.По думите на Карадайъ ДПС осъждат тероризма във всичките му форми. Той пожела скорошно възстановяване на ранените.Карадайъ определи като шизофренна политиката в България. Той призова час по-скоро национално отговорните партии да седнат на масата за дефиниране на националните приоритети на държавата, пише БНР.\"Едните са били идеолозите на онези грозни процеси, а другите са били изпълнителите на тези грозни процеси. И това същото го виждаме днес и в Народното събрание. Едни европейци в Брюксел с обратни действия в България. Те защитават националистите, а не Европа и европейските ценности. Затова е тази шизофренна политика в нашата страна. Затова е и онази шозифрения, която се случва и в Барутин, и в Доспат\", посочи лидерът на ДПС.По думите на лидера на ДПС страната е в тежка парламентарна криза.Лидерът на ДПС е в доспатското село Барутин, където се почита годишнина от Възродителния процес. Пред 47 години, при трагичните събития през 1972 година в селото са загинали двама жители, трима са ранени, а десетки са били интернирани в различни краища на страната, пише bTV. ", "date": "2019.03.16", "title": "Тероризмът няма народност и религия, каза Карадайъ в Барутин"}
{"url": "https://news.bg/world/zhalti-zhiletki-razgrabvat-magazini-v-parizh-pri-sblasatsi-s-politsiyata.html", "text": "Френски \"жълти жилетки\" разграбват магазини на \"Шан-з-Елизе\". Влязоха в сблъсъци с полицията, съобщават АФП и АП.След седмици на намалено участие, протестното движение се опитва да се възроди с голяма демонстрация в Париж, която бързо прерасна в насилие.Голяма маса от хора се събра на известния булевард във френската столица за 18-а поредна седмица на антиправителствени протести, които първоначално разклатиха администрацията на френския лидер Еманюел Макрон, който беше принуден да приеме мерки срещу бедността.Полицията използва сълзотворен газ и водни оръдия, за да разпръсне хората, които издигнаха препятствия до \"Шан-з-Елизе\". Протестиращи замеряха полицаите с различни предмети и блъскаха по прозорците на полицейски ван. Сили за борба с безредиците бяха принудени да се оттеглят. Малко по-късно полицията използва водно оръдие в опит да изтласка протестиращите.Магазин на Boss и ресторант са сред атакуваните от група маскирани протестиращи, които замеряха с камъни полицията, която пък се опитваше да предпази Триумфалната арка.Тази сутрин полицията е задържала 20 души.Днешната демонстрация съвпада с края на двумесечни обществени дебати по инициатива на Макрон.Протестите започнаха през ноември заради увеличение на акцизите върху горивата, но бързо прераснаха в бунт срещу управлението на Макрон. През миналата седмица участваха около 28 000 недоволни в цялата страна в сравнение с  когато участваха десет пъти повече хора.Организаторите на днешната демонстрация представят протеста като \"ултиматум\" към Макрон.Френските власти са мобилизирали над 5000 полицаи.За днес са организирани няколко протеста в Париж, където екозащитници планират \"Марша на века\".", "date": "2019.03.16", "title": "„Жълти жилетки” разграбват магазини в Париж при сблъсъци с полицията"}
{"url": "https://news.bg/comments/anarhiya-v-obedinenoto-kralstvo.html", "text": "Не искаме сделката за Брекзит, предложена от Тереза Мей.Не искаме Брекзит без сделка.Не искаме да напуснем ЕС на 28 март.Не знаем какво искаме, но знаем как да го постигнем.Три дни парламентарна драма в Камарата на общините. Бламиране (второ от началото на годината) на плана \"Чекърс\" за излизане от ЕС със споразумение. Бламиране на усилията на хардлайнерите за Брекзит без сделка. И най-накрая, на третия ден, положителен вот - отлагане на Брекзит до 30 юни с цел да се спечели време за одобряване на споразумението или, евентуално, за изготвяне на ново (\"по-твърд Брекзит\"). Плюс допълнителни гласувания на отделни поправки, от които става ясно, че втори референдум едва ли ще има (а предсрочните парламентарни избори също са малко вероятни).След всичко това, на страничния наблюдател някак отвътре му идва да запее онзи рефрен от прочутата песен на пънкарите от Sex Pistols, който в превод гласи: Получи се така, че британският парламент се оказа фрагментиран на много части, всяка от които воюва срещу останалите едва ли не на принципа \"всеки срещу всеки\". Класическото разделение \"за и против Брекзит\" премина в раздробяване по нюанси. И тъй като никоя фракция няма мнозинство, трябваше да се премине през този маратон от гласувания. Който даже не е приключил - следващото действие се очаква идната седмица, когато Тереза Мей може отново да внесе плана \"Чекърс\".И така, кой за какво се бори в Камарата на общините?Парламентарната група на консерваторите наброява 314 депутати, от които 142 гравитират около премиера Мей. Преди референдума те бяха поддръжници на оставането в ЕС, а сега се опитват да прокарат излизане със споразумение.\"Вътрешната опозиция\" е групирана около Джейкъб Рийс-Мог и Борис Джонсън. Включва както поддръжници на \"по-твърда\" сделка, така и желаещи no deal. Има също консерватори, които са за втори референдум, както и такива, желаещи нови избори. Поради разнобоя в исканията си и те не успяха да се наложат при гласуванията.Демокартичната юнионистка партия на Северна Ирландия, коалиционен партньор в правителството, включва както поддръжници, така и противници на Брекзит. Обединява ги желанието да не допуснат Северна Ирландия да бъде третирана отделно от Великобритания, какъвто и да е изходът от кризата.Лейбъристите по принцип са за Брекзит (макар че немалка част от тях до референдума бяха за оставане в ЕС), но групата им също е разделена. Под натиска на резцепленията част от тях играят за втори референдум, а други - за оставане в митническия съюз с ЕС.Шотландците са особено чувствителни по темата и усилено разиграват картата с отцепването от Великобритания. В Камарата на общините обаче техните представители гласуват по парламентарни групи (и фракции).Извън британския парламент, и други фактори оказват влияние върху картината. Държавната администрация отдавна играе задкулисно за no deal Brexit, заради бизнес регулациите (които в Обединеното кралство принципно са по-хлабави, отколкото на европейско ниво). Не е ясно и какво ще стане с Белфасткото споразумение (Good Friday Agreement), което регламентира бъдещето на Северна Ирландия и по-специално дали Ирландската републиканска армия няма да се активизира отново.Всичко това постави Мей в много деликатна ситуация. За разлика от сър Уинстън Чърчил, който е канализирал националната енергия в посока спечелване на войната. И за разлика от лейди Маргарет Тачър, която трябваше да се изправи срещу разнородни проблеми (включително нерешителност в собствената й партия). Но нито на Чърчил, нито на Тачър се е налагало да лавират между толкова разнопосочни интереси. Тереза Мей се опита да оправи кашата, която други забъркаха. Очевидно не се справя, а и кредитът й на доверие се изчерпва, но все пак заслужава поздравления за усилията си.Европейският съюз изрази готовност за отлагане на Брекзит до 30 юни при наличие на ясен план - прието споразумение, втори референдум или нови избори. Тук проблемът е, че това би означавало участие на Великобритания в изборите за Европейски парламент между 23 и 26 май. Първо, след като над половината британски гласоподаватели са избрали излизане от ЕС, е много интересно как те ще бъдат мотивирани да гласуват. И второ, новоизбраните британски евродепутати ще трябва да участват във формирането на комисиите, след което да напуснат Европарламента.От друга страна обаче, вариантът с отказ от Брекзит (т.е. оставане на Великобритания в ЕС) би означавал грубо погазване на волята на британския гласоподавател, изявена на референдума от 23 юни 2016г.Към момента бъдещите сценарии изглеждат както следва:Приемане на плана на Тереза Мей следващата седмица. Това би дало възможност за елегантно и достойно излизане. Малко вероятно е да се случи, предвид на факта, че досега на два пъти този план беше отхвърлян от парламента и не се виждат изгледи позициите да са се променили.Отхвърляне на плана \"Мей\". Трето бламиране прави оставката й крайно наложителна, след което нейният наследник ще трябва да се нагърби с изготвянето на ново споразумение, което да бъде прието до 30 юни. Шансовете за успех на това ново споразумение обаче са твърде неясни.Излизане без сделка. Предвид гласуването от сряда, това няма как да стане в рамките на определения в четвъртък срок. Хардлайнерите ще трябва да поискат по-дълга отсрочка (до 21 месеца), за да договорят no deal, което пък най-вероятно минава през нови избори.Каквото и да се случи обаче, България трябва да се подготви за нова фаза в отношенията си с Великобритания - правно, икономически и политически, тъй като след като отмине бурята, страната ни ще се озове на края на опашката. Колкото и да се повтарят заклинанията, че ЕС ще се договаря с Обединеното кралство като единен субект, интересите на отделните държави-членки често са разнородни. Затова България не трябва да очаква сляпо, че Еврокомисията винаги ще защити нейните интереси, а да потърси конкурентни предимства, на които да залага в бъдещите си отношения с Лондон. Да се надяваме, че следващият ни посланик Марин Райков ще успее да намери верния тон.Удължаването на срока до 30 юни дава глътка въздух на Великобритания, но ситуацията продължава да е драматична. Хаосът в най-старата действаща демокрация е пълен и, парадоксално, той е породен именно от желанието да се спазват демократичните процедури. Дали пък не е време за връщане на абсолютната монархия? Кралицата да \"удари по масата\" и да вземе решение (каквото Бог й подскаже) в името на националния интерес. Защото това в момента е точно анархия. Анархия в Обединеното кралство. Страната, дала на света плеяда от титани на философската мисъл - от Уилям Окам, през Томас Хобс, Джон Лок и Едмънд Бърк, та до Джони Ротън и Сид Вишъс (последните двама са музиканти от групата Sex Pistols, чийто рефрен бе цитиран в началото)...", "date": "2019.03.16", "title": "Анархия в Обединеното кралство*"}
{"url": "https://news.bg/crime/teroristat-tarant-prenoshtuval-2-vecheri-v-sofiya.html", "text": "Терористът от Нова Зеландия Брентън Тарант е пренощувал два пъти в София по време на разходката си в България през 2018 година, информира БНР, позовавайки се на собствени източници.Нападателят, който уби 49 души в 2 джамии в новозеландския град Крайстчърч, е нощувал в столицата в деня на пристигането си у нас на 9 ноември. След това той отседнал отново в София вечерта преди да отпътува.Според източниците на БНР терористът е отседнал и двата пъти в хотел на булевард \"Цариградско шосе\", намиращ се в близост до летище \"София\".По време на разходката си той наем автомобил от малка фирма за отдаване на коли под наем.Впоследствие читател на news.bg опроверга последните данни, посочвайки, че колата е била наета от най-голямата фирма за такива услуги у нас. Информацията обаче остава непотвърдена.Властите продължават да изясняват подробности около престоя на нападателя у нас.По-рано днес главният секретар на МВР Ивайло Иванов заяви, че - той обикалял исторически обекти, свързани с Освобождението.По думите на Иванов посещението на австралиеца Тарант в Бъглария не е било свързано с терористична дейност. Тази информация беше заявена и вчера от вътрешния министър Младен Маринов и главния прокурор Сотир Цацаров по време на  у нас в Министерски съвет, свикана от премиера Борисов във връзка с надписите на български език, които лъснаха на пълнителите за автоматичното оръжие на терориста.Стана ясно, че мъжът е обиколил няколко града в България в периода 9-15 ноември - Дряново, Плевен, Велико Търново, Благоевград, Банско, Пловдив, Асеновград, Бачково, Казанлък, Банско, Перник, София. Нападателят бил и до Шипка.Припомняме, на пълнителите беше изписано на български език \"Фружин\" и \"Битката при Булаир 1913\". Отделно на английски език пишеше \"Shipka pass\" - Проходът Шипка.Всички надписи на оръжието и амунициите на нападателя може да видите .Припомняме,  в новозеландския град Крайстчърч. 41 души са убити в джамията Deans Avenue и седем в джамията Linwood. Един човек е починал в болница. 48 души са хоспитализирани с огнестрелни рани, включително деца. Някои са в критично състояние.28-годишният австралиец Брентън Тарант предава на живо нападението в едната джамия. Той публикува множество снимки с оръжия и пълнители и линк към манифест за действията си преди клането.", "date": "2019.03.16", "title": "Терористът Тарант пренощувал 2 вечери в София"}
{"url": "https://news.bg/world/nova-zelandiya-pokaza-che-masovite-ubiystva-v-sasht-imat-globalni-posleditsi.html", "text": "Кръвопролитието в Нова Зеландия показа, че масовите убийства в САЩ имат глобални последици, пише USA Today.Припомняме, . При нападението са ранени 48 души.В разпространен манифест Брентън Тарант се определя като расист, етнонационалист и фашист. Той нарича президента на САЩ Доналд Тръмп символ на \"обновената бяла идентичност\".По-рано тази седмица двама младежи Полицията обяви, че те са били обсебени от масовото убийство в Колумбайн през 1999 г., когато двама ученици убиха 12 ученици и учител.Масовите убийства често се посочват като уникален американски проблем, но експерти алармират, че подобно насилие вече има глобално измерение.\"Няма съмнение, че предишни масови стрелби в САЩ са имитирани от нападатели в САЩ и чужбина\", коментира Адам Ланкфорд, професор по наказателно право към Алабамския университет, който изследва масовите нападения. Той отчете \"културното влияние на САЩ\".Според U.S. News & World Report САЩ са на първо място по международно влияние, като това се основава на икономическата и военната сила на страната, както и на \"културния отпечатък\".\"Културата и действията на САЩ са заразни, тъй като САЩ привличат голямо внимание\", отбеляза Гари Слъткин, основател на неправителствената организация Cure Violence, която разглежда насилието с огнестрелно оръжие като заболяване.Американците държат 42% от притежаваните от цивилни 650 милиона оръжия в света, показва проучване на Small Arms Survey.Макар че САЩ отдавна заемат позиция на културен доминант в света, новините за масови убийства в САЩ - и мотивите и идеологиите зад тях - се разпространяват по-бързо от всякога. CNN International е излъчван в повече от 200 държави по света. И ако не е телевизията, ще е \"Туитър\".Вирусният характер на стрелбите в училища, технологиите и разпространението на идеология правят масовите стрелби глобален проблем, смята Колин Кларк, политолог от RAND Corporation и изследовател в Soufan Center.Но докато обръщаме голямо внимание на джихадисткия тероризъм, ние сме много бавни и крайно упорити да осъзнаем, че крайнодесният тероризъм също е глобален, подчерта Кларк.Социалните медии засилват омразата, вярва Ричард Коен, президент на Southern Poverty Law Center - организация, която следи групи, разпространяващи омраза.Зверството в Нова Зеландия ни показа още веднъж, че ние се занимаваме с международно терористично движение, което е свързано с опасна супремасистка идеология, която метастазира в отекващите в интернет форуми и в социалните мрежи, обясни Коен.Според Ланкфорд изключително малък процент хора извършват масови убийства, но в интернет бързо се разпространяват токсични идеи и много отчуждени мъже се чувстват в безопасност да почитат нападатели, които тероризират останалите. Той добави, че през следващия месец ще представи ново проучване, което показва, че от 2010 г. с повече от 80% са се увеличили масовите нападения, които са били повлияни от друг нападател.Заразата от масови нападения е особено висока 13 дни след случай, показва проучване от 2015 г. Някои нападатели обаче планират нападенията много по-дълго. Стрелецът от Нова Зеландия твърди, че е планирал атаката две години.", "date": "2019.03.16", "title": "Нова Зеландия показа, че масовите убийства в САЩ имат глобални последици"}
{"url": "https://news.bg/crime/balgariya-e-nay-stabilna-na-balkanite-spored-valentin-radev.html", "text": "Службите в България работят добре и страната ни е най-стабилната такава на Балканския полуостров. Това заяви пред БНТ бившият вътрешен министър и понастоящем депутат от ГЕРБ Валентин Радев.Според Радев най-добрата защита срещу страховете на хората е службите да им казват истината, без това да пречи на разследването.Радев тълкува, че добрите отношения между България и Турция трябва да продължат. Той мисли, че потенциалната опасност от бежанска вълна остава и Европа не може да говори, че кризата с миграцията е свършила. Натискът намалял с близо 90%, но това не означавало, че проблемът е решен.\"Кризата не е приключила. Пикът е преминал. Европа работи малко бавно, но взехме правилните решения. Трябва да направим това, което премиерът постоянно говори - там, където се случват нещата, да дадем пари и инвестиции, да опазим границите\".", "date": "2019.03.16", "title": "България е най-стабилна на Балканите според Валентин Радев"}
{"url": "https://news.bg/regions/dve-detsa-postradaha-leko-pri-pozhar-v-blagoevgrad.html", "text": "Две деца пострадаха при пожар в жилищна сграда в Благоевград, предаде БГНЕС.Пожарът е пламнал в баня в апартамент. Сигналът е подаде в 13.45 часа. Сигнала подали съседи на хората, които обитават апартамента, те били много възрастни. Възрастните хора казали на съседката \"Горим, викайте пожарна\".На мястото пристигнали две пожарни коли. Мъжът и жената веднага излезли от апартамента и слезли на двора пред блока.От апартамента е изведено и куче.Заради кълбетата дим живущите в блока са изведени пред сградата.б, което наложило да бъдат прегледани от лекар. Момчето и момичето са в били в добро състояние и не се е наложило да бъдат карани в болница.Други пострадали няма.Най-вероятна причина за пожара е късо съединение в бойлер.", "date": "2019.03.16", "title": "Две деца пострадаха леко при пожар в Благоевград"}
{"url": "https://news.bg/society/protestirashti-s-zhalti-zhiletki-iskat-ostavka-na-pravitelstvoto-pred-ns.html", "text": "Около 100 души се събраха на протест пред сградата на Народното събрание с искания за оставка на правителството и пряко участие на гражданите в управлението на страната.Демонстрацията беше обявена като мегапротест, но се събраха едва 100 души, облечени в жълти жилетки, информира БНР.Недоволстващите блокираха за кратко движението пред парламента и заплашили, че ще щурмуват сградата на законодателния орган.Първоначално полицаите, които охраняват демонстрацията, призоваха хората да се оттеглят от пътното платно, но протестиращите отказаха, което наложи униформените да предприемат по-крайни мерки. Полицаите избутаха хората към паметника на \"Цар Освободител\".Оказало се, че полицаите са повече от самите демонстранти. Това станало повод хората да променят мотото на недоволството си - за оставка на правителството и за по-високи заплати и за полицаите.Малко след 15 часа протестиращите тръгнаха към сградата на Министерски съвет.", "date": "2019.03.16", "title": "Протестиращи с жълти жилетки искат оставка на правителството пред НС"}
{"url": "https://news.bg/world/protestirashti-opitvat-da-shturmuvat-parlamenta-v-albaniya.html", "text": "Протестиращи опитват да щурмуват парламента в Албания.В столицата на Албания Тирана се провежда пореден антиправителствен протест.Недоволството започна мирно, но впоследствие се стигна и до сблъсъци с органите на реда, информират световни медии.В марша участват хиляди албанци от цялата страна.До стълкновенията се е стигнало, след като група демонстранти опитали да нахлуят в сградата на Народното събрание.Това наложило по-остри мерки от страна на органите на реда - те използвали сълзотворен газ и водни оръдия.Голяма част от протестиращите обаче са се подготвили с противогази и са категорични в намеренията си да превземат сградата на парламента, пише Вalkaninsight.Протестиращите в гнева си започнали да отговарят на полицаите и започнали да ги замерят с камъни.Има данни за пострадали полицаи.И този протест е опозиционен - насочен срещу премиера Еди Рама. Събралите се настояват Рама да подаде оставка и управлението на държавата да бъде поето от преходен кабинет.Лидерът на опозиционната Демократическа партия (ДП) Лулзим Баша също се включи в протеста. Той беше приветстван от хората, когато се появи в тълпата.Ситуацията продължава да е напрегната около Народното събрание. Демонстрантите продължават да правят опити да преминат през полицейския кордон и железните ограждения, които бяха поставени рано днес от органите на реда.Според опозицията днешното недоволство е най-масовото в историята на Албания. Демонстрантите пишели историята.На плакати протестиращите развяват образа на Рама редом с този на Николас Мадуро.Припомняме, ЕС и САЩ призоваха опозиционните партии в Албания - Демократическа партия (ДП) и Социалистическото движение за интеграция (LSI), да не насърчават насилието, а да преговарят мирно с управляващите.Държавният глава на страната Илир Мета също призова да не се стига до прояви на насилие.", "date": "2019.03.16", "title": "Протестиращи опитват да щурмуват парламента в Албания"}
{"url": "https://news.bg/world/sarbiya-otricha-teroristat-tarant-da-e-imal-vrazka-s-darzhavata.html", "text": "Терористът Брентън Тарант не е имал връзки със Сърбия. Това заяви министърът на вътрешните работи на страната Небойша Стефанович в интервю пред РТС.Стефанович определи акта като безумен. Сърбия осъжда остро случилото се.Силовият министър на съседна Сърбия също така заяви, че е наясно пред какви предизвикателства може да бъде изправена сигурността на страната. Това налагало сериозно международно сътрудничество, по думите му.Припомняме, че вчера първият дипломат на страната Ивица Далич също беше категоричен, че Сърбия най-остро осъжда този брутален акт.Нападателят, който , Нова Зеландия, беше написал на оръжията си и амунициите си , сред които такива както на български, така и на сръбски език.Това стана повод в западната ни съседка да се смята, че е възможно скоро страната да стане обект на подобни терористични атаки. Анализатори в страната също така изразиха обезпокоението си поради това, че терористът слушаше и сръбска музика в автомобила си, преди да започне да избива невинни хора.Всички надписи на оръжието и амунициите на Тарант може да видите .Стана ясно, че 28-годишният австралиец изпитва почит към исторически личности и събития, които са се случили срещу нашествията на Османската империя. Това била причината и за неговата .Както вече разбрахме от българските власти, Тарант е бил в Сърбия през 2016 година. Той влязъл в страната от Черна гора или Босна и Херцеговина. Прекарал там известно време. През 2018 година той е направил и 6-дневно посещение в България, като е обиколил няколко български града - Дряново, Плевен, Велико Търново, Благоевград, Банско, Пловдив, Асеновград, Бачково, Казанлък, Банско, Перник, София. Нападателят бил и до Шипка.Спрямо последни данни , намиращ се в близост от летището.По-рано днес главният секретар на МВР Ивайло Иванов заяви, че - той обикалял исторически обекти, свързани с Освобождението.По думите на Иванов посещението на австралиеца Тарант в Бъглария не е било свързано с терористична дейност. Тази информация беше заявена и вчера от вътрешния министър Младен Маринов и главния прокурор Сотир Цацаров по време на  у нас в Министерски съвет, свикана от премиера Борисов във връзка именно с надписите на български език на оръжията.", "date": "2019.03.16", "title": "Сърбия отрича терористът Тарант да е имал връзка с държавата"}
{"url": "https://news.bg/education/svobodniyat-universitet-vav-varna-zapochva-da-podgotvya-kiberritsari.html", "text": "Варненският свободен университет \"Черноризец Храбър\" става академичен център за изследване на киберсигурността.В заведението се откриват две магистърски програми - \"Киберсигурност\" и \"Интелигентни системи за сигурност\", които са част от проекта \"Черноморска академия за сигурност\", пишат в прессъобщение от университета.Минути преди откриването на магистърските програми президентът на заведението доц. д-р Красимир Недялков заяви: Обявявам началото на инициативата на Варненския свободен университет - \"Рицари срещу машините\".В програмите ще се подготвят висококвалифицирани специалисти по киберсигурност, които могат да защитят интересите на държавата, на обществото, на бизнеса - \"със силата на правото, а не с правото на силата\", както заяви ректорът на университета проф. д-р Петър Христов.\"Киберрицарите\" щели да се подготвят не само в областта на информационните технологии и право, но щели да бъдат физически силни, психически издръжливи, високо мотивирани и волеви.На събитието присъства известният експерт по сигурността Ариел Коен. Той заяви: \"В понятието \"Кибер\" се вплитат и образование, и международни отношения, защото без разбирането за тях няма как да се борим с проблемите на киберсигурността. Черноморската академия за сигурност на Варненския свободен университет днес е първата стъпка в поставянето на България в центъра на решаването на тези проблеми. Киберакадемията има за цел да обучава експерти по киберсигурност, да стане специализиран център за изследвания и да създаде връзки с европейските държави по отношение на противодействието. Креативният подход на университета е най-добрият начин за постигането на тези цели. Поздравявам ВСУ \"Черноризец Храбър\" за тази първа стъпка.\"До университета поздравителен адрес е изпратил и българският еврокомисар по дигитална икономика и общество Мария Габриел. В него се казва: \"Вярвам, че ВСУ \"Черноризец Храбър\" ще бъде мястото, на което среща ще си дават експерти и студенти и ще разглеждат подробно предлаганите от Европейската комисия мерки в тази област. Сред тях са и експертните екипи за бързо реагиране в случай на инциденти с киберсигурността, сътрудничеството на държавите членки в ситуация на такива инциденти, общоевропейските схеми за сертифициране на електронните и комуникационните продукти за киберустойчивост. Киберсигурността започва от всички нас. Тя не може да остане затворена само в залите за политически заседания, в научно-изследователските лаборатории или в статиите в специализираните издания. Уверена съм, че ВСУ \"Черноризец Храбър\" ще даде своя значим принос за тази цел и ще помогне България и Европа да станат по-сигурни и защитени.\"", "date": "2019.03.16", "title": "Свободният университет във Варна започва да подготвя киберрицари"}
{"url": "https://news.bg/crime/evakuiraha-zhp-garata-i-avtogarata-v-sofiya.html", "text": "Органите на реда евакуираха автогарата и Централната жп гара в София.Евакуацията се е наложила заради сигнал за бомба, пише Нова.Всички пътници са помолени да излязат от превозните средства и да вземат багажа си със себе си.Възстановена е работата на централната жп гара и автобусната гара в София, които бяха затворени заради сигнал за бомба, предаде БГНЕС.Малко след 19.10 часа приключи проверката и пътниците бяха допуснати до секторите на централна автогара. Очевидци споделиха, че проверката е продължила повече от час. Единственото обяснение, което им е дадено, че проверяват за бомба. Възстановена е и работата на железопътната гара. Няма закъсняващи влакове.", "date": "2019.03.16", "title": "Евакуираха жп гарата и автогарата в София"}
{"url": "https://news.bg/bulgaria/dvizhenieto-na-vlakovete-prez-tsentralna-gara-sofiya-se-osashtestvyava-po-razpisanie.html", "text": "След получен анонимен сигнал за поставено взривно устройство от 18:10 ч. беше евакуирана сградата на Централна гара София от компетентните органи за извършване на оглед. От 18:45 ч. гарата е отново отворена за достъп на пътници.Това обявиха от БДЖ.Не е имало прекъсване на движението на влаковете, като клиентите на БДЖ са насочвани да си закупуват билети от превозния персонал в композициите.В момента движението на влаковете през Централна гара София се осъществява по разписание.", "date": "2019.03.16", "title": "Движението на влаковете през Централна гара София се осъществява по разписание"}
{"url": "https://news.bg/bulgaria/hotelier-tarant-beshe-normalen-turist.html", "text": "\"Отворих му паспорта. Освен името му, имаше и някаква виза от Пакистан, горе пишеше ислям\", казва пред \"Нова телевизия\" Йордан Качармазов, собственик на къща за гости в Плевен, в която през 2018 г. е отсядал Брентън Тарант отговорен за смъртта на 49 души при атаки в две джамии в Нова Зеландия.Така той запомнил . Настанил се в къщата му на 10 ноември 2018 г. \"Беше малко студен и резервиран. Човекът си е от Австралия и понеже не съм имал човек от Австралия ми беше интересен да го видя какъв е. Беше нормален човек, като всеки\", казва още Йордан.Тарант отседнал в къщата за гости за една нощ. Платил през интернет приложение. \"Срещнахме се тук, обясних му къде е, какви са помещенията. С една чанта го посрещнах и с една чанта си замина\", казва още Качармазов., която наема от фирма на летището в столицата. По информация на служител на фирмата за отдаване на автомобили австралиецът платил за използване на превозното средство за около седмица.Службите са категорични, че място за притеснение няма. \". Пак казвам - няма никакви данни за извършване на дейност, свързана с тероризъм на територията на страната ни\", заяви главният секретар на МВР Ивайло Иванов.У нас, освен София и Плевен, Тарант посетил и Габрово, Велико Търново, Казанлък, Пловдив, Асеновград, Бачково, Банско, Благоевград, Перник.\". Сега се проверяват местата, където е преспивал. Продължава работата, все пак е бил една седмица, да може да проверим дали се в срещал с български или с чужди граждани на територията на страната\", каза още Иванов.Сигурно е, че освен в Плевен, австралиецът е пренощувал и в София. Преди да отлети за Букурещ Брентън Тарант, отсяда в столичен хотел, който се намира на метри от сградата на ГДБОП. Какво е правил в румънската столица все още не е ясно. Но оттам отново наема кола и заминава за Унгария.", "date": "2019.03.16", "title": "Хотелиер: Тарант беше нормален турист"}
{"url": "https://news.bg/int-politics/sasht-prashtat-v-evropa-yadreni-bombardirovachi.html", "text": "Два американски стратегически бомбардировача B-52H Stratofortress бяха преместени във военновъздушната база \"Феърфорд\" (Fairford) във Великобритания. Това съобщи MilRadar в \"Туитър\".Съобщава се, че бомбардировачите с позивните DRYER91 и DRYER92, са излели от военновъздушната база \"Барксдейл\" в Луизиана и се приземи на 16 март сутринта във Великобритания.B-52H Stratofortress е многоцелеви изтребител, който може да носи дори и ядрено оръжие.", "date": "2019.03.16", "title": "САЩ пращат в Европа ядрени бомбардировачи"}
{"url": "https://news.bg/world/mazh-se-opita-da-sazhivi-lenin.html", "text": "Мъж се опита да съживи Ленин.Мъжът опитал да нахлуе в мавзолея на Ленин, крещейки \"Стани! Стани!\", пише RT. Човекът искал да го полее със зехтин, което щяло да го върне към живите, както самият той обяснил пред полицаите, след като е бил задържан.Мъжът е забелязан от минувачи на Червения площад в Москва. Toй се държал странно и носил бутилка със зехтин. Униформените го задържали след като той опитал да влезе в мавзолея. Той обаче успял да настилката пред сградата, която към момента е временно затворена за ремонт.След консултация с лекари е установено, че мъжът се нуждае от психиатрична помощ. Полицаите обаче го пуснали срещу глоба от 500 рубли за извършено нарушение.Новината бързо достигнала до Комунистическата партия в Русия, откъдето определили акта като възмутителен и вандалски - човекът трябвало да понесе отговорност за действията си, независимо от психичното му състояние.През последните години гробницата на Ленин няколко пъти става обект на вандалски прояви, някои с чисто политически характер, припомнят от местната медия. Хора пръскаха мавзолея със светена вода, боя или хвърляха по сградата тоалетна хартия.", "date": "2019.03.16", "title": "Мъж се опита да съживи Ленин"}
{"url": "https://news.bg/int-politics/protestite-v-sarbiya-prodalzhavat.html", "text": "Антиправителствената демонстрация, на която присъстваха няколко хиляди души, се проведе в събота вечер в столицата на Сърбия. Това съобщи ТАСС.Протестиращите замеряха сградата на националната телевизия с яйца. Те дори и превзеха за около час и половина сградата на националната телевизия. След преговори с полицията, протестиращите се оттеглиха.Манифестацията започна с изказвания на активисти пред сградата на Философския факултет на Белградския университет. Заместник-председателят на Народната партия Синиш Ковачевич се обърна към тълпата със специално оборудван камион, като каза, че \"единственото решение на косовския въпрос е оставката на сръбския президент Александър Вучич.\" След това той призова протестиращите \"да не маршируват, а да тръгнат към свободата\".След това процесия от хора минава по улиците, скандирайки антиправителствени лозунги. Пред процесията имаше камион с високоговорител, излъчващ хитовете на сръбската музика. Хората носеха лозунгите \"Ние сме за хората, срещу бившите и настоящи крадци!\", \"За свобода!\", \"Ставай, Сърбия!\", \"Уважавай закона!\". Организаторите на процесията раздадоха на активисти и минувачи по улиците на вестник \"Данас\", който е говорителят на опозицията.Не е имало полиция на протеста, но КАТ са били дежурни на кръстовища, спирайки автомобилния трафик по маршрута на конвоя за свободно преминаване на протестиращите. Митингът приключи пред сградата на парламента.Протестите се провеждат в страната от началото на декември. Причината за началото на протестите е побой над един от опозиционерите Борко Стефанович в град Крушевац. Опозицията обвини правителството в създаването на атмосфера на насилие и призова своите поддръжници да излязат на улицата.", "date": "2019.03.16", "title": "Протестите в Сърбия продължават"}
{"url": "https://news.bg/crime/otkriha-martav-mazh-v-plovdiv.html", "text": "Мъж е открит мъртъв в района на \"Скобелева майка\" в Пловдив, съобщиха от пресцентъра на ОД на МВР.Към 19 часа на телефон 112 е съобщено за мъж в безпомощно състояние. Пристигналите на място екипи на Спешна помощ и на Пето РУ са констатирали смъртта му. Починалият е 68-годишен пловдивчанин.Причините и обстоятелствата около смъртта му се изясняват, се посочва още в съобщението.", "date": "2019.03.16", "title": "Откриха мъртъв мъж в Пловдив"}
{"url": "https://news.bg/bulgaria/armiyata-obezvredi-bombi-v-lukovit.html", "text": "Специализиран екип от военно формирование 52090 - Долна Митрополия унищожи три ръчни гранати тип \"бухалка\". Боеприпасите са намерени при ремонтни дейности в частен имот в гр. Луковит, област Ловеч.Това съобщиха от министерството на отбраната.До пристигането на военнослужещите от състава на Военновъздушните сили районът е бил охраняван от служители на МВР.Около 18.00 ч. днес след извършено разузнаване на боеприпасите специализираният екип от ВВС транспортира и унищожи гранатите в безопасен район на 3 км. от гр. Луковит.", "date": "2019.03.16", "title": "Армията обезвреди бомби в Луковит"}
{"url": "https://news.bg/disasters/papa-frantsisk-misli-za-vizita-v-yuzhen-sudan.html", "text": "Папа Франсис поиска от помощници си да възобновят плановете за посещение в Южен Судан, предаде Ройтерс.Агенцията отбелязва, че пътуването на светия отец трябваше да бъде отменено през 2017 г. заради гражданската война в най-младата държава в света.Южен Судан, произвеждащ петрол, който стана независим през 2011 г., се върна към гражданска война през декември 2013 г..Преди три дни, базираната в Брюксел Международна кризисна група заяви в доклад, че шестмесечната мирна сделка рискува да се срине, защото нито една от тези стъпки не е настъпила преди крайния срок.Повече от половината от населението на Южен Судан е християнско, докато Судан е предимно мюсюлманин.", "date": "2019.03.16", "title": "Папа Франциск мисли за визита в Южен Судан"}
{"url": "https://news.bg/world/germaniya-se-saglasi-da-uskori-vrashtaneto-na-plyachkata-ot-bivshite-kolonii.html", "text": "Германия се съгласи да ускори връщането на човешки останки и произведения на изкуството от бивши африкански колонии, където европейската държава е извършила брутални кланета и е плячкосала наследството, информира АФП.Министерствата на външните работи и на културата на Германия, както и регионалните и местни културни власти, се подписаха под обещание музеите и научните институции да проверят инвентара си от колониалната ера. Целта е да се установи кои са придобити по такъв начин, че днес се разглежда като незаконно, всички отговорни институции ще работят за връщането на останките и артефактите.Приоритетът в тази работа е човешките останки, които датират от колониалния период в края на XIX и началото на XX век.Ангажиментът идва след поискано от президента на Франция Еманюел Макрон изследване през ноември 2018 г., което препоръчва връщане на африканското наследство, държано от френските музеи.За разлика от други сили Германия е единствената, която има човешки останки от африканци в музеите и университетите си, както и в частни колекции, които са били използвани за псевдонаучни изследвания.", "date": "2019.03.16", "title": "Германия се съгласи да ускори връщането на плячката от бившите колонии"}
{"url": "https://news.bg/world/v-amsterdam-zadarzhaha-dvama-mazhe-vav-vrazka-s-atentata-v-parizh-ot-2015-g.html", "text": "Холандската полиция е задържала в Амстердам двама мъже във връзка с терористичния акт в Париж през 2015 г., при който бяха убити 130 души, предаде Дойче веле.Предполага се, че двамата заподозрени са осигурили оръжие на терористите, които нападнаха публиката в концертната зала \"Батаклан\", посетителите на няколко парижки заведения и минувачи край Stade de France.Единият от задържаните мъже е на възраст 29 години, а другият - на 31. Те са арестувани на 12 март, но информацията не е огласена веднага.Полицията е обискирала жилищата им и е конфискувала компютри, документи, мобилни телефони.По разследването работи международен екип от холандски, белгийски и френски следователи.29-годишният заподозрян се намира в следствен изолатор, а другият мъж е бил временно освободен от ареста заради здравословното му състояние.", "date": "2019.03.16", "title": " В Амстердам задържаха двама мъже във връзка с атентата в Париж от 2015 г."}
{"url": "https://news.bg/crime/razsledvat-masoviya-ubiets-tarant-za-vrazki-s-paravoenni-u-nas.html", "text": "Възможно е терористът от Нова Зеландия Брентън Тарант да установил връзка с паравоенни формирования у нас. Българските специални служби са започнали работа по тази версия, съобщи в. \"24 часа\".Информацията е докладвана на премиера Бойко Борисов, който по-рано с шефовете на служби и главния прокурор Сотир Цацаров.Припомняме, вчера Тарант в Крайстчърч. На пълнителите за автоматичната пушка на терориста има написани . Със сигурност е установено, че той е бил у нас от 9 до 15 ноември 2018 година. Наел е автомобил и е обиколил Дряново, Плевен, Велико Търново, Шипка, Благоевград, Банско, Пловдив, Асеновград, Бачково, Казанлък, Банско, Перник.Вътрешният министър Младен Маринов заяви вчера, че за престоя му няма други данни, освен записаните в документите, където се посочва, че посещението е свързано с туризъм.Междувременно от Атлантическия съвет призоваха спецслужбите да започнат разследване дали терористът не е свързан с паравоенни групи у нас.\"Предстои разследването да даде отговори на много неизвестни. Нашите служби тепърва ги чака много работа. И ще отговарят на трудни въпроси. И най-вече защо нищо не правят против проруските паравоенни формирования у нас? И не само.\" - посочват от обществената организация.Експосланикът ни в Москва Илиян Василев изрази категорично мнение, че масовият убиец не е турист и не е действал сам, а е част от организирана мрежа и изпълнява старателно подготвена операция.\"Посетил е България и Румъния сам, но някой му е избрал целите точно на Балканите и този някой не е задължително да е бил българин, може да го е водил отвън.Маршрутите му са грижливо подбрани и е трудно да повярвам, че е нямал съветник или придружител. Плевен, Шипка не са случайност. Той е имал съучастници, бил е подготвен и с голяма вероятност използван за разгръщането и ескалация на напрежение между религиите, за дестабилизация не само на Нова Зеландия - трагедия от такъв мащаб не може да не стресира тази страна за дълго време, но и Балканите, защото целият свят сега се е вторачил в нашия регион, защото той винаги може да се превърне в центъра за глобален и европейски дистрес.\" - коментира Василев.По думите му, \"наративът със самотният вълк е за наивници.Във връзка със случая българските разследващи са установили връзка с партньорски служби от Балканските страни, Европа и САЩ. Предстои да се получи допълнителна информация по отношение на нападението.Тарант е засечен от камери по българските гранични пунктове. Очаква се паспортна информация от Нова Зеландия и пълен профил, по който да продължи разследването.", "date": "2019.03.16", "title": "Разследват масовия убиец Тарант за връзки с паравоенни у нас "}
{"url": "https://news.bg/int-politics/tramp-nalozhi-veto-varhu-otmyanata-na-izvanrednoto-polozhenie.html", "text": "Президентът на САЩ Доналд Тръмп наложи вето върху отмяната на  по южната граница на страната, предаде CNN.Това е първият случай в двегодишното му управление, при който той се възползва от възможността да наложи вето върху акт на законодателната власт.До тази ситуация се стигна, след като 12 републикански сенатори се присъединиха към инициативата на демократите и гласуваха за отмяна на извънредното положение. Така законът беше приет от Сената, където републиканците имат мнозинство.В Камарата на представителите, доминирана от демократите, документът беше приет през февруари.Тръмп подписа ветото на официално събитие в Овалния кабинет, заобиколен от служители на митниците и граничните служби. Присъстваха и близки на убити от нелегални мигранти.Главният прокурор Уилям Бар също беше на събитието.Припомняме, Тръмп обяви национално извънредно положение, за да може да финансира строителството на граничната стена, която беше сред основните му предизборни обещания.", "date": "2019.03.16", "title": "Тръмп наложи вето върху отмяната на извънредното положение"}
{"url": "https://news.bg/world/teroristat-brentan-tarant-zastana-pred-sada.html", "text": "Основният заподозрян за терористичния акт Крайстчърч - 28-годишният Брентън Тарант, беше изправен пред окръжния съд в новозеландския град, предадоха информационните агенции.Припомняме, при нападението по време на петъчната им молитва.За първото изслушване по делото атентаторът беше въведен в съда от двама въоръжени охранители, след което съдията Пол Келър прочете обвинителния акт.В. \"The New Zealand Herald\" съобщава, че Таррант не е показал разкаяние. Докато са го снимали той е демонстрирал нацистки жестове.След прочитането на обвинителния акт той е бил изведен от залата, без пледоария на адвоката му. Заседанието е продължило около минута.Следващото изслушване е планирано за 5 април.Премиерът на Нова Зеландия - Джасинда Ардърн, която пристигна в Крайстчърч, заяви на пресконференция, че атентаторът е имал разрешително за оръжие и е притежавал законно пет пистолета.Тя допълни, че се ангажира да промени законодателството, свързано с притежаването на оръжие.", "date": "2019.03.16", "title": "Терористът Брентън Тарант застана пред съда"}
{"url": "https://news.bg/society/todorovden-e-4.html", "text": "Днес отбелязваме Тодоровден или т.нар. Конски Великден. По традиция празникът се пада винаги в събота - Тодорова събота, на първата седмица от Великия пост. На този празник обикновено се организират надбягвания с коне - кушии.Празникът е в памет на Свети великомъченик Теодор Тирон, който се почита от векове.Според легендите светията се явил на Цариградския Архиепископ Евдоксий, известил му наредбата на Юлиан Отстъпник и му заръчал да съобщи това на верните - да предупреди християните през тази седмица да не вземат никаква храна от пазара. На запитването на Архиепископа: какво да ядат през тия дни, св. Теодор отговорил: да си приготвят жито, то да им бъде храната. Архиеп. Евдоксий запитал: кой е този, с когото говори, и св. Теодор му известил името си. Предупредени за наредбата, християните не взимали никакви храни от пазара. Юлиан разбрал, че лукавият замисъл е разкрит, останал посрамен и пуснал неосквернена стока на пазара.Народното поверие гласи, че на този ден Свети Тодор съблича своите девет кожуха, яхва бял кон и отива при Бога да измоли лято.По изгрев слънце мъжете сплитат опашките и гривите на конете, украсяват ги с мъниста, пискюли и цветя и ги отвеждат на водопой. Жените замесват обредни хлябове, като дават от тях и на конете. Варят и жито, което се благославя в църковния храм. На този ден празнуват и младите невести. Според обичая до Тодоровден те нямат право да месят и пекат хляб. Извършват се и обреди за здраве и плодовитост на младоженките.Преди кушията жените си мият косите с вода, в която поставят слама от яслите на конете. След това хвърлят водата на улицата след конете, за да са дълги и здрави косите им.Днес празнуват всички, които носят имената Тодор, Теодор, Тодора, Теодора, Тошо, Божидар, Божидара, Божана, Дарина.", "date": "2019.03.16", "title": "Тодоровден е "}
{"url": "https://news.bg/int-politics/predsedatelyat-na-ruskata-duma-obyavi-che-ukrayna-e-aneksirala-krim.html", "text": "Председагелят на руската Дума Вячеслав Володин заяви, че 25-годишната принадлежност на Крим към Украйна, полуостровът е бил \"анексиран\" от Киев и украинската страна трябва да изплати компенсации на Русия, съобщават руските медии.Изявлението беше направено на територията на Крим, на петата годишнина след анексирането му от Русия.Володин предлага също да се \"проучи отговорността на ЕС за социално-икономическото положение на Крим\" заради позицията на ЕС в подкрепа на украинската страна.Припомняме, суверенитетът на Украйна над Крим официално е признат от Русия с подписването нана 5 ноември 1994 г.С документа Украйна се отказа от ядрените си оръжия, а САЩ, Русия и Великобритания се ангажират да гарантират териториалната й цялост.Към момента на подписване на документа Украйна е третата по ядрена мощ държава в света. След сключването на меморандума ядреният й арсенал е предаден на Русия.С въоръжената интервенция, започната от Русия на 20 февруари 2014 г., Москва наруши ангажиментите си по меморандума. ", "date": "2019.03.16", "title": "Председателят на руската Дума обяви, че Украйна е анексирала Крим"}
{"url": "https://news.bg/health/fizioterapiyata-kato-sredstvo-v-borbata-s-reproduktivnite-problemi.html", "text": "Все повече двойки у нас имат репродуктивни проблеми.По последните данни от 2017 година 145000 двойки имат проблем със зачеването. Тревожното е, че малка част от тях търсят специализирана помощ. Освен обичайните методи в подкрепа на мечтата за бебче, добро средство се оказва и физиотерапията. Подходящи физиотерапевтични и рехабилитационни техники могат да гарантират добра успеваемост при лечението на репродуктивни проблеми.\"Има различни методи, които могат да повишат шанса за постигане на желаната бременност\", заяви за news.bg Мирослав Маринов, физиотерапевт.По думите му с напредването на медицината съществуват различни методи на лечение на стерилитета.\"Когато говорим за репродуктивен проблем, причинен от недоизлекувани гинекологични заболявания или преминали незабелязано инфекции, е добре да се предприеме и рехабилитационна програма\", съветва още той. А причините, според медиците, за проблемите със зачеването са различни и комплексни. Най-често те са следствие от ендометриоза, поликистозни яйчници, проблеми с овулацията, блокирани фалопиеви тръби, гинекологични заболявания и др. Сериозни проблеми, както при жената, така и при мъжа могат да бъдат причинени и от болести, предавани по полов път.\"Навременното прилагане на подходяща рехабилитационна програма, включваща физиотерапия в комбинация с кинезитерапия, може да помогне за по-доброто и дори да доведе до пълно възстановяване\", посочи Мирослав Маринов.Той поясни, че този тип терапии се прилагат при липсата на злокачествени процеси и други заболявания. По думите му физиотерапията и кинезитерапията акцентират върху лечебно-възстановителния процес при неспецифични възпалителни заболявания. В противен случай към този вид терапия се върви след ликвидиране на причинителя на възпалителния процес.\"Целта на физиотерапията е стимулиране на локалното кръвообращение, профилактично ограничаване на възпалителния процес и евентуално повторно обостряне\", обясни Маринов. Освен това тя помага за постигането на противовъзпалителен ефект, а и повишава защитните механизми на организма. За постигане на оптимален резултат се съставя индивидуална програма, а лечението минава през 10 до 15 процедури като в някои случаи се налага повторение на лечебния курс. Физиотерапията се оказва добро помощно състояние и при майките, които по време на бременността, а и след раждането не могат да се отърват от болките в гърба, тежестта с кръста и други неудобства. Обикновено болките настъпват след раждането, но много от бременните жени са с оплаквания още от средата на бременността.\"Физиотерапията е отличен метод за справяне с подобни здравословни проблеми\", подчерта Мирослав Маринов. Според медиците при част от жените болките по време на бременността стават хронични. В този случай физиотерапията е задължителна, за да се избегне дискомфорта.", "date": "2019.03.16", "title": "Физиотерапията като средство в борбата с репродуктивните проблеми"}
{"url": "https://news.bg/bulgaria/balkanite-se-radikalizirat-preduprezhdavat-eksperti-po-natsionalna-sigurnost.html", "text": "На Балканите върви една вълна на радикализация.Това коментираха пред Нова телевизия експерти по национална сигурност във връзка с българската следа в атентата в Нова Зеландия.Припомняме, вчера главният прокурор  по нареждане на премиера Бойко Борисов, че атентаторът от Нова Зеландия Брентън Тарант е бил в България. 28-годишният австралиец изби близо 50 души и рани десетки други при зверско Трябва да сме притеснени, смята Тихомир Стойчев. Глобализацията освен позитиви има и негативни ефекти, според него. България трябва да отговори много бързо, каза Стойчев. Според него посещенията на атентатора у нас и на Балканите не са случайни. Той се е подготвял, анализира още той.Велико държавните идеи на Балканите се възбуждат, подчерта Стойчев. На службите навсякъде по света им е трудно, коментира още той.Трябва да се проверят мотивите, коментира и Йордан Божилов. Остава да се изясни каква е връзката с България, с Балканите, изтъкна той. По мнението му възможно е атентаторът да се е срещал с радикални формирования на Балканите.Божилов смята, че атентаторът е действал сам. Радикализацията върви, притеснен е експертът по сигурността. Много са факторите, които могат да радикализират една личност, по мнението на Божилов.", "date": "2019.03.16", "title": "Балканите се радикализират, предупреждават експерти по национална сигурност"}
{"url": "https://news.bg/world/amerikanski-bombardirovach-b-52-preletya-do-granitsata-na-rusiya.html", "text": "Американски бомбардировач Б-52 е прелетял в близост до границите на Русия в Балтийско море, съобщават руски медии.Бомбардировачът е извършил полет на около 160 километра от границата на руския анклав Калининград в петък в 16,25 часа московско време, показват данни на PlaneRadar.Б-52, способен да носи атомни бомби, е летял на височина 8230 метра със скорост над 960 километра в час. Той е прелетял край морската граница на Полша в Балтийско море в североизточна посока преди да обърне и да се насочи в югозападна посока. Според PlaneRadar бомбардировачът е симулирал мисия за бомбардиране на базата на Балтийския флот на Русия.Министерството на отбраната на Русия съобщи, че на 15 март 2019 г. американски самолет В-52 е извършил полет с включен транспондер над Балтийско море. Бомбардировачът е летял над неутрални води с курс към териториалните води на Русия.Ведомството отбелязва, че самолетът е достигнал на 150 километра от границата на Русия.На 14 март беше съобщено, че ", "date": "2019.03.16", "title": "Американски бомбардировач Б-52 прелетя до границата на Русия"}
{"url": "https://news.bg/politics/stanishev-nyama-da-se-kara-s-joncheva-za-parvoto-myasto-v-evrolistata.html", "text": "БСП е демократична партия, това е наше предимство, заяви лидерът на ПЕС Сергей Станишев пред Нова телевизия за утрешния пленум.В 85% от общините той имал номинации да е водач на листата за Европейски парламент (ЕП). Елена Йончева също имала много номинации да оглави евролистата на столетницата.На мен не ми е на всяка цена да съм водач на листата на БСП, изтъкна Станишев. Той нямало да се скара с Елена Йончева, защото били приятели. В ЕП трябвало да има хора, които да защитават българския интерес. Той имал приятели в Брюксел. В еврокампанията хората трябвало да покажат червен картон на ГЕРБ.Не преследвам цел да съм лидер на вътрешната опозиция в БСП, категорично каза Станишев. Иначе той е притеснен, че твърде дълго продължава спорът за номинациите.Влизам в тази кампания, за да победя ГЕРБ, закани се президентът на ПЕС. Имам какво да предложа и да дам за тази кампания, увери той. От думите му стана ясно, че не е поставян въпросът за изключване на столетницата от ПЕС.", "date": "2019.03.16", "title": "Станишев няма да се кара с Йончева за първото място в евролистата"}
{"url": "https://news.bg/your-voice/dietata-na-maduro-ot-sartse-za-venetsuela-chast-2.html", "text": ", нейното обяснение за това какво се случва в чудесната страна, станала нейна втора родина преди повече от 20 години.Сама електростанция се оказва, че не може да бъде хакирана, защото е аналогова, отговаря ни Мария веднага след като се добира до някаква комуникация. И до място, където има ток.През изминалите дни за първи път са се чули викове по улиците - \"Да дойде Тръмп!\", това след сълзотворния газ, с който са потушавани протестите. Те не са големи, защото хората се грижат как да преживеят и да опазят близките си живи. \"Разбира се, това нищо не значи.Мадуро може да си остане на власт, ако няма международна помощ\", добавя Мария и продължава разказа си за миналите години и как една богата и красива държава може да стигне до бедност, разруха и отчаяние.НачалотоИдването на власт на Чавес през 1999 година, и целият последвал в годините цирк за неговото влияние, харизма и месианство в Латинска Америка, е част от целия бананов популизъм, характерен за тази част на света, комбиниран в конкретния случай с много, много петрол. Когато Мария пристигнала във Венецуела цената на петрола била 7 долара за барел, а именно покачването по времето на Чавес до астрономичните 140 долара подпомогнало неговото оставане в историята.Един голям венецуелски политик, Бетанкур, е казал, че във Венецуела няма добри или лоши правителства, а само добри или лоши цени на петрола. Сигурно е така, но той не е предвидил деструктивната роля на идеологията, и на Фидел Кастро.Мария припомня, че Чавес идва на власт с вече тъмно минало - опит за държавен преврат през февруари 1992 години, начело на малка група военни с леви убеждения и прекарани четири години в затвора, от който излиза помилван (благодарение на съществуващата демокрация). Чавес не е лишен дори от политически права, което му позволява да се кандидатира за президент през декември 1998 г. Помня, че негов опонент при тези избори беше една екс-мис Венецуела и кметица на един квартал на Каракас тогава, както и един от старите и необичани от никого политици.В началото Чавес не говорел за комунизъм, или каквато и да било идеология, а само популизъм - социално равенство, борба с корупцията, веднага обаче поискал референдум за промяна на конституцията. Увеличи президентския мандат от 4 на 6 години, с възможност за безкрайно преизбиране! Близкият контакт с Фидел Кастро е решителен за него в персонален план, както и за Венецуела през следващите 20 години. Кастро го убеждава, че той е неговият наследник в Латинска Америка, негов \"син\", новият Симон Боливар, който ще освободи континента от империализма и същевременно ще остане на власт през целия си живот. В замяна - Куба получила възможност да преживее през следващите години без съществуването на Съветския блок. 200 000 барела петрол на ден гратис са само част от огромните средства, които тръгнаха към острова, разказва Мария и добавя, че и в момента, въпреки кризата, Венецуела продължава да изпраща 100 000 барела на Куба, а самата Венецуела е изцяло окупирана от кубинци, във всички сфери на управление.Първите протестиПрез април 2002 година избухват първите големи протести против Чавес. 10 дена национална стачка, първа милионна манифестация в историята на Венецуела, която стигна до Мирафлорес, седалището на президента. Манифестация, в която участва и Мария, и за първи път в живота си изпитва кошмара на сълзотворен газ: Манифестация, окъпана в първата кръв, пролята от Чавес, 19 души убити от снайперисти и 150 ранени. Същият този ден - 11 април 2002 година, военните, които тогава бяха все още честни и непокварени от идеологията, поискаха оставката на Чавес. Той беше затворен, властта - предадена в ръцете на опозицията (представителя на частния бизнес Кармона, един от организаторите на стачката), която - изцяло неподготвена за този момент, реши да издаде декрет, с който бяха уволнени членовете на парламента, до нови избори. 6 дена по-късно, под натиск на чавистите, военните заявиха, че това не е конституционно, и върнаха Чавес на власт.Тогава се започва и \"цялото това мазало\", което унищожава Венецуела - тотална саморазправа на Чавес, който вкарва всички генерали в затвора, уволнява и убива. В края на същата година, петролната компания на Венецуела, PDVSA, отново обяви национална стачка, към която се присъедини цялата страна. Тя продължава 63 дни, а много деца ходят на училище с маски за сълзотворен газ, спомня си Мари. В края стачката е окъпана в кръв, а няма успех, защото междувременно Чавес е назначил вече нови, верни нему, генерали, 20 000 от общо 40 000, работещи в петролната компания, са уволнени - целия висш и среден персонал. Така започва разрухата на петролната компания - кокошката със златни яйца на Венецуела. Следва назначение на 10000 души нов персонал, който няма идея от петрол, но верен на партията на Чавес. Почти всички петролни кладенци сега са запушени, но касата на PDVSA се превърна в лична каса на Чавес, а после и на Мадуро. Тези 20 000 уволнени петролни специалисти, едни от най-добрите на световно ниво, сега работят по всички краища на света.Така - от 3,5 милиона барела на ден, които произвеждаше Венецуела преди идването на Чавес на власт, сега произвежда само 1 милион на ден, от които 600 000 барела заминават за Китай, за изплащане на заеми, отдавна изхарчени.През 2003 година Чавес въвежда валутния контрол, според който във Венецуела всички останали валути са незаконни, а всички сметки може да са само в боливари. Този \"валутен борд\" беше и продължава да бъде най-големият кошмар за икономиката на страната, доведена до руини, заявява Мария.А защо Чавес има подкрепа? Защото Кастро го е научил как да управлява бедните. Мария изброява - раздава пари без да работа насреща, срещу лоялност и сигурен вот. Венецуелците винаги са били известни със своя т.н. петролен клиентилизъм, те са свикнали всички правителства да им дават, а те да искат. Разбира се, никое правителство в историята на страната не е разполагало с милиардите, които получаваше Чавес от петрола. Чавес започна да обяснява на бедните, че те не са виновни, че не са учили или не работят, а са виновни богатите, които са им взели парите, които им се полагат от петрола.( И до момента венецуелците получават не 12 заплати на година, ами 16, плюс един куп допълнителни плащания, въпреки че при настоящата хиперинфлация това е нищо.) \"Т.е, налага се идеята, че всичко ти се полага само защото си се родил в страна с петрол и не трябва да учиш и да работиш за това.\" Чавес въвежда т.нар. трудова неподвижност, inmovilidad laboral, т.е. независимо дали един работник работи или не, не може да бъде уволнен. И до момента е така! Трябва да му бъдат предложени много пари, за да благоволи да подпише оставка си.Чавес построява 2 милиона къщи за бедни, дава им ги преди избори, а ако не гласуват, им ги вземат. Тези къщи не са собственост, те не могат нито да се продават, нито да се наследяват. Това се случва и в момента.Как продължи унищожението на ВенецуелаЧавес експропиира всички големи латифундии, т.е. земи, които бяха богати и продуктивни, с по 4 реколти на година. Сега тези земи са пустеещи. Въвежда максимални и контролирани цени на хранителните продукти, без значение на цената на националния производител. Хората масово фалират, а Чавес внася, например, храни от камарада Лула, от Бразилия с т.н. преференциален долар, и след това ги продава евтино. Следва експроприация и на някои частни вериги от супермаркети, за да има къде да се продават тези евтини храни (правителството няма собствени). В момента тези магазини също са руина, защото Мадуро няма пари.На практика всичко, което е национализирано, е унищожено - електричеството, телефонните услуги, водата, производството на газ, на цимент, мините.Целта на Чавес е всички да бъдат зависими икономически единствено от държавата и почти успява да го постигне - частните фирми са малко, няма точна статистика, но, според оценката на Мария - около 80% по-малко. Капиталите се изнесоха, и чужди, и национални, частният бизнес, заедно с хората също - в Панамас, в Колумбия, в Маями вече има и цял венецуелски квартал - Доралцуела.Всичко това се случва на фона на това, че Венецуела е била винаги една от най-богатите страни в Латинска Америка, а между 1953 и 1957 година е 4-тата най-богата държава в света, 4 пъти по-богата от Япония и 14 пъти по-богата от Китай.Какво се изгражда през тези годиниНа практика нищо, отговаря Мария - нито една магистрала, нито една фабрика. Строителството почти го няма, защото беше частно, и никой не иска вече да инвестира, за да строи, нито сгради, нито молове. Страната е върната, казват, с 50 години назад, аз мисля, че ако остане на власт Мадуро, ще бъдат и повече.\"Отделно Чавес харчи невероятни средства за износ на своята революция, по съвет на Кастро. Казват, че сумите са повече от 5 пъти План Маршал, но не е истина, те са много по-големи, според Мария. Всички малки карибски държави са подчинени изцяло със създаването на ПетроКарибе, т.е петрол почти гратис, с кредит за 20 години. Всички леви партии в Латинска Америка - в Аржентина, фамилия Киршнер, Ево Моралес в Боливия, Никарагуа, Рафаел Кореа в Еквадор, Лула в Бразилия, левицата в Колумбия, даже терористичната организация Фарк и ЕТЛ, левицата на Испания, партията Подемос, например, потичат огромни средства, милиарди, не милиони. \"Популизъм и показен антиамериканизъм, но само външен, разбира се, защото по времето на Чавес са достигнати истински рекорди в търговията (непетролна) със Щатите.За Щатите и петролаИзобщо позицията анти-Америка, особено на Чавес, е параван за наивници, и причина да му ръкопляскат всички антиамерикански настроени хора по света, обяснява Мария.Също и темата за САЩ и венецуелския петрол. Щатите нямат нужда да \" вземат\" в буквален смисъл на думата петрола на Венецуела, защото двата пазара така или иначе са свързани. Мария посочва \"втората кокошка със златни яйца\" на Венецуела - CITGO, която оперира на американска територия. На практика Венецуела има на американска земя 4 рафинерии и верига от 14 000 собствени бензиностанции. Венецуелският петрол е тежък и специфичен за обработка, той се изнася за Щатите, преработва се там, продава се бензина в собствената търговска мрежа от бензиностанции, и доларите пристигат в сметката на венецуелското правителство. Невероятен бизнес, през всичките тези години. Независимо, че Чавес и Мадуро са продадоли една част от бензиностанциите на CITGO, както и една от рафинериите, в момента - за Мадуро, парите от петрола, който купува Америка, са единствените приходи.ВласттаДокато беше жив - 2013 година, Чавес завзе всички \"независими\" власти във Венецуела. Върховният съд - промени броя на магистратите от 12 на 25, новите магистрати са назначени по усмотрение на Чавес. В прокуратурата също са назначени негови хора. До 2015 година парламентът също е изцяло под контрола на Чавес, защото опозицията \"прояви глупостта\" и бойкотира самите избори като протест срещу корумпираната вече избирателна система.В тези години стотици са хвърлени в затворите, много от тях до живот. Всички опозиционни политически лидери от опозицията са в затвора, или в изгнание. Със сила и кръв е потиснат големия студентски протест от 2017 година.Хората лека-полека заминават, спомня си Мария. Цяло едно младо и образовано поколение е разпиляно по света. Новото поколение не познава Венецуела от преди, но вижда мизерията и глада в момента.Властта сега, официалнатаСпоред Мария, Мадуро ще остане в историята като най-ненавиждания от всички президент на Венецуела. Самото му избиране за президент от самото начало е съмнително. Той е роден в Кукута, Колумбия, което го прави колумбиец по рождение, а конституцията не разрешава двойно гражданство за президента. Самите избори преди 6 години, които той спечели проформа, с минимална разлика, бяха много оспорвани. Реалната информация е много по-различна от резултатите, а протестите на хората по улиците през последващите дни, отново облени в кръв.Тъй като във Венецуела традиционно армията е решаваща за всяка смяна на властта, а Мадуро няма пари да продължава да поддържа военните на своя страна, според Мария им е предоставил всички възможни незаконни търговии. Наркотрафик на първо място. И това е на държавно ниво. Мария разказва, че дори един от синовете на съпругата на Мадуро, Силия Флорес, е хванат с 800 кг. кокаин и сега е в американски затвор. На второ място - контрабанда с бензин, който е много евтин във Венецуела. Търговия с храни, пране на пари, търговия с оръжие. Всички министри в момента са генерали, които нямат представа от абсолютно нищо. \"Свикнахме да слушаме абсурди, които звучат като виц, но за съжаление не са. От типа на: министър на здравето обявява бебешките памперси за глезотии на империализма, затова венецуелските революционни бебета трябва да се научат да си ходят сами на тоалетна от 3-4 месечна възраст.\"Щатите проявиха търпение към диктатурата във Венецуела до момента, в който беше назначен за вице президент на Венецуела Тарек Ал Айсами, обявен за Капо Номер 1 на наркотрафика и тероризъм в тази част на света. Това е било преди около 3 години и е голяма грешка от страна на Мадуро. Отговорът на американците идва веднага - Венецуела влиза в \"черния\" списък на държави, заплаха за американския народ, блокирани са банкови сметки на висши държавни служители, анулират се визи, банковите операции се следят за пране на пари.В момента върхушката от 50 души около Мадуро, тези, които го държат на власт, са с изцяло блокиран изход от страната, блокирани пари, визи и заплаха от преследване и затвор из целия свят. Затова е невъзможно те да се съгласят на нещо различно от власт, докато я удържат.Невъзможни са вече и преговори, през последните 2 години имаше 2 опита за такива, но без никакъв успех. Невъзможни са бързи избори, защото трябва да се промени цялата избирателна система, заявява Мария и продължава:Пропадането в бездната на хиперинфлация и бедност е невероятна. Прогнозите за 2019 година са 31 милиона процента инфлация, което е нещо абсурдно, но не и невъзможно.Утрешният денНе знаем какво ще стане. Единственият начин е да бъдат убедени военните, че няма да бъдат преследвани, и те да принудят Мадуро да си замине. Но за висшите военни това също е трудно за изпълнение. Има натрупана от години омраза. И ако се измъкнат от Венецуела читави, някъде по света ще ги хванат и съдят.Бихме искали да видим предишната Венецуела, богата, изобилна и любезна, невероятен климат и природни красоти. Красотата на Андите, джунглата на Ориноко, водопадите на Канаима, кораловите архипелази на Лос Рокес... Единственият хотел с морска вода по стаите, който съм виждала - беше още преди 20 години на остров Маргарита, карибския остров на Венецуела...Хотел La Samanna....За Мария е трудно да обясни всичко, което се случва около нея, признава че обобщеното и аналитично мислене за действителността във Венецуела е психически трудно поносимо, затова и хората там са съсредоточени върху настоящия момент, върху оцеляването.Въпреки че има желание, а и нужда да обясни необяснимото, на другите хора, на останалия свят.\"Беше нормална държава... страна, която ми позволи да постигна т.н. американска мечта, но малко по на юг... С много труд, разбира се, но и за много по кратко време, отколкото в Северна Америка.\" Може би имах и късмет, признава Мария и добавя - \"Просто нормална държава, която дава възможност този късмет да се материализира.\"", "date": "2019.03.16", "title": "Диетата на Мадуро - от сърце за Венецуела - част 2"}
{"url": "https://news.bg/bulgaria/izbraha-inzhener-konsultant-za-gazovata-vrazka-s-gartsiya.html", "text": "\"Ай Си Джи Би\" АД (ICGB) успешно финализира обществената поръчка за избор на инженер-консултант за газовата връзка с Гърция. След провеждане на открита процедура комисията, сформирана от възложителя, излъчи консорциум \"ТИБЕИ\" за изпълнител на проекта, съобщиха от ICGB.Kонсорциум \"ТИБЕИ\" e избран за инженер-консултант за изграждането на междусистемната газова връзка Гърция - България.Ролята на инженер-консултанта е ключова за управлението и контрола на реализацията на проекта IGB във фазата на подготовката и изпълнението на строителния процес. Ангажиментът включва оказване на съдействие на възложителя за реализацията на проекта по време на строителството до момента на пускане на газопровода в експлоатация, както и управление на всички свързани с проекта основни договори - включително договора за доставка на линейни тръби и договора за възлагане на работното проектиране, строителството и доставки.Консорциумът е предложил икономически най-изгодната оферта по критерия най-добро съотношение качество/цена.Предложението на \"ТИБЕИ\" включва най-икономичната цена за основния пакет услуги -5 670 000,00 евро. Консорциумът е обединение от чужди и български компании, като негови членове са: ТРАКТEБЕЛ ИНЖЕНЕРИНГ С.А (Белгия), ТРАКТEБЕЛ ИНЖЕНЕРИНГ С.р.л. (Италия), ИНТБЕР ГМБХ (регистрирана в Австрия), ИПСИЛОН КОНСУЛТ ЕООД (България) и БЪЛГАРИЯ ИНЖЕНЕРИНГ ЕАД (България).Откритата процедура беше обявена още в края на 2017 г., но поради обжалвания беше спряна за период от около 10 месеца.През септември 2018 г. дванадесет фирми и обединения подадоха оферти за участие в процедурата.Оферти подадоха следните участници:В резултат на прегледа на съответствието на участниците с изисквания на документацията за обществената поръчка и критериите за подбор, до оценка на офертите бяха допуснати:Прогнозната стойност на обществената поръчка се определя на обща сума от 8,45 млн. евро без ДДС.Проектът IGB (Междусистемна газова връзка Гърция-България) се реализира от смесеното инвестиционно дружество \"АЙ СИ ДЖИ БИ\" АД, регистрирано в България през 2011 г. с акционери БЕХ ЕАД (50%) и IGI Poseidon (50%). Съакционерът IGI Poseidon e дружество, регистрирано в Гърция, с акционери гръцката публична газова корпорация DEPA S.A. (50%) и италианската енергийна група Edison SpA (50%).Газопроводът IGB се проектира да се свърже с гръцката национална газопреносна система в района на гр. Комотини (Гърция) и с българската национална газопреносна система в района на гр. Стара Загора. Планира се общата дължина на газопровода да е 182 км, диаметърът на тръбата - 32\"\" - и проектен капацитет до 3 млрд.м3/година в посока Гърция-България. В зависимост от пазарния интерес към ползване на по-голям капацитет и възможностите на съседните газопреносни системи, капацитетът е проектиран да се увеличи до 5 млрд.м3/година, като следва развитието на пазара и по този начин позволявайки обратно подаване (от България към Гърция) с допълнително изграждане на компресорна станция. Налице е подписан Меморандум за разбирателство между \"АЙ СИ ДЖИ БИ\" АД и TAP AG относно съвместни действия във връзка с бъдещо свързване на газопровода IGB и с Трансадриатическия газопровод.", "date": "2019.03.16", "title": "Избраха инженер-консултант за газовата връзка с Гърция"}
{"url": "https://news.bg/world/nova-zelandiya-zabranyava-poluavtomatichnite-orazhiya-tarant-vaznameryaval-da-izbiva-oshte.html", "text": "Нова Зеландия ще забрани полуавтоматичните оръжия след , при което загинаха 49 души, а 48 пострадаха, пише \"Гардиън\".Припомняме, 28-годишният австралиец Брентън Тарант нападна две джамии в град Крайстчърч.Главният прокурор Дейвид Паркър обяви, че оръжията ще бъдат забранени.В Крайстчърч премиерът на Нова Зеландия Джасинда Ардърн заяви, че заподозряният за убийството е възнамерявал да \"продължи атаката\" преди да бъде заловен от полицията. Тя съобщи, че мъжът е задържан от двама полицаи от съседно селище 36 минути след първия сигнал до полицията.\"Имаше още две оръжия в автомобила на нападателя, той е възнамерявал да продължи атаката\", каза министър-председателят пред журналисти в града.Ардърн поясни, че има загинали и пострадали деца, включително 2-годишно момче е сред ранените.По-рано днес , където му беше повдигнато едно обвинение в убийство във връзка с клането. Той ще остане в ареста до 5 април. Очаква се да му бъдат повдигнати и други обвинения.Премиерът разкри, че властите вярват, че към момента Тарант няма съучастници.Друг човек беше задържан в петък, тъй като е носил оръжие в автомобила си, впоследствие е освободен без да му бъдат повдигани обвинения. Властите задържаха и двойка. Все още се уточнява дали е замесена в нападението.39 души остават в болница, 11 от тях са в критично състояние, включително четиригодишно дете. Четирима души от 49-те жертви са починали на път за болницата.Ардърн се срещна със семействата на жертвите и увери, че правителството работи за установяване на самоличността на загиналите и бързото им връщане на роднините.Министър-председателят отбеляза, че властите вярват, че използваните оръжия при атаката са били преправени. Тя поясни, че вратичките в законодателството за притежанието на оръжие, които позволяват подобни промени, ще бъдат затворени с реформи, които ще бъдат обсъдени от кабинета в понеделник.Не се разкрива какви оръжия са използвани при атаката, но премиерът каза, че извършителят е имал две полуавтоматични оръжия, които законно е закупил. Тарант има лиценз за притежание на оръжие от декември 2017 г.", "date": "2019.03.16", "title": "Нова Зеландия забранява полуавтоматичните оръжия, Тарант възнамерявал да избива още"}
{"url": "https://news.bg/world/targovskata-voyna-na-tramp-struva-na-amerikanskata-ikonomika-usd7-8-mlrd.html", "text": "Търговската война на президента на САЩ Доналд Тръмп е струвала на американската икономика изгубен БВП през 2018 г. в размер на 7,8 милиарда долара. Това показва проучване, проведено от екип от икономисти от водещи американски университети, информира \"Ройтерс\".Авторите на изследването отбелязват, че са анализирали краткосрочния ефект от действията на Тръмп и са установили, че вносът от засегнатите държави е спаднал с 31,5%, а американският износ с 11%. Те също са установили, че годишните загуби за потребителите и за производителите от увеличилите им се разходи за вноса са общо 68,8 милиарда долара.След изчисляване на приходите от по-високите мита и печалбите на вътрешните производители от по-високите цени, общите загуби възлизат на 7,8 милиарда долара или 0,04% от БВП, подчертават авторите на проучването.Изследването е проведено от икономисти от Калифорнийския университет в Бъркли, Колумбийския университет, Йейлския университет и Калифорнийския университет в Лос Анджелис. Публикувано е от Национално бюро за икономически изследвания.", "date": "2019.03.16", "title": "Търговската война на Тръмп струва на американската икономика $7,8 млрд."}
{"url": "https://news.bg/world/na-1-yuli-bryuksel-goni-velikobritaniya-ot-es-ako-ne-uchastva-na-evrovota.html", "text": "Консервативната партия на Великобритания се е свързала с всичките си депутати в Европейския парламент, за да поиска от тях да обмислят участие на евроизборите през май, ако споразумението на премиера Тереза Мей за Брекзит не бъде одобрено на гласуването в парламента във вторник, пише \"Гардиън\".Ашли Фокс, лидерът на партията в Европейския парламент, се е свързал с евродепутатите, за да разбере какви са според тях вариантите в случай, че сделката не бъде прокарана през Камарата на общините. Той ще разговаря с тях индивидуално през следващата седмица.Фокс се надява сделката за Брекзит да бъде одобрена, но партията трябва да бъде подготвена с кандидатите си на европейските избори, които ще се проведат между 23 и 26 май.Въпросът без отговор към този момент е дали ще е необходимо Великобритания да участва на европейските избори в случай отлагане на Брекзит.Председателят на Европейската комисия Жан-Клод Юнкер е писал на председателя на Европейския съвет Доналд Туск, че Великобритания ще трябва да участва на изборите, ако страната е в ЕС в края на май.Междувременно изтекъл в публичното пространство юридически документ разкрива, че Брюксел ще прекрати членството на Великобритания в ЕС на 1 юли, ако британците на участват на изборите за Европейски парламент.На посланиците на страните членки на ЕС им е заявено, че тримесечно отлагане на Брекзит след 29 март няма да бъде придружено с някакви условия, но при по-дълго отлагане Великобритания трябва да вземе участие на евроизборите.Законодателството на ЕС не възпрепятства неколкократно отлагане на Брекзит, ако бъде поискано от Лондон, пише в законодателството. Но ако не бъдат проведени изборите през май и Великобритания поиска да остане в ЕС, за да избегне Брекзит без сделка например, ЕС ще трябва да отхвърли молбата, се допълва още.Няма да бъде гарантирано отлагане след 1 юли, освен ако не се проведат изборите за Европейски парламент на задължителната дата, пише в правното становище, споделено сред посланиците в петък.Евролидерите ще решат дали да отложат Брекзит на срещата на върха следващия четвъртък. Преди дни , ако сделката на Мей не бъде приета на гласуване във вторник.", "date": "2019.03.16", "title": "На 1 юли Брюксел гони Великобритания от ЕС, ако не участва на евровота?"}
{"url": "https://news.bg/bulgaria/mvr-tarant-e-bil-na-turistichesko-poseshtenie-v-balgariya.html", "text": "28-годишният австралиец Брентън Тарант, основният заподозрян за терора в Нова Зеландия, е пътувал в България като турист. Основно е посещавал исторически обекти. Това потвърди главният секретар на МВР Ивайло Иванов, цитиран от БНР.Иванов поясни, че към момента няма никакви данни, които да доказват дейност на австралиеца, свързана с тероризъм.\"През нощта колегите не са спрели да работят. Установен е контакт с партньорските служби, установен е целият маршрут на движение на територията на страната, сега се проверяват конкретни данни и връзки\", каза той.Главният секретар успокои, че няма данни посещението в България да е било свързано с тероризъм.\"Искам да успокоя всички, че до този момент категорично няма данни за някаква дейност, която да е свързана с тероризъм на територията на България. Засега данните, които имаме, е, че той е идвал в България като турист. Сега проверяваме местата, където е преспивал той, имаме информация\", увери Иванов.Иванов каза още, цитиран от БНТ, че нападателят е бил сам по време на посещението в България. Той е бил в България миналата година, като е посетил исторически обекти, свързани с Освобождението.От думите му стана ясно още, предаде Нова телевизия, че Тарант е спал в Плевен по време на посещението си в България в края на 2018 г. Той отказа да даде повече информация за това къде точно е спал Тарант в Плевен.\"Имаме я тази информация, но не мога да ви я кажа. На няколко места е спал, установени са, знаем населените места. Няма как да ви кажа, докато не извършим необходимите проверки\", допълни Иванов.Главният секретар заяви, че все още няма информация как Тарант е плащал у нас - кеш или с карта.Главният секретар на МВР присъства на празника на конната полиция на . Той се отбелязва с традиционните състезания и демонстрации в столичния квартал \"Бенковски\", по инициатива на Столичната дирекция на вътрешните работи и с подкрепата на Столична община.Припомняме, вчера главният прокурор  по нареждане на премиера Бойко Борисов, че атентаторът от Нова Зеландия Брентън Тарант е бил в България. 28-годишният австралиец изби близо 50 души и рани десетки други при зверско По-рано беше разпространена информация, че Вчера стана ясно, че е имало", "date": "2019.03.16", "title": "МВР: Тарант е бил на туристическо посещение в България"}
{"url": "https://news.bg/int-politics/manfred-veber-brekzit-e-katastrofa-dzherard-batan-izhvarlete-ni.html", "text": "Eвропейският парламент остава отворен за диалог с Великобритания, но британският парламент трябва да вземе решението за изход от ситуацията с Брекзит. Такава позиция изразиха повечето евродепутати във връзка с Темата беше .\"Ние не се занимаваме с театър, а с реалния живот на гражданите на ЕС и Великобритания. Единствената сигурност, която имаме, е увеличената несигурност\", коментира Мелания Габриела Чот от името на Румънското председателство на Съвета на ЕС.\"ЕС остава отворен за преговори, стига краят им да е обозрим и трябва да се подготви за всички възможни сценарии, включително и за Брекзит без сделка.\" - допълни тя.\"Независимо от огромните усилия на Европейския съюз да помогне, ние все още нямаме яснота и отново очакваме следващото гласуване в Камарата на общините\", посочи Франс Тимерманс, първият заместник-председател на Европейската комисия. \"Не виждам по-добро решение от договореното споразумение за оттегляне. Ние сме в ръцете на британската политическа система - те трябва да решат как да продължат напред.\" - подчерта той.Главният преговарящ по Брекзит от страна на ЕС Мишел Барние заяви, че \"отговорността да се намери изход по справедлив и честен начин е в ръцете на Обединеното кралство\". Той изтъкна, че няма да има допълнителни тълкувания или уверения. Споразумението за оттегляне е и ще остане единственият наличен договор. \"Рискът от излизане без сделка никога не е бил по-голям. Призовавам ви да не подценявате този риск или неговите последствия.\" - заключи Мишел Барние, като същевременно потвърди, че \"ЕС е готов да се изправи пред тази ситуация, ако трябва \".\"Каква катастрофа. Едно цяло поколение ще пострада \", възкликна представителят на ЕНП от Германия Манфред Вебер.\"Няма как ЕС да спаси Великобритания; от нея зависи да вземе решение. Няма възможност за удължаване на срока, ако не получим разяснения от британската страна.\" - обобщи той.Белгиецът Ги Верхофстад от групата на АЛДЕ се обяви против всяко удължаване, ако то не се основава на ясно становище на Камарата на общините в полза на нещо конструктивно: \"Моля, Лондон, вземете решение. Тази несигурност не може да продължи за нас, за Великобритания, нито за нашите граждани.\"Германецът Удо Булман от алианса на социалистите и демократите изрази подкрепа за идеята за втори референдум: \"Камарата на общините трябва да обедини политическите групи, за да намери решение. Ако ситуацията остане в застой, Камарата на общините трябва да даде възможност на гражданите да вземат решение отново, тъй като именно тяхното бъдеще е изложено на риск, а не това на депутатите.\"Германецът Ханс-Олаф Хенкел от групата на консерваторите и реформистите заяви, че \"най-доброто решение е Великобритания да остане в ЕС\". Той подчерта, че Брекзит \"е не само катастрофа за Обединеното кралство, но и за целия ЕС.\"Британецът Джерард Батън от групата \"Европа на нациите и свободата\" заяви, че Тереза ​​Мей се опитва да \"отложи Брекзит и накрая да го \"преобърне\". Правителството и парламентът на Обединеното кралство възнамеряват да \"предадат волята на народа\". \"Направете ни услуга и ни \"изхвърлете\" на 29 март\", заключи той.Отношение по темата взе и Найджъл Фараж от групата \"Европа на свободата и пряката демокрация\": \"Надявам се, че това е моето предпоследно изказване и няма да се налага да се връщам през юли. Камарата на общините ще направи всичко възможно да предаде вота за Брекзит. Простото решение е да се наложи вето на британското искане за отсрочка.\"", "date": "2019.03.16", "title": "Манфред Вебер: Брекзит е катастрофа, Джерард Батън: Изхвърлете ни!"}
{"url": "https://news.bg/weather/proletni-temperaturi-pochti-bez-valezhi.html", "text": "Днес се очаква чувствително затопляне и променлива облачност, температурите през цялото денонощие ще положителни.През втората половина на деня облачността ще се увеличи, но вероятността от превалявания е незначителна.След обяд вятърът ще усили и ще се ориентира от северозапад. Ще бъде умерен, временно силен.Максималните температури са в интервала 16-21 градуса, а минималните - между 1 и 5.", "date": "2019.03.16", "title": "Пролетни температури, почти без валежи"}
{"url": "https://news.bg/world/iliyan-vasilev-teroristat-tarant-e-chast-ot-organizirana-mrezha.html", "text": "Извършителят на терористичния акт в новозеландския Крайстчърч - Брентън Тарант, е изпълнител на организиран план за ескалиране на напрежение между религиите и дестабилизация.Такава позиция изрази във Фейсбук бившият посланик на България в Русия Илиян Василев.\"Масовият убиец Брентън Тарант не е самотен бяп супремасист, той е част от организирана мрежа с участието на зли сили. Нито е посещавал Западните Балкани с туристическа цел, просто като самотник, който е тръгнал да изучава непознат свят. Финансирал е пътуванията с \"печалбите\", които прави с криптовалутата Битконект в работата си във фитнес център в малък австралийски град. Критовалутите и мрежите около тях са изключително удобна платформа за работа на само и толкова на официалните служби, колкото на частни структури, които под наем реализират техните цели, и операции зад кадър. Маршрутите му са грижливо подбрани и е трудно да повярвам, че е нямал съветник или придружител. Плевен, Шипка не са случайност.\" - коментира Василев.Според него, терористичният акт цели провокиране на напрежение не само в Нова Зеландия, но в много по-големи мащаби, а изпълнителят на замисъла Тарант е бил пресметливо направляван от други лица.\"Посетил е България и Румъния сам, но някой му е избрал целите точно на Балканите и този някой не е задължително да е бил българин, може да го е водил отвън. Той е имал съучастници, бил е подготвен и с голяма вероятност използван за разгръщането и ескалация на напрежение между религиите, за дестабилизация не само на Нова Зеландия - трагедия от такъв мащаб не може да не стресира тази страна за дълго време, но и Балканите, защото целият свят сега се е вторачил в нашия регион, защото той винаги може да се превърне в центъра за глобален и европейски дистрес. Достатъчно е да се изброи историческия списък - това са незавехнали рани, които винаги могат да провокират нови конфликти. Някой зъл гений много е смятал тази операция. Наративът със самотният вълк е за наивници.\" - заключава дипломатът.", "date": "2019.03.16", "title": "Илиян Василев: Терористът Тарант е част от организирана мрежа"}
{"url": "https://news.bg/press/teroristat-ot-kraystcharch-i-balgarskata-vrazka-ne-prisastvieto-v-parlamenta-obvinenie-sreshtu-dashteryata-na-mityo-ochite.html", "text": "Българската връзка в атентата на Брентън Тарант в Нова Зеландия и българската реакция на трагедията са водеща тема за съботните вестници.\"Брентън Тарант е бил в България в края на миналата година като е възможно да е установил връзка с паравоенни формирования. По това подозрение започнаха работа българските специални служби, научи \"24 часа\". Информацията е докладвана на премиера Бойко Борисов, който свика съвещание с шефовете на служби и главния прокурор Сотир Цацаров. Със сигурност нападателят, който уби 49 души в джамии е бил в България в края на миналата година. Лицето му е било засечено от камери по българските гранични пунктове. Тарант е пристигнал с полет от Австрия. След кратък престой у нас е заминал за Румъния. На Балканите Тарант е обикалял още и Сърбия, и Черна гора. Засега присъствието на Тарант е установено чрез камери и работа със службите на останалите държави. Чака се обаче паспортна информация от Нова Зеландия и пълен профил, по който да бъде довършено разследването.\" - в. \"24 часа\".\"Министър-председателят Бойко Борисов изпрати съболезнователна телеграма до премиера на Нова Зеландия Джасинда Ардърн по повод терористичните актове в гр. Крайстчърч. \"От името на българското правителство и лично от свое име отправям най-искрени съболезнования до Вас и до новозеландския народ. Съпричастни сме към мъката на семействата и близките на загиналите, както и на другите пострадали\", пише българският премиер до министър-председателя на Нова Зеландия. \"България решително осъжда този ужасяващ акт на нападение срещу невинни хора\", посочва още премиерът Бойко Борисов в съболезнователната телеграма.\" - в. \"Стандарт\".\"Терористът, убил почти 50 души в Нова Зеландия, е бил в България през 2018 г., както и в други балкански държави две години по-рано. Това каза на брифинг главният прокурор Сотир Цацаров. По думите му пътуването е било от 9 до 15 ноември 2018 г., а след това той е заминал за Румъния и Унгария. Бил е основно на места на \"битки между християни и мюсюлмани.\" Няма данни за \"евентуална терористична дейност или връзки на лицето\" на българска територия, добави Цацаров. На 9 ноември човекът, когото австралийски медии и длъжностни лица наричат Брентън Тарант, пристига от Дубай на летището в София и \"наема автомобил, с който извършва пътуване около историчеки места в България,\" продължи главният прокурор. Сред посетените места са Дряново, Плевен, Велико Търново, Благоевград, Пловдив, Асеновград, Бачково, Казанлък и Банско. \"С румънските авиолинии заминава за Букурещ... там наема отново автомобил и от румънска територия се придвижва до Унгария. Установяват се и са събрани начални данни за местата на неговото пребиваване, за да се изясни пълният му маршрут и всички негови контакти.\" Две години по-рано роденият в Австралия Тарант е пътувал и до Сърбия - между 29 и 30 декември 2016 г. Преминал през Черна гора, Босна и Херцеговина и Хърватия с автобус, каза още Цацаров. По думите му българските власти са осъществили връзка по случая с партньори от САЩ, Нова Зеландия и Австралия и с партньорските служби от Обединените арабски емирства и балкански държави. Изявлението на Цацаров бе след среща в Министерския съвет с министър-председателя Бойко Борисов, министрите на външните и вътрешните работи Младен Маринов и Екатерина Захариева и ръководителите на службите за сигурност. Тя бе свикана след съобщението, че оръжието, използвано от терориста, е изпълнено с надписи на кирилица и латиница с известни битки срещу Османската империя. Две от тях са свързани с България - \"Шипченски проход 1877-78\" и \"Битка при Булаир 1913 г.\" Според Захариева, която също говори на брифинга, нападателят доста сериозно познава балканската история - в детайли, които малко хора на Балканите знаят. Същевременно \"изцяло споделям мнението на главния прокурор, че е рано да се правят някакви сериозни заключения,\" каза външният министър. България обаче по никакъв начин не желае да се свързва с този ужасен акт, а гражданите и политиците трябва да запазят \"мъдрост и спокойствие\" и да внимават да не подстрекават с послания \"етническото напрежение у нас.\" Според вътрешния министър Младен Маринов към момента няма нужда да се повишава нивото на сигурност в страната. Нашите служби работят със свои колеги от САЩ Нова Зеландия и Австралия, ОАЕ на балкански държави, на първо място Сърбия и Черна гора, съобщиха Цацаров и Маринов...\" - в. \"Дневник\".\"От името на мюсюлманската общност в България Главното мюфтийство на Мюсюлманско изповедание остро осъди извършените терористични актове срещу джамиите в новозеландския град Крайстчърч ,при които загинаха повече от 50 души по време на петъчна молитва. Говоренето на ангро от политиците за извличане на политически дивиденти, използването на езика на омразата и откритите призиви за разединение на обществото от отделни крайнодесни или крайнолеви организации в последните 10-15 години ето че си дават плодовете, се казва в декларацията. Мюфтийството подчертава, че огромна тежест пада върху средствата за масова информация, обществениците и интелектуалците които оформят общественото мнение и констатира провал във всички направления по отношение на хуманизма и човешките права. Ръководството на мюсюлманското вероизповедание призовава медиите да не прибягват към разпространение, публикация или допускане на говорене подбуждащо омраза към религиозните общности, малцинствата и към всички хора като цяло. \"От манифеста на терориста от Крайстчърч разбираме, че силно е повлиян от Балканите и Европа, а ние всички знаем, че Балканите са буре с барут. С оглед на това ние живеещите векове наред в тези земи сме длъжни да запазим добрия тон, съвместното съжителство и мира на света за нашите деца и бъдещите поколения. Омразата, враждебното отношение, оправдаването на ненавистта, расизма, ксенофобията, антисемитизма, ислямофобията или други видове омраза, подхранват предразсъдъците и води до тежки последствия. Политическата и медийна пропаганда основана на омраза и расизъм провокира насилие срещу определени хора и за съжаление винаги се намират такива, които да се влияят от това\", се казва в декларацията на мюфтийството.\" - в. \"Сега\".Ситуацията с присъствието в парламента също е сред актуалните теми.\"Председателят на Народното събрание Цвета Караянчева заяви пред БНТ, че при отсъствието на БСП в пленарната зала няма парламентарна криза, тъй като парламентарните групи са се дисциплинирали. При 161 народни представители няма как да говорим за криза, каза Караянчева. Президентът също покани БСП да влязат в парламента, наричат го говорилня, но това е мястото, на което се срещат различни позиции, не може винаги да ни е удобно, допълни Караянчева. Тя призова отново БСП да се върнат в зала, тъй като \"тази игра сме я играли 2013 г. и тя не е печеливша\". \"Ние сме реалисти, не сме безгрешни, не се мислим за безсмъртни, винаги може да се направи крачка встрани, за да се изслуша мнението на хората.\" Казусът с мюфтийството беше илюстрация как едно решение, което искахме да вземем, за да се решат нещата бързо, но по простия начин не се получиха така, както искахме, заяви председателят на НС. \"Мюфтийството има 8 млн. лева задължения, тези 8 млн. докато са отворени, може да започне да се изпълнява Законът за вероизповеданията, който казва, че трябва да се даде на всяко вероизповедание по определена субсидия, за да може да работят духовните лица и да се извършват съответните ритуали. Оказва се, че тази субсидия, ако я дадем на мюфтийството, ще се погасят задълженията. Втората по големина религиозна общност в България ще остане нефинансирана, няма да може да изпълнява своята дейност. Много от хората, които разбират от това, които не са политици, казаха, че амнистията е възможната крачка за решение на този проблем.\" Задължението ще бъде разсрочено в рамките на 10 години, коментира още Караянчева.\" - в. \"Труд\".\"Воля: Ще постигнем сделка за българския народ Няма обрат в решението ни - ще постигнем сделка за българския народ, от която той ще бъде доволен, заяви в парламента народният представител от ПГ На \"Воля - Българските родолюбци\" Пламен Христов. \"Не става въпрос за обрат, защото вчера обявихме нашите намерения. След като го направихме, цял ден слушаме по медиите изявленията на министър Каракачанов и на Валери Симеонов, че и без хапчетата на Марешки слънцето щяло да изгрее. В 9.00 ч. след като днес не се регистрирахме стана ясно, че има нужда от хапчетата на г-н Марешки, ако използвам терминологията на министър Каракачанов. След като се регистрирахме на втория път спасихме министър Каракачанов да ходи да търси лечение при ДПС. Позволявам си да се изразявам метафорично напълно в стила на министър Каракачанов\", каза още Пламен Христов. Той посочи, че днес изведнъж всички министри са решили да дойдат да отговорят на въпросите на \"Воля\" на парламентарен контрол. \"За съжаление разбрахме току-що, че министър Каракачанов се е разболял и няма да присъства, за да отговори на въпроса, който предстоеше да му зададем. Мисля, че цялата общественост и зрителите на всички медии виждат за какво става въпрос в българския парламент. Говорим и за всички е важно само и единствено дали ще влезем, дали ще се регистрираме, дали ще има кворум. Никой не задава въпроса, ако има кворум благодарение на \"Воля\" - какво ще се свърши\", допълни Пламен Христов. На въпрос дали \"Воля\" си вдига цената, той отговори, че няма нужда да си я вдигат. \"Ние имаме цена, която не е никак ниска в българския парламент. Радваме се, че хората го оценяват\", коментира още Христов. \"Стана ясно, че ние сме необходими, така че предстоят разговорите в сряда. Тогава ще видим дали българският парламент продължава да има нужда от хапчетата на Марешки или не\", изтъкна Пламен Христов. Той посочи, че не знае дали \"Воля\" печели, а българският народ, тъй като са разбунили духовете в парламента и в обществото. \"По този начин ще започнем да вършим нещо в този парламент и ще спрем да се занимаваме с дребнотемие. Демонстрацията я направиха БСП. Ние правим нещо конструктивно. Нещата започват да се движат. Ще видим и в сряда как ще приключат разговорите ни. Мисля, че това ще е ползотворно. Всички говорят дали търсим сделка - да, ние търсим сделка, да ние ще изнудваме от името на българския народ\", обясни още Христов.\" - в. \"Стандарт\".Обичайно темите, свързани с евроизборите намират място на страниците на вестниците.\"ДПС зове за справедлив дебат за преференциитеПризоваваме за сериозен, задълбочен и истински дебат за преференциите - да преценим кой е най-справедливият праг, заяви от парламентарната трибуна председателят на ДПС Мустафа Карадайъ по време на дебатите по промените в Изборния кодекс на първо четене.Карадайъ каза, че внесените от ДПС промени са в съответствие с Конституцията на България и с различни резолюции на ЕП като например от 2015 г. и от 2018 г. Вчера предложихме тези резолюции да бъдат част и от работната програма на Народното събрание. \"Независимо, че не бяха подложени на гласуване вчера, те са приети от ЕП и са факт. Ние сме ги съобразили и в тях става въпрос за възможността за гласуване на европейските граждани, които живеят в трети страни\", допълни Карадайъ. Той изрази убедеността си, че народните представители и Народното събрание разбират своята отговорност.\"Безспорно едно от нашите предложения е във връзка с предишния дебат по Изборния кодекс, не състоял се по време на разглеждане на Изборния кодекс тук в тази зала. Става въпрос да се проведе един истински, сериозен и отговорен дебат какъв да бъде прагът на преференциите, а не с фалшивите новини да се произвеждат внушения, че едва ли не сме направили предложение изобщо да отпаднат преференциите. Така или иначе по време на разглеждането на този въпрос предишния път този дебат не се състоя. Нашият призив е наистина в Народното събрание да проведем много сериозен задълбочен истински дебат, включително в сравнение с другите държави-членки на ЕС и да преценим кой е най-справедливият праг за преференциите\", обясни Карадайъ.В изказване народният представител от ПГ на ДПС Йордан Цонев попита какво общо имат преференциите с правата да избираш и да бъдеш избиран. Той увери, че за ДПС няма \"тежка електорална полза\", ако се разреши на българите извън ЕС да гласуват. \"Въпросът е принципен. Не може да сме европейци, когато става въпрос за евросубсидии, когато става въпрос за НАТО и ЕС, за ценностите, а когато става въпрос за конституционните права на българските граждани, да не сме европейци\", заяви още Цонев и призова ГЕРБ да участват в дебата и да подкрепят законопроекта на ДПС на първо четене. \"Да направим общ законопроект на второ и тогава го отхвърлете\", допълни Цонев. Той се спря на предложението на ДПС за агитацията на майчин език и обърна внимание, че самият президент е говори на английски след като гласува.\" - в. \"Стандарт\".\"СДС официално поиска от \"Демократична България\" техният кандидат да бъде поставен между първо и трето място в листата за кандидати за европейски депутати, като условие за бъдещи преговори. А ако това не се приеме, на СДС да се даде между първо и трето място в листата с кандидат-депутати за Европейския парламент. Решението е взето на заседание на националният съвет на СДС. В съобщението на СДС до медиите обаче не пише за друго решение взето от ръководния орган на партията: \"Националният съвет на СДС дава мандат на председателя и ръководството да проведат преговори с другите български партии-членки на ЕНП, във връзка с Европейски избори 2019 г.\". Членове на ЕНП са ДСБ, ДБГ и ГЕРБ. Според източници на \"Дневник\" СДС водят разговори за общо явяване под някаква форма с ГЕРБ, както и с ДБГ. По всяка вероятност искането за място от първите три няма да бъде прието, тъй като трите челни места трябва да бъдат разделение между трите партии в обединението на ДСБ, \"Да, България\" и \"Зелените. Други условия, при които се дава мандат за преговори за коалиция на председеля на СДС също не са приемливи за \"Демократична България\" и по всяка вероятност ще обрекат преговорите на неуспех. Едното от тях е в наименованието на коалицията да се съдържа абревиатурата СДС, като предложението на Националния съвет е: КП \"Демократична България - СДС\". СДС искат избраните кандидати и техните партии от коалицията да поемат категоричен ангажимент, че ще изберат групата на Европейската народна партия (ЕНП) и ще останат в нея до приключването на мандата си. Решението за това, в кое политическо семейство ще бъде евентуалният бъдещ евродепутат още не е взето в рамките на \"Демократична България\". ДСБ, като и СДС, са членове на ЕНП. \"Зелените\" са членове на Европейските Зелени. ДСБ отхвърлиха призива на председателя на Европейската народна партия (ЕНП) Жозеф Дол всички десни партии в България, включително и ГЕРБ, да се обединят на евроизборите. Позицията им е, че управляващите работят срещу декларираните ценности на ЕНП. ДСБ, както и ДБГ поискаха изключването от ЕНП на партията на премиера на Унгария Виктор Орбан - \"Фидес\". По време на преговорите между СДС и \"Демократична България\" от синята партия са отказали да се разграничат от ГЕРБ...\" - в. \"Дневник\".В. \"24 часа\" съобщава също, че срещу дъщерята на Димитър Желязков - Митьо Очите, е повдигнато обвинение: \"Дъщерята на Димитър Желязков с обвинение от спецпрокуратурата. То е за участие в организирана престъпна група, за чийто лидер разследващите сочат именно Митьо Очите, предаде Би Ти Ви. Дъщерята на Митьо Очите твърди, че все още не знае какви са доказателствата и обвинението срещу нея. Станислава успяла да се види с баща си след екстрадирането му от Турция. Тогава говорили и за делото срещу него. \"Намериха човек, който е лъжесвидетел, директно лъже. А този същият септември месец е задържан за шеф на организирана престъпна група, намерили са растения в него, в групата му, пари, наркотици. Той казва, че е денонощно с баща ми. Притеснявам се, че той не е добре здравословно. Че не го пускат дори и на лекар. Нали говорим за една хуманност - да отидат, да го прегледат\", сподели Станислава, дъщеря на Димитър Желязков. След стрелбата срещу Очите в Слънчев бряг през 2016 г. Станислава и мъжът до нея - Велислав, бяха разпитани от полицията. Тя твърди, че не познава подсъдимите. \"Виждали сме ги в комплекса, но категорично нямаме нищо общо. Предполагам, че те му направиха засада, докато той отива да вечеря. Това са моите предположения. Той не помни много. Помни, че отишъл на вечеря, оттам много неща му се губят. Аз имах таксиметрова компания, в момента не се занимавам, защото имам бебе на 6 месеца и преди да родя, продадох фирмата си. Сега съм по майчинство и си гледам бебето\", заяви още Станислава.\"", "date": "2019.03.16", "title": " Терористът от Крайстчърч и българската връзка, /не/присъствието в парламента, обвинение срещу дъщерята на Митьо Очите…"}
{"url": "https://news.bg/bulgaria/tezhka-katastrofa-sas-zaginal-na-glavniya-pat-e-79.html", "text": "Тежка катастрофа със загинал на главния път Е-79, информира bTV.Инцидентът е станал тази сутрин около 08,00 часа между Ботевград и село Скравена.В катастрофата са участвали тежкотоварен камион и лека кола. По неизяснени засега причини шофьорът на автомобила е навлязъл в насрещното платно и се ударил челно в идващия камион. Загинал е на място. Шофьорът на камиона е с отрицателна проба за алкохол.Агенция \"Пътна инфраструктура\" съобщава, че временно е ограничено движението по път I-1 Ботевград - Мездра в района на Скравена. Трафикът на всички автомобили в посока София се осъществява по обходен маршрут по път II-16 Ребърково - Своге - София. Автомобилите до 12 тона, движещи се в посока Враца се пропускат през банкета на пътя при Скравена. Шофьорите на тежкотоварни автомобили над 12 тона в посока Враца е необходимо да изчакват на място.Откъм Ботевград се е образувала колона от камиони.Междувременно на територията на страната вчера са станали 18 пътни инцидента. 20 души са ранени. Общо от началото на годината са регистрирани 1056 катастрофи. Загинали са 82 души, а 1330 са пострадали, съобщават от пресцентъра на МВР.", "date": "2019.03.16", "title": "Тежка катастрофа със загинал на главния път Е-79"}
{"url": "https://news.bg/world/slovakiya-izbira-prezident-1.html", "text": "Активист в борбата срещу корупцията, който няма опит на държавна длъжност, се очаква да спечели провеждащите се днес президентски избори в Словакия. Предвижданията са гласоподавателите да накажат управляващата партия \"Смер\" една година след убийството на журналиста Ян Куцияк, предизвикало масови протести, информира \"Ройтерс\"., който разследваше измами и корупция по високите етажи на властта, предизвика най-големите антиправителствени протести в страната от падането на комунизма преди три десетилетия. Доведе и до оставката на тогавашния премиер Роберт Фицо.Правителството на Фицо остава на власт, но популярността на \"Смер\" се срина.Социологическите проучвания показват, че подкрепяният от партията кандидат, еврокомисарят Марош Шефчович, изостава от политическия новак и адвокат Зузана Чапутова, която е подкрепяна от протестното движение.Ако бъде избрана, 45-годишната Чапутова, проевропейски либерал, който е от малката партия Словашка прогресивна партия, която няма парламентарно представителство, ще бъде част от вълната от популистки политици, заливаща Европа.Последният сондаж на AKO от 1 март показва, че Зузана Чапутова ще получи 52,9%, а Марош Шефчович - 16,7%. Трети с 11,4% е съдията от Върховния съд и бивш правосъден министър Стефан Харабин, който участва на изборите като независим кандидат.Има вероятност на 30 март да се проведе балотаж.Парламентарните избори в страната са планирани за 2020 г.", "date": "2019.03.16", "title": "Словакия избира президент"}
{"url": "https://news.bg/world/neizvesten-napadatel-se-opital-da-ubie-brentan-tarant-v-sada.html", "text": "Неизвестен нападател се опитал да убие заподозряния за масовото убийство в Нова Зеландия, 28-годишния австралиец Брентън Тарант, преди да се яви пред съда, съобщава New Zealand Herald.Нападателят е бил спрян при опит да влезе в съда. Той е носил нож и е заявил, че иска да убие Тарант. \"Какво по дяволите се случва тук\", казал той. В съда бяха допускани само акредитирани журналисти.По-рано днес , където му беше повдигнато едно обвинение в убийство. Той ще остане в ареста до 5 април. Очаква се да му бъдат повдигнати и други обвинения.Междувременно от правителствената служба на Нова Зеландия съобщиха, че са получили, разпространен от стрелеца. Манифестът е получен по-малко от 10 минути преди атаката. Изпратен е и до други 70 места.В същото време се съобщава, че новозеландците са дарили повече от 2,5 милиона долара в подкрепа на жертвите.28-годишният австралиец изби близо 50 души и рани десетки други при зверско ", "date": "2019.03.16", "title": "Неизвестен нападател се опитал да убие Брентън Тарант в съда"}
{"url": "https://news.bg/world/rusiya-se-zakani-da-otgovori-na-novite-sanktsii-na-es.html", "text": "Русия ще отговори на новите санкции на ЕС, закани се руското външно министерство, цитирано от \"Ройтерс\".Ведомството не поясни конкретно какви действия ще предприеме.Вчера Европейският съюз добави още осем руски граждани в списъка със санкционирани лица във връзка с . Брюксел обяви, че санкциите съвпадат с петата годишнина от руското анексиране на Крим. Общността подчерта, че новите рестрикции са . Двете държави също въведоха нови санкции срещу Русия.\"Руската страна няма да остави без отговор тези недружелюбни действия на Европейския съюз. ЕС твърди, че Русия е \"нарушила международното право\" и е използвана неоправдана сила, която изобщо не отговаря на реалността\", подчерта външното министерство.Извинението да се поставят нашите граждани в незаконните санкциониращи списъци на ЕС изумява с лицемерие и цинизъм, отбеляза ведомството и добави, че санкционираните просто са си свършили работата.", "date": "2019.03.16", "title": "Русия се закани да отговори на новите санкции на ЕС"}
