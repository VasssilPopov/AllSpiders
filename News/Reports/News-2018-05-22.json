{"url": "https://news.bg/crime/arestuvaha-izdirvan-ot-sedmitsa-izbyagal-zatvornik-v-burgas.html", "text": "Полицията в Бургас залови тази вечер затворник, издирван от седмица. Това съобщиха от Областната дирекция на МВР, цитирани от bTV.Арестуван е 30-годишният Пламен Ванев, който не се е завърнал в бургаския затвор след изтичане на законовия отпуск. Мъжът влиза в затвора през 2015 година.Той е изтърпявал присъда за грабежи. Ванев е приведен в бургаския затвор за доизтърпяване на наказанието.", "date": "2018.05.22", "title": "Арестуваха издирван от седмица избягал затворник в Бургас "}
{"url": "https://news.bg/int-politics/arhiepiskop-v-avstraliya-osaden-za-prikrivane-na-seksualni-posegatelstva-nad-detsa.html", "text": "Архиепископ в Австралия се превърна в най-висшия римокатолически духовник в света, осъден за прикриване на сексуални посегателства над деца в тестов съдебен казус, който държи отговорна църковната йерархия, която мълчеше по темата за разразилата се криза с педофили в католическата църква в международен мащаб, съобщава \"Асошиейтед прес\".Съдията Робърт Стоун е произнесъл присъдата срещу архиепископа на Аделаида Филип Уилсън в местния съд в Нюкясъл, северно от Сидни.67-годишният Уилсън е пледирал невинен в укриването на тежко престъпление, извършено от друго лице - сексуално посегателство срещу деца от свещеника педофил Джеймс Флетчър през 1970-те години.Той е направил четири опита през последните три години съдът да снеме обвинението без съдебен процес.Присъдата е още една стъпка към държането отговорна на католическата църква за глобалната криза със сексуални посегателства, която също така погълна финансовия министър на папа Франциск - австралийския кардинал Джордж Пел.", "date": "2018.05.22", "title": "Архиепископ в Австралия осъден за прикриване на сексуални посегателства над деца"}
{"url": "https://news.bg/economics/30-ot-balgarite-vse-oshte-nyamat-kanalizatsiya.html", "text": "30% от българите в 21 век все още нямат канализация. Малко под 1% са лишени от достъп до централно водоснабдяване. Активите в сектора са огромни - под земята има близо 90 000 км мрежа, което създава допълнителни трудности за поддръжката й. Това стана ясно на дискусия за новите инвестиции във ВиК инфраструктурата, съобщи БНР.Вицепремиерът Томислав Дончев отбеляза, че новите предизвикателства трябва да ни накарат да мислим в други категории. Той изброи промените в климата, нарастването на населението в световен мащаб и ограничения достъп до вода, според които трябва да мислим в други категории, успоредно с традиционните мерки за осигуряване на вода.\"Водата е стратегически ресурс, тя не е абстрактен ангажимент. За проблемите във ВиК сектора се сещаме, когато няма вода\", каза Дончев.Според регионалния министър Николай Нанков целта във ВиК сектора е предоставяне на по-качествена услуга на населението. Това изисква и непрекъснати инвестиции като част от тях могат да бъдат финансирани с европейски средства.\"Новият етап, който ще стартира в рамките на тази година като изпълнение на проекти, е в размер на 1,6 млрд. лв. по новия модел, по новия механизъм с финансиране от ОП \"Околна среда\" и бенефициенти ВиК операторите\", заяви Нанков.Милиард и 600 милиона лева ще бъдат инвестирани във ВиК проекти в страната през този програмен период, допълни той.", "date": "2018.05.22", "title": "30% от българите все още нямат канализация"}
{"url": "https://news.bg/crime/s-video-patna-politsiya-preduprezhdava-abiturientite.html", "text": "Взети са всички необходими мерки за обезпечаване на нормалното протичане на абитуриентските балове, съобщи в ГДНП комисар Бойко Рановски, началник на отдел \"Пътна полиция\" - ГДНП. Пътна полиция ще проведе операция \"Абитуриент\", чиято основна цел е да се осигури безпроблемно провеждане на баловете. Край всички учебни заведения и местата за празнуване ще има засилено полицейско присъствие.Полицейски ескорти ще съпровождат зрелостниците от местата, на които се събират до увеселителните заведения. Целта е празнуващите да бъдат максимално облекчени и да се придвижат бързо и безпроблемно, и да не затрудняват останалите участници в движението.Комисар Рановски коментира, че до заведенията ще има патрули, които следят да не се допусне шофиране след употреба на алкохол или упойващи вещества. Всички случаи на неправилен превоз ще бъдат заснети с камери и по тях ще бъде взето отношение.Пътна полиция напомня препоръките за абитуриенти: ", "date": "2018.05.22", "title": "С видео Пътна полиция предупреждава абитуриентите"}
{"url": "https://news.bg/int-politics/sasht-nalozhiha-sanktsii-na-petima-irantsi-podkrepyali-husite-v-jemen.html", "text": "САЩ наложиха санкции срещу петима иранци, които според американските власти са осигурявали на бунтовниците хуси в Йемен експертиза и оръжие, които след това са били използвани за изстрелване на ракети по градове и петролна инфраструктура в Саудитска Арабия, съобщава \"Ройтерс\".Финансовото министерство на САЩ посочи в изявление лицата Мехди Азарпишех, Мохамед Джафари, Махмуд Каземабад, Джавад Шир Амин и Сайед Мохамед Техрани. Уточнява се, че първите четирима са работили с хусите чрез Революционната гвардия на Иран, докато Техрани е помагал за финансирането на Революционната гвардия.Новите санкции, част от обещанието на американския президент Доналд Тръмп за икономическо задушаване на Иран с надеждата да се възпрепятства разработването на ядрено оръжие от Ислямската република, идват един ден след като държавният секретар на САЩ Майк Помпео заяви, че САЩ скоро ще предприемат крути мерки срещу подкрепата на Иран за хусите.Правителството на Йемен се бори срещу подкрепяното от Иран движение на хусите от 2015 г. насам във война, водеща страната до ръба на глада.", "date": "2018.05.22", "title": "САЩ наложиха санкции на петима иранци, подкрепяли хусите в Йемен"}
{"url": "https://news.bg/world/vse-oshte-bez-reshenie-za-imeto-na-makedoniya.html", "text": "Все още няма споразумение по спора за името на Македония. Това е съобщил гръцкият външен министър и председател на \"Независими гърци\" Панос Каменос, съобщи \"Екатимерини\".Според него не е вероятно да има съгласие по последно предложеното име и отново повтори аргументите на Атина срещу. Припомняме, че Гърция обяви, че няма да подкрепи името на западната ни съседка да бъде \"Илинденска Македония\".Според Атина в наименованието трябва да присъства географско или времево наименование. Кабинетът на Ципрас иска име, което по-конкретно да съдържа географско определение.Това беше името, на което премиерите на двете държави - Алексис Ципрас и Зоран Заев се спряха. Това се случи след като проведоха разговор по време на срещата на върха ЕС-Западни балкани.Вчера германският канцлер Ангела Меркел проведе разговор по телефона с двамата, са потвърдили за Deutsche Welle от пресслужбата на германския канцлер.Темите и останалите подробности не се разкриват.Меркел в рамките на срещата на високо равнище между ЕС и Западните Балкани в София имаше отделни срещи със Зоран Заев и Алексис Ципрас, след което заяви, че е доволна, че \"\", каза тя миналия четвъртък.", "date": "2018.05.22", "title": "Все още без решение за името на Македония "}
{"url": "https://news.bg/regions/stotitsi-ribi-sa-izmreli-v-reka-banska.html", "text": "Стотици риби са измрели в река Банска в Хасковско. Екоинспекцията предполага, че замърсител са ферми от селата, съобщи bTV.Резултатите от пробите на водата ще станат ясни до седмица.\"Всичко се прави в тая река. Изхвърля се, няма канализация... и това е от години. И това е резултатът - ето\", заяви Стоян Литов, експерт от РИОСВ Хасково.Пораженията са върху популацията на кефал, шаран и мряна.Не за пръв път рибата в тази река измира.", "date": "2018.05.22", "title": "Стотици риби са измрели в река Банска"}
{"url": "https://news.bg/comments/obrechena-li-e-evropa-sreshtu-pravniya-imperializam-na-sasht.html", "text": "Възстановявайки санкциите срещу Иран, Доналд Тръмп създава нова заплаха: тази на юридическото господство на САЩ над света. Това пише в материал за френския всекидневник Le Figaro Дамиен Мартинез, генерален секретар на Центъра за анализ на тероризма и създател на компанията Facepoint, специализирана в областта на комплайънса.Живеем в особено време, когато оръжията, които са били изобретени, за да се предизвикват взаимно, непрекъснато се подновяват и променят природата си, стигайки до парадокса да възприемат външните белези на добродетелта, правото и справедливостта. Отвъд кинетичните войни, които светът винаги е познавал, има нови начини на конфликт с безпрецедентни и неочаквани последици. Познаваме войната. Познаваме правото и дори правото на войната. Сега трябва да добавим и правовата война: напреднала форма на конфликт, чийто произход започваме да разбираме и по-добре да възприемаме залозите в световен мащаб, особено в Европа. Финансовата студена война около санкциите на Иран показва колко уязвима Европа е по отношение на юридическата война.Откакто Тръмп дойде на власт, Европа усеща, че върху нея тегне нова форма на заплаха, едновременно директна и непредсказуема. По-усъвършенствана от икономическата война, по-прикрита от информационната война, става въпрос за война посредством правото, наречена Lawfare. Концепцията за Lawfare, останала относително поверителна до този момент и произтичаща от американската военна доктрина, представлява асиметрична форма на война, която се изразява в използването на правната система срещу врага, за да му причини вреди, да го делегитимира и да го сплаши чрез принуда.Официално формулирана малко след атаките от 11 септември в САЩ като алтернатива на военните действия, юридическата война бе теоретизирана от полковник Чарлз Дънлап от САЩ. По-късните разработките ще бъдат оформени от няколко американски изследователи, близки до неоконсервативното мислене, включително проф. Орд Китри, изследовател в Университета в Аризона, който ще публикува справочник по темата.От 2000-та година насам в международен контекст, който съчетава глобализацията на икономиката, неистовата борба срещу тероризма и извънтериториалността на американското право, доктрината за Lawfare ще намери много конкретни приложения и жертви, предимно в Европа.От началото на 90-те години на миналия век от Съединените щати тръгва едно генерално движение, което се състои в това да се налагат на държавите и корпорациите набор от разнородни стандарти за консенсусни и общественополезни теми: борбата срещу тероризма, срещу разпространението на ядрени оръжия, срещу прането на пари, корупцията или укриването на данъци. За нашите велики западни демокрации, всяка една от тези консенсусни теми е разбираема и съответства на ценностите на обществения морал. Една голяма част от тези стандарти, наречени съответствие (или съгласуване), се приемат от европейските държави, а след това от техните икономически оператори, които подемат за своя сметка тези англосаксонски вдъхновени стандарти. В продължение на няколко години десетки хиляди \"къмплайънс офисър\" са наети на работа от банки и компании в Европа, за да наложат тези нови стандарти.Придържането към тази нова форма на регулация обаче предизвиква почти непосредствена уязвимост у онези, които се присъединяват към нея, поради две основни причини. От една страна, изключително силното извънтериториално американско измерение, което тези стандарти имат; а от друга страна, изключително мощната административна машина в Съединените щати за санкциониране на нарушенията на тези стандарти, включително и в чужбина. В началото на 2000-те години тази опасна логика на Lawfare ще изправи пред големи трудности водещите европейски икономически бижута, било то индустриални групи, уличени в корупция (Siemens, Alstom) или големи банки, на фона на ембаргото и международните санкции. Основната цел на Lawfare е да изведе извън Европа битки, които не се подчиняват непременно на европейската политическа програма.Ако подходим към темата за правовата война от гледната точка на юридическо оръжие, тогава трябва да си зададем въпроса за наличните сили. В момент, когато нашите американски приятели вземат европейски компании за заложници в циничната игра на икономическа студена война и поставят Европа в положение на подчинение и правно безсилие, възниква необходимостта от защита, особено по въпроса за санкциите и ембаргото. Насилственото налагане на цяла система от закони на някой друг разкрива правен империализъм.Европа, водещата световна икономика, трябва да се стреми да изгради собствена юридическа сила и да дефинира очертанията на доктрината си за правото. Предвид неотдавнашните събития по отношение на иранските санкции, Европейският съюз би трябвало да създаде мощен орган по отношение на финансови санкции в мащаб, най-малкото еквивалентен на страховитата американска служба за контрол на чуждестранните активи (OFAC).Lawfare носи със себе си едностранна или дори манихейска концепция за това какво е правилно или грешно, справедливо или несправедливо, етично или корумпирано, съвместимо или несъобразено, какъвто е случаят с Иран. Вятърът на Lawfare, който духа над Европа, е мощен и огъва, или най-малкото разклаща под тежестта си нашето континентално право, все още настойническо и със стабилни корени. Нашите стари разбирания за правото понякога биват отнесени от идеологически вихрушки, за които не сме подготвени. Вятърът на Juriscombat (другото име на Lawfare) удари от запад, но всъщност идва от Изтока, от Азия. Китай предлага богат набор от хитрости и идеологическа изтънченост, за да утвърди концепцията си за света и правния си модел. Европа е в центъра на разнопосочни ветрове. Тя ще трябва да изгради своя собствена доктрина и свой собствен арсенал за юридическа война.", "date": "2018.05.22", "title": "Обречена ли е Европа срещу правния империализъм на САЩ?"}
{"url": "https://news.bg/int-politics/nay-malko-9-dushi-sa-ubiti-ot-indiyskata-politsiya-v-protest-sreshtu-zamarsyavane.html", "text": "Най-малко девет души са убити, след като полиция стреля срещу протестиращите, призоваващи за затваряне на леярна и завод за мед в южна Индия, съобщава \"Гардиън\".Жителите на пристанищния град Тотукуди в щата Тамил Наду заедно с природозащитници протестират повече от три месеца срещу един от най-големите медни заводи в Индия. Твърдят, че той е основен източник на замърсяване и риск за риболова.Собственикът на завода е лондонската компания \"Веданта Ресурсес\", една от най-големите миннодобивни компании в света. Протестът прераства в насилие, когато протестиращи с черни знамена нападат централното управление и жилищен блок за служителите на лондонската компания, съобщава служител на компанията.Протестиращите са подпалили автомобили и са хвърляли камъни по полицията, което ги е накарало да открият огън. Девет души са загинали, коментира Капил Кумар Сараткар, полицейски служител.Рахул Ганди, ръководител на конгреса на националната опозиционна партия, критикува използването на смъртоносна сила от страна на властите. \"Стрелбата от страна на полицията и убитите девет души в Тамил Наду е брутален пример за спонсориран от държавата тероризъм. Тези граждани бяха убити в протест срещу несправедливостта. Моите мисли и молитви са със семействата на тези мъченици и ранените\", пише той.Полицията е опитвала да разпръсне хората със сълзотворен газ и водни оръдия. Дим се е издигал от няколко части на града. Според Джаякумар, министър на щата, полицейската стрелба срещу протестиращите е била \"неизбежна\".Заводът, който може да произвежда 400 000 тона мед годишно, е затворен за повече от 50 дни и ще остане затворен най-малко до 6 юни, тъй като местният регулатор на замърсяването няма да му позволи да работи поради предполагаемо неспазване на екологичните правила.Еколозите и някои местни политици искат правителството да затвори завода постоянно. \"Бездействието на правителството е довело до протестите на хората и полицията прибягва до стрелба, за да ги контролира. Трябва да се предприемат действия за незабавно спиране на завода, за да се отговори на този проблем \", коментира лидерът на основната опозиционна група в Тамил Наду.\"Веданта Ресурсес\" твърди, че протестите се основават на \"фалшиви обвинения\" и планира да удвои капацитета на 800 000 тона годишно. \"Бихме искали да рестартираме завода колкото е възможно по-скоро, по мирен начин\", обяснява П. Рамнат, главен изпълнителен директор.Заводът е затворен за повече от два месеца през 2013 г. от индийски екологичен съд, след като жителите се оплакват от вредни емисии.", "date": "2018.05.22", "title": "Най-малко 9 души са убити от индийската полиция в протест срещу замърсяване"}
{"url": "https://news.bg/politics/sreshtu-ruskata-ruletka-aets-belene-vikat-pod-prozortsite-na-ms.html", "text": "С възгласи \"Червени боклуци\", \"Оставка\", \"Мафия\" \"Гоце в затвора\", \"Руски боклуци\", \"Продажник\" и освирквания започна протестът на Да България и Демократи за силна България пред сградата на президентството в София. Те се обявиха против рестартирането на проекта АЕЦ \"Белене\" и изграждането на Южен поток.Част от протестиращите развяха българското и европейското знаме, а други от тях носеха малки буренца, на които са изобразени сърп и чук.Протестиращите считат, че възобновяването на този \"опасен, икономически несъстоятелен и технологично остарял проект, зад което прозира двойна игра, скрепяваща управляващата коалиция и задкулисни отношения с БСП, е крайно вреден за българските геополитически, финансови и екологични интереси\".Иво Мирчев коментира за news.bg, че АБВ са проекция на руските интереси в България и затова подкрепят проектите за изграждане на АЕЦ \"Белене\" и Южен поток.Припомняме, паралелно в центъра на София се провежда и протест, организиран от АБВ, в подкрепа на действията на правителството за рестарт на АЕЦ-а.По думите му позицията на \"Да България\" и \"Демократи за силна България\" е, че това са изключително вредни за България проекти. \"АЕЦ \"Белене\" ще влоши външния ни дълг, абсолютно безсмислен проект, а освен това е надвиснала и ядрената опасност\", каза Мирчев и допълни, че няма никаква полза от това да се изграждат тези проекти в България.На въпрос как ще коментира думите на бившия председател на АБВ Георги Първанов, че изграждането на АЕЦ \"Белене\" и Южен поток, ще отворят нови 55 000 работни места, Мирчев изтъкна, че това са пълни глупости. \"Ние трябва да отваряме нови работни места в IT секторите например, но чрез изграждането на тези проекти външният ни дълг ще нарасне до 50% от Брутния ни вътрешен продукт\", отсече той и подчерта още веднъж, че това е един безсмислен проект.Протестиращите издигнаха редица лозунги и плакати. Някои от тях гласят: \"Румен Петков е пикльо, лъже ви!\", \"АЕЦ Белене - руска рулетка\", \"АЕЦ Белене - тонове радиоактивни отпадъци за българските общини, \"АЕЦ Белене - предателство\" и др.Припомняме, мораториумът върху строителство на АЕЦ \"Белене\" бе въведен от Народното събрание през 2012 г. с мнозинството на ГЕРБ през 2012 г. Преди дни обаче лично премиерът Бойко Борисов се изказа в посока той да отпадне, а и министър Теменужка Петкова лансира проекта в рамките на участието си в международния форум \"Атомекспо\".В началото на март месец тази година Народното събрание поръча на Министерството на енергетиката да изготви предложение за бъдещето на АЕЦ \"Белене\" и какво ще е бъдещето на пасивите и активите на проекта.Припомняме, темата за проекта АЕЦ \"Белене\" стана отново актуална, след като от Българска академия на науките изготвиха по поръчка на БЕХ доклад за изготвяне на Национална стратегия в областта на енергетиката с фокус върху електроенергетиката. БАН публикува доклада си в началото на годината, след изрично разрешение от БЕХ (като поръчител), но дори и това не намали споровете за целесъобразността на изграждането на нова ядрена централа.На 16 ноември 2017 г. се състоя и представянето на резюмето от доклада на БАН в присъствието на енергийния министър Теменужка Петкова. Това резюме дава вариант за реализация на АЕЦ \"Белене\", но при условие, че бъдат постигнати параметрите на финансовите анализи. От БАН категорично защитиха доклада си и 90-те варианта, които той дава.Въпреки че в публичното пространство продължава да се говори преди всичко за или против проекта \"Белене\", акцент в дейността и думите на министър Теменужка Петкова в последните месеци е проблемът с оборудването на ядрената централата, което е изготвено от Русия по договор и на което Българската държава е реален собственик.Според Теменужка Петкова не се изключва възможността и Русия да бъде привлечена за инвеститор в централата, чието строителство беше замразено през 2013 г. Конкретни преговори по този въпрос не са водени. През октомври миналата година премиерът Бойко Борисов се срещна с представители на руската държавна компания \"Росатом\".След това обаче премиерът Борисов излезе с още една авангардна идея проектът \"Белене\" да стане общобалкански проект, който да се осъществи с европейско финансиране.", "date": "2018.05.22", "title": "Срещу \"руската рулетка - АЕЦ Белене\" викат под прозорците на МС"}
{"url": "https://news.bg/world/zukarbarg-dopusnahme-greshki-i-se-izvinyavam.html", "text": "Това заяви изпълнителния директор на Facebook Марк Зукърбърг по време на изслушването си пред Европейския парламент, което се състоя във вторник вечерта. Извадки от изказването му бяха публикувани предварително в медиите. За да осъзнаем този потенциал, трябва да превърнем технологията в сила за добро. С разрастването на Facebook, помогнахме да се поддържа връзка между хората.След неотдавнашните терористични атаки в Берлин, Париж, Лондон и тук в Брюксел десетки хиляди хора са използвали предоставената от нас възможност, за да могат приятелите и семейството им да знаят, че са в безопасност.Бежанците, които пристигат в Европа, също използват Facebook, за да поддържат връзка с близките си вкъщи и да намерят нови общности тук.Също така от 18 милиона малки предприятия в Европа, които използват Facebook днес, почти половината заявяват, че са наели повече хора в резултат на това.Но през последните няколко години стана ясно, че не сме направили достатъчно, за да предотвратим използването и за вреди, призна още Зукърбърг. Независимо дали става дума за фалшиви новини, чуждестранна намеса в избори или за разработчици, които злоупотребяват с информация, не се съобразихме и с нашите отговорности. Това беше грешка и съжалявам.Ще отнемат време всички промени, които трябва да направим. Но съм съгласен да го направя и да направя необходимите значителни инвестиции, за да запазя хората в безопасност. Например, удвояваме броя на хората, работещи по безопасност и сигурност на повече от 20 000 души до края на тази година. Над инвестициите, които правим в други области, очаквам, че това ще окаже значително влияние върху нашата рентабилност. Но искам да бъда ясен: задържането на хората винаги е по-важно от увеличаването на печалбите ни.Ние сме ангажирани с Европа, увери Зукърбърг. В Ирландия е нашият европейски щаб. В Лондон - нашият най-голям инженерингов екип извън САЩ; в Париж е нашата лаборатория за изследване на изкуствен интелект; ние също така разполагаме с центрове за данни в Швеция, Ирландия и Дания, които ще бъдат отворени през 2020 година. До края на 2018 г. Facebook ще назначи 10 000 души в 12 европейски града от над 7 000 днес. Ние ще продължим да инвестираме. Например, ние се ангажирахме да осигурим до 2020 г. един милион души и малки предприятия с обучение по цифрови умения. заяви още той.Председателят на парламента Антонио Таяни съобщи по-рано, че Зукърбърг ще даде показания пред Комисията по граждански свободи, правосъдие и вътрешни работи (LIBE), за да \"изясни въпроси, свързани с използването на лични данни\".На 1 май британска парламентарна комисия обяви, че Зукърбърг ще бъде принуден да свидетелства, ако стъпи на територията на Обединеното кралство.", "date": "2018.05.22", "title": "Зукърбърг: Допуснахме грешки и се извинявам "}
{"url": "https://news.bg/crime/nezakonen-pistolet-i-pari-sa-otkriti-v-kabineta-na-shefa-na-kat-blagoevgrad.html", "text": "В кабинета на арестувания директор на КАТ-Благоевград Данаил Стоицов са открити незаконно-притежаван пистолет и пари. Това заяви на брифинг в Благоевград прокурорът от НСлС Борислав Сарафов.Сарафов на няколко пъти отказа да назове каква е сумата, открита в кабинета, но заяви, че са няколко хиляди лева.По думите на Сарафов има претърсвания в 13 помещения-офиси на КАТ-Благоевград и в домове. Огледани са и са претърсени и шест автомобила.Иззети са доказателства като пари, незаконно притежаван боен пистолет с боеприпаси, мобилни телефони и компютри, обясни той. На няколко пъти Сарафов отклони отговор на въпроса колко са задържаните, защото утре ще стане ясно колко от тях ще останат в ареста.\"Ще ви кажем това, което ще повдигнем като обвинения било в днешния ден, било в рамките на утрешния ден. Кой ще бъде обвиняем зависи единствено от наблюдаващия прокурор. Не можем да ви кажем дали е сигнал, дали е разработка. Това ще остане в материалите по делото. Предметът на разследване е длъжностни престъпления и евентуално престъпления по служба и корупция. Иззели сме и пари така че е възможно да се повдигне и обвинение за подкуп\", обясни Сарафов.Делото е образувано по сигнал на Вътрешна сигурност. Днешните процесуално-следствени действия бяха от следователи от НСлС, прокурори от Окръжна прокуратура - Благоевград, подпомагани от служители на Вътрешна сигурност - МВР, заяви Сарафов.Има няколко задържани по Закона за МВР, но това не са по досъдебно производство.Групата е наблюдавана от няколко месеца, допълни Сарафов.Припомняме, по-рано през деня  в КАТ-Благоевград.В КАТ - Благоевград се провежда спецакция срещу корумпирани служители. Задържани са около 4-5 души. Към 15 часа с белезници на ръцете бе изведен и регионалният началник на \"Пътна полиция\" в областния град Данаил Стоицов.По неофициални данни на БНТ сред задържаните е Николай Доганджийски, с прякор Колевеца. Той бил пенсиониран полицай. Мъжът от няколко години се занимавал с регистрация на автомобили.", "date": "2018.05.22", "title": "Незаконен пистолет и пари са открити в кабинета на шефа на КАТ-Благоевград"}
{"url": "https://news.bg/int-politics/izrael-se-oplakva-ot-holandska-parodiya-na-evroviziya.html", "text": "Израелското посолство в Холандия е подало жалба срещу пародия на , която критикува израелската политика и предизвиква обвинения в антисемитизъм, съобщава БиБиСи.Скечът на \"Играчката\" на Нета Барзилай е излъчен в събота по време на сатирично шоу. Пародията е , където израелски войници убиха 60 палестинци. Продуцентите на шоуто настояват, че не е насочено към еврейската общност.Критици коментира, че пародията предизвиква анти-еврейски предразсъдъци, като свързва евреите с пари в песента. Около 800 000 души съобщават, че са гледали сатиричното шоу. Водещата на предаването отказва да коментира, а продуцентите коментира, че не е имало намерение да бъде антисемитско. \"Събитията от миналата седмица се дискутират сатирично. Миналата седмица Израел спечели конкурса за песен на Евровизия и съвпадна с буря в конфликта в ивицата Газа. Пародията обсъжда политиката на Израел и категорично не е обвинение срещу еврейската общност\", обясняват те.", "date": "2018.05.22", "title": "Израел се оплаква от холандска пародия на \"Евровизия\""}
{"url": "https://news.bg/politics/bez-aets-belene-sme-na-sveshti-ubezhdavat-ot-abv.html", "text": "За енергийна и национална ефективност, обществена проява за генериране на бита и икономиката и не на двойните стандарти в Европа. С тези призиви се обърна Румен Петков, председател на АБВ, по време на протеста на партията пред сградата на Министерския съвет в София.Според Петков с изграждането на проекта АЕЦ \"Белене\" и \"Южен поток\" ще се открият нови 50 000 работни места, нивото на образованието ще се повиши и ще се създаде едно усещане на сигурност в българското общество.Бившият председател на АБВ и президент два мандата Георги Първанов също се обяви за изграждането на двата енергийни проекта, които, по и по неговите думи, ще отворят нови работни места, ще гарантират сигурността в държавата и ще гарантират инвестиции в бюджета.\"Когато аз бях президент на България в периода 2002-2012 г. изграждането струваше около 4 млрд. лева, докато сега е по-малко от 10 млрд. лева\", заяви Първанов. Той посочи, че това е една от най-евтините ядрени централи, които се строят в момента.На въпрос добре ли е държавата да има 34% участие в изграждането й, той коментира, че е необходима гаранция на държавата за сигурността по нейното изграждане. \"Няма губеща ядрена централа в света и затова не очаквайте от мен да говоря за изграждането на частна централа, без намесата на дървата\", отсече Първанов.Любомира Ганчева, лидер на АБВ-Младежи от своя страна заяви, че е нужно да се изгради проектът за АЕЦ \"Белене\" и Южен поток, защото по този начин ще се открият много нови работни места. \"Крайно време е да отстояваме националните каузи в защита на българското население и общество\", отбеляза Ганчева.Протестиращите издигнаха редица лозунги и плакати. Някои от тях гласят: \"Южен поток = топлина\", \"Без АЕЦ Белене сме на свещи\" и др.Не се очаква шествие и протестът премина изцяло пред Министерски съвет.Припомняме, темата за проекта АЕЦ \"Белене\" стана отново актуална, след като от Българска академия на науките изготвиха по поръчка на БЕХ доклад за изготвяне на Национална стратегия в областта на енергетиката с фокус върху електроенергетиката. БАН публикува доклада си в началото на годината, след изрично разрешение от БЕХ (като поръчител), но дори и това не намали споровете за целесъобразността на изграждането на нова ядрена централа.На 16 ноември 2017 г. се състоя и представянето на резюмето от доклада на БАН в присъствието на енергийния министър Теменужка Петкова. Това резюме дава вариант за реализация на АЕЦ \"Белене\", но при условие, че бъдат постигнати параметрите на финансовите анализи. От БАН категорично защитиха доклада си и 90-те варианта, които той дава.Въпреки че в публичното пространство продължава да се говори преди всичко за или против проекта \"Белене\", акцент в дейността и думите на министър Теменужка Петкова в последните месеци е проблемът с оборудването на ядрената централата, което е изготвено от Русия по договор и на което Българската държава е реален собственик.Според Теменужка Петкова не се изключва възможността и Русия да бъде привлечена за инвеститор в централата, чието строителство беше замразено през 2013 г. Конкретни преговори по този въпрос не са водени. През октомври миналата година премиерът Бойко Борисов се срещна с представители на руската държавна компания \"Росатом\".След това обаче премиерът Борисов излезе с още една авангардна идея проектът \"Белене\" да стане общобалкански проект, който да се осъществи с европейско финансиране.Днешните протести \"За\" и  бяха в т.нар. триъгълник на властта - от двете страни на площад \"Независимост\". Поддръжниците на изграждането на атомната централа бяха пред бившия Партиен дом.Хората, които не желаят да бъде построена втората атомна електроцентрала в страната ни бяха на площада пред сградата на президентството. Присъствието на полицията не позволи да се повиши напрежението между тях.", "date": "2018.05.22", "title": "Без АЕЦ \"Белене\" сме на свещи, убеждават от АБВ"}
{"url": "https://news.bg/world/erdogan-i-abas-obsadiha-izrael-i-palestina.html", "text": "Турският президент Реджеп Ердоган говори във вторник по телефона с президента на Палестинската автономия Махмуд Абас, който е хоспитализиран в болница в Рамала и му пожела бързо възстановяване, съобщи палестинската информационна агенция \"Уафа\".Очаквано, двамата обсъдиха актуалната ситуация в Израел и Палестина. Ердоган обеща на Абас да се създаде международен експертен комитет, който да разследва престъпленията на израелските войски срещу граничните демонстранти в Газа.Припомняме, че Ердоган обяви по-рано днес, че Анкара ще преосмисли икономическите си отношения с Израел след президентските и парламентарните избори в страната на 24 юни.Държавният глава отбелязал, че Турция ще вземе под внимание решението на Организацията за ислямско сътрудничество да наложи търговски ограничения срещу Израел в контекста на продължаващия му спор с Палестина.Най-малко 60 палестинци бяха убити и над 2 700 бяха ранени от израелските въоръжени сили по време на размириците на 14 май, които бяха предизвикани от решението на САЩ да преместят посолството си от Тел Авив в Йерусалим.", "date": "2018.05.22", "title": "Ердоган и Абас обсъдиха Израел и Палестина "}
{"url": "https://news.bg/crime/dvustrannoto-satrudnichestvo-obsadiha-tsatsarov-i-tsacheva-s-dzhef-seshans.html", "text": "Двустранните отношения в областта на международното правно сътрудничество обсъдиха министърът на правосъдието Цецка Цачева и главният прокурор Сотир Цацаров с министъра на правосъдието и главен прокурор на САЩ Джеф Сешънс.Това съобщиха от правосъдното министерство. Направен бе преглед на Договора за екстрадиция между Правителството на Република България и Правителството на САЩ за периода от 2008 г. досега, както и на действието му за някои аспекти на правната взаимопомощ по наказателни дела.Министър Цачева и главният прокурор Цацаров потвърдиха позицията, че действието на този договор не може да бъде поставяно под съмнение, но в случая с екстрадиционното производство по отношение на Желяз Андреев и другите български граждани по същото дело в САЩ българските институции ще работят активно за защита правата на своите граждани.Припомняме, Сешънс е в България, за да вземе участие утре в Министерската среща ЕС-САЩ по въпросите на правосъдието и вътрешните работи, която е в календара на Българското председателство на Съвета на ЕС.По-рано днес той проведе среща с премиера Бойко Борисов, който също повдигна темата за Желяз Андреев. По време на срещата на високо ниво в областта на правосъдието ще бъде разгледано сътрудничество по отношение на сигурността и съдебната система в киберпространството, трансграничния достъп до електронни доказателства, транснационална организирана престъпност, както и борбата с изпирането на пари.", "date": "2018.05.22", "title": "Двустранното сътрудничество обсъдиха Цацаров и Цачева с Джеф Сешънс "}
{"url": "https://news.bg/bulgaria/shofyorat-postradal-v-katastrofata-do-s-anton-e-s-opasnost-za-zhivota.html", "text": "Пострадалият при катастрофата до село Антон днес шофьор е приет в спешното отделение на УМБАЛ \"Св. Анна\" в много тежко състояние.Настанен е в КАИЛ (реанимация) на болницатаТой е с черепно-мозъчна травма и гръдно-коремна травма.Това съобщиха от пресцентъра на болницата. Припомняме, че лек автомобил \"Тойота\" се удари в два автобуса, превозващи деца. Пострадал е водачът на автомобила, транспортиран в болнично заведение в тежко състояние.Сигналът за пътнотранспортно произшествие на главен път 1-6, в района на с. Антон е подаден около 15 и 40 часа.По първоначална информация няма пострадали деца. Водачите на двата автобуса са тествани за употреба на алкохол, а резултатите им са отрицателни.", "date": "2018.05.22", "title": "Шофьорът, пострадал в катастрофата до с. Антон, е с опасност за живота"}
{"url": "https://news.bg/disasters/nad-50-raneni-pri-avariyno-katsane-na-samolet-v-sauditska-arabiya.html", "text": "Над 50 пътници са били ранени, след като полет на саудитските авиолинии (Saudia) от Медина за столицата на Бангладеш Дака е бил принуден да извърши аварийно кацане в международното летище в град Джеда, съобщават арабските медии.Полет SV3818 е претърпял повреда на колесника, като самолетът е бил принуден да кръжи над Джеда в продължение на няколко часа, правейки два опита да кацне, преди на третия опит да се приземи по корем.Всички 141 пътници и десетимата членове на екипажа са били безопасно евакуирани чрез аварийните пързалки. Бюрото за разследване на авиацията на Саудитска Арабия уточни, че 52 пътници са претърпели леки наранявания, а един е пострадал по-сериозно.Говорителят на авиокомпания Saudia уточни, че самолетът е излетял от Медина в 20 часа снощи местно време, отправяйки се за Дака. По думите му, в ранните етапи на полета е открит дефект в хидравличната система на самолета и пилотите са взели решение да отклонят машината за Джеда.\"Когато беше направен опит за приземяване, предните колесници не можаха да бъдат спуснати\", обясни говорителят.\"След няколко опита те решиха да кацнат без да свалят предните колесници, след като са взели всички необходими предпазни мерки. Самолетът кацна безопасно и 141-те пътници напуснаха самолета заедно с 10-членния екипаж\", допълни представителят на авиокомпанията.", "date": "2018.05.22", "title": "Над 50 ранени при аварийно кацане на самолет в Саудитска Арабия"}
{"url": "https://news.bg/int-politics/kipar-proveryava-shtatelno-investitori-koito-iskat-es-pasport.html", "text": "След критиките, че е действала схема \"паспорти за пари\", Кипър засилва процедурите за проверка на инвеститори, които искат да получат ЕС паспорт, съобщава АП. Финансовият министър Харис Георгиадес коментира, че новите процедури ще бъдат \"по-строги и по-достоверни\" и че броят на паспортите ще бъде ограничен до 700 на година.В допълнение към контрола, който кипърските власти понастоящем извършват, чуждестранните агенции също така ще извършват \"изчерпателни проверки\", за да гарантират пригодността на всеки кандидат. Георгиадес счита, че може и да са имали \"слабости\" в процедурите по предходните правила. Той отхвърля предположенията, че кипърското правителство управлява схема \"паспорти за пари\".\"Отхвърляме идеята, че кипърският паспорт се продава. Ние не зависим от тази схема, но е полезно допълнение към инструментите, които стимулират икономическото развитие\", обяснява Георгиадес. Той предполага, че чуждестранни компании стоят зад негативната медийна информация и целта е да се попречи на инвестициите в Кипър.Кипър не е публикувал никакви официални данни колко души са получили паспорти, какви са техните националности или колко пари са се озовали в хазната. Марио Мавридис, депутат от най-голямата партия ДИСИ, изчислява, че схемата е генерирала около 4,8 милиарда евро между 2013 и 2016 година. Според правилата на схемата кандидатът трябва да инвестира в Кипър поне 2 милиона евро в недвижими имоти, кипърски фирми, акции или държавни облигации. Кандидатите също така не трябва да имат криминално досие и трябва да декларират постоянно пребиваване в Кипър.Говорителят на Европейската комисия Кристиан Уиганд коментира, че Комисията \"следи отблизо\" подобни схеми за инвестиции. Той допълва, че държавите-членки на ЕС \"следва да използват своите прерогативи за предоставяне на гражданство в съответствие с международното и европейското законодателство и в дух на искрено сътрудничество\" с други страни от ЕС.", "date": "2018.05.22", "title": "Кипър проверява щателно инвеститори, които искат ЕС паспорт"}
{"url": "https://news.bg/int-politics/v-belarus-besni-na-posolstvoto-na-velikobritaniya-izdignali-znameto-na-lgbt.html", "text": "Беларус разкритикува остро посолството на Великобритания в Минск за издигането на характерното знаме на дъгата на ЛГБТ общността по случай Международния ден срещу хомофобията, наричайки отношенията между гейове, лесбийки, бисексуални и транссексуални \"фалшиви\", съобщават британските медии.В дълго изявление вътрешното министерство на Беларус изтъква, че Обединеното кралство застрашавало \"традиционните ценности\" на страната.\"ЛГБТ общността и цялата тази борба за \"техните права\", както и самият ден на общността са просто фалшиви!\", отсичат беларуските власти.Говорителката на британското посолство е отказала да коментира казуса. Хомосексуалността не е незаконна в Беларус, но е табу.Браковете между хора от един и същи пол не са признати, а правозащитници разкриват, че правителството е засилило репресиите срещу ЛГБТ общността.Често определяна като \"последната диктатура\" в Европа, Беларус е управлявана с железен юмрук от президента Александър Лукашенко от 1994 г. насам.През 2012 г. той обяви, че било \"по-добре да си диктатор отколкото гей\" след оплаквания за нарушения на правата на човека в страната.В изявление, публикувано в неделя, правителството обвини Великобритания, че създава \"проблеми там, където те не съществуват\", посочвайки, че Денят срещу хомофобията, отбелязван на 17 май, никога не е бил с някаква значимост в страната.\"Причината за това е очевидна - преобладаващото мнозинство от беларусите се придържат към традиционните семейни ценности, включително християнските. А подобни изявления са заплаха за тези ценности\", изтъкват от беларуското правителство.Добавя се, че взаимоотношенията между мъжете и жените са \"единственият начин за възпроизводство. Без значение по какъв начин гледате на това, но връзката между хора от един и същ пол е фалшива. А същността на фалшивостта е винаги една и съща - ерозията на истината\".Британското посолство публикува видео на флага в профила си в \"Инстаграм\", използвайки хаштаг за международния ден срещу хомофобията, бифобията, междусексуалността и трансфобията.Говорителката на посолството отбелязала, че знамето на дъгата обикновено се издига пред сградата на 17 май, като през предходни години беларуските власти не са се оплаквали от това.Във видео, публикувано в профила на посолството на \"Туитър\" на 17 май, посланичката Фиона Гиб се оплаква, че фестивалът на гей културата в Беларус срещал \"нежелан натиск\" от властите, като обявената причина е проблеми със сигурността, което доведе до саркастичен отговор от страна на Гиб.В миналогодишния доклад правозащитната организация \"Амнести интернешънъл\" изтъква, че ЛГБТ общността е изправена пред нарастваща дискриминация в Беларус в резултат на репресивните правителствени политики.", "date": "2018.05.22", "title": "В Беларус бесни на посолството на Великобритания, издигнали знамето на ЛГБТ"}
{"url": "https://news.bg/crime/borisov-postavi-sluchaya-zhelyaz-pred-glavniya-prokuror-na-sasht.html", "text": "Министър-председателят Бойко Борисов постави пред министъра на правосъдието и главен прокурор на САЩ Джеф Сешънс въпроса с екстрадицията на българина Желяз Андреев. Сешънс е на официално посещение в страната ни.По повод екстрадицията на Желяз и другите четирима българи, Борисов акцентира, че страната ни ще продължи да работи по случая.България не поставя под съмнение Договора за екстрадиция със САЩ, но българските институции ще продължат да работят активно за разрешаването на случая и защита правата на българските граждани, заяви премиерът.По време на срещата фокус на разговора бяха споделените ангажименти от страна и на двете държави в борбата с международния тероризъм, трафика на наркотици, трафика на хора и защита на киберсигурността.Премиерът и главният американски прокурор обсъдиха и други области на двустранното сътрудничество в правоприлагането, включително екстрадициите и взаимната правна помощ.Участие в срещата взеха и българският министър на правосъдието Цецка Цачева и главният прокурор Сотир Цацаров.", "date": "2018.05.22", "title": "Борисов постави случая \"Желяз\" пред главния прокурор на САЩ"}
{"url": "https://news.bg/crime/domashno-kuche-nahapa-2-godishno-dete.html", "text": "Домашно куче нахапа 2-годишното дете в семейството. Инцидентът е станал в пловдивското село Крумово в понеделник, 21 май, към 17 часа, съобщи bTV.Момиченцето е откарано в болница в тежко състояние, вече е без опасност за живота. Кучето е порода Дого Аржентино и е собственост на бащата на детето. По случая е образувано досъдебно производство.", "date": "2018.05.22", "title": "Домашно куче нахапа 2-годишно дете"}
{"url": "https://news.bg/crime/zaradi-propusk-v-naredbata-za-registratsiya-na-avtomobili-obvinyavat-balgari-za-trafik-v-gartsiya.html", "text": "Заради умишленото поведение на властите в Гърция да не проявяват активност да търсят истинските организатори на трафика на хора, страдат невинни българи. Това заяви омбудсманът Мая Манолова в началото на среща с потърпевши българи, обвинени в трафик на хора в Гърция, организирана от обществения защитник.По думите на Манолова тази дупка в законодателството продължава да съществува, а заплахата е за всеки български гражданин, който е продал своя автомобил в последните пет-шест години. Всеки е потенциален потърпевш от тази схема. Ситуацията е изключително сериозна, настоя омбудсманът.По време на срещата потърпевши представиха своите истории пред представителите на част от институциите, уважили поканата на омбудсмана.Милен от Русе продал своя лек автомобил на друго лице - също от Русе. Въпреки че това се е случило през 2014 г., през 2016 г. той е подведен под отговорност в Гърция.Николай Иванов от Враца - с повдигнато обвинение и осъдителна присъда на втора истанция за 25 години лишаване от свобода.Милен Маринов - собственик на голяма компания за наемане на автомобил е обвиняем в Гъция и осъден заради взет под наем товарен автомобил.Това са само малка част от жалбите, които са достигнали до омбудсмана.Мая Манолова призова за бърза промяна на наредбата, касаеща регистрацията на автомобили, така че да се даде възможност на продавачите да проявят активност в процеса на пререгистрация на автомобилите и за намеса от страна на външно министерство по силата на Венецианската конвенция.Георги Михов, представител на Върховна Касационна прокуратура на срещата, заяви, че прокуратурата няма да остане безучастна към обвинените в съучастие в трафик на хора българи в Гърция.Михов увери, че главният прокурор Сотир Цацаров е възложил проверка на всички преписки, съдържащи подобни казуси и предстои да се направи анализ.Най-често българите, които са станали обвиняеми в Гърция, са продали свой автомобил на територията на България, след което с въпросното превозно средство, е извършено престъплението трафик на хора.Заради непрехвърлен талон на автомобила българите са станали съобвиняеми в престъплението. Много от тях са осъдени на по 30 години затвор.По време на дискусията стана ясно още, че след осъждането, българите могат да излежат присъдата или да плащат по пет евро на ден.Освен десетките сигнали, получени в институцията на омбудсмана, казусът се усложнява и от факта, че гръцките съдилища не признават българските договори за покупко-продажба на автомобили. Констатира се формално събиране на доказателства в Гърция, без да се събират факти и доказателства, установяващи съпричастност към деянието, за което всъщност има заловен извършител.Представителят на Министерство на външните работи Димитър Арнаудов заяви, че Външно не е панацея и няма как да накара гръцката страна да промени своите закони.На срещата омбудсманът Мая Манолова настоя, че това са извънредни обстоятелства и освен обичайните действия, външно министерство е длъжно да защити своите граждани, независимо от това, в коя държава се намират.Манолова настоя за намеса на Външно министерство по силата на Виенската конвенция за консулските служби. Тя изтъкна, че всички виждаме, че сме пред угрозата невинни лица да бъдат осъдени на 30 години затвор и милиони евра.\"Очевидно става дума за невинни хора\", категорична бе омбудсманът и изтъкна, че подобно изявление, че Министерство на външните работи не може да направи нищо, е неприемливо.В хода на срещата български адвокат, който защитава собственик на фирма, отдаваща коли под наем, който също попада под ударите на закона в Гърция, настоя външно министерство да излезе с обща нота, с която да направи така, че български документи, които са официални да се признават в гръцкия съд.Луиза Стоева, представител на нотариусите, обясни, че договорът за прехвърляне с нотариална заверка на подписа показва, че тежестта на доказване не е на продавача. Тя изтъкна, че нотариусите подават договорите в МВР онлайн още при извършване на сделката. По думите ѝ в системата има данни и съответно съд и прокуратура следва да имат право на достъп.", "date": "2018.05.22", "title": "Заради пропуск в наредбата за регистрация на автомобили обвиняват българи за трафик в Гърция"}
{"url": "https://news.bg/int-politics/johanes-han-podchertava-znachenieto-na-integratsiyata-na-zapadnite-balkani.html", "text": "В интервю за Talking Europe по France 24 еврокомисарят по разширяването Йоханес Хан подчертава значението на интеграцията на Западните Балкани.\"Ние не говорим за по-ниски цени, но тези страни трябва да бъдат подпомагани. Те трябва да изпълнят очакванията\", обяснява Хан.\"Ние публикувахме нашата стратегия през февруари, показвайки нашата перспектива за всяка страна. Целият процес, не само преговорите, се основава на заслуги\", коментира Хан.Той допълва, че страните от Западните Балкани са заобиколени от държави-членки на ЕС и ако станат членове един ден, това ще бъде някакъв вид консолидация.", "date": "2018.05.22", "title": "Йоханес Хан подчертава значението на интеграцията на Западните Балкани"}
{"url": "https://news.bg/crime/svideteli-razpoznali-joan-matev-na-videoto-na-mvr.html", "text": "В ход е поредното дело срещу обвинения за убийството в Борисовата градина от юни 2015 г. Йоан Матев. На днешното съдебно заседание отново бяха разпитани свидетели. От призованите, трима не се явиха в съдебната зала.Свидетелят Георги Мирчев заяви пред съда, че е разбрал за убийството от приятели, тъй като по това време е бил на тренировка. Той се познава както с Йоан Матев, така и брат му Марсел. Когато се видял с Йоан за последен път, той бил висок и слаб за възрастта си. Мирчев заяви и че не е видял двамата братя на тренировка в деня на убийството.По думите му през 2015 г. Йоан е бил доста по-спокоен и слаб човек от брат си, винаги е ходил късо подстриган и със сини спортни маратонки Nike, както и брат му Масел.Мирчев добави, че от видеоклиповете в интернет е видял човек, който прилича на Йоан Матев да тича в посока телевизионната кула. \"Разпознах го най-вече по облеклото, физическата му структура, леко скованите движения на ръцете и изпъкнатата стойка на тялото му, което е характерно за него. Относно сините маратонки, които се виждат на записа, мога да кажа, че Йоан е носил подобни, както и брат му Марсел\", отсече Марчев.Той посочи, че след направения разпит в СДВР не е бил викан да разпознава Йоан Матев с други лица, които да имат еднакви по вид белези с тези на подсъдимия.Вторият призован свидетел по делото - София Странджева, заяви пред съда, че не се познава лично с Йоан Матев, а само го е виждала няколко пъти в тоалетната на училището.\"В деня на убийството, след като качиха видеото в интернет, бягащият човек ми се видя като Йоан Матев, но не бях напълно сигурна дали това е той и затова не дадох показанията си в полицията веднага\", каза тя. През 2015 г. Йоан е бил сравнително по-слаб физически, отколкото сега.Свидетелят Надя Георгиева също заяви пред съда, че е момчето от видеото й заприличало на Йоан Матев, който обаче не познава лична, а само го е виждала в училището. Надя Георгиева посочи още, че с приятелката си София Странджева и още едно момче са обсъждали снимката на бягащото момче от Борисовата градина.По думите й след случката Матев си е променил прическата, променил се е визуално и е спрял да излиза със съучениците си по време на междучасията. Тя, както и всички други свидетели по делото преди нея констатираха, че след случилото се през юни 2015 г. Йоан Матев е променил значително своята физическа структура.След като преди три месеца първото заседание по делото бе отложено заради нередовно призован адвокат - защитника на Йоан Матев. В края на февруари мина и фазата на разпоредителното заседание и делото бе насрочено за месец май.Тогава защитата на Йоан Матев поиска процесът да се води при закрити врата, но съдът отбеляза, че публичността е една от гаранциите за справедливост и отказа да затвори вратите.Припомняме,  да не свидетелства по делото на предишното съдебно заседание на 18 май, в петък.Тогава и съдът постанови, че подсъдимият може излезе за три дни от ареста, в периода  на левия крак.Припомняме, Йоан Матев беше обвинен за убийството на 15-годишния Георги Игнатов в Борисовата градина през юни 2015 г.Йоан Матев беше  в Борисовата градина през юни 2015 г.Убийството на Георги беше извършено посред бял ден в парка, точно срещу бариерите на двора на БНР. Момчето е имало среща с приятели малко по-късно, а след като е бил намушкан е успял да се обади по телефона на приятелката си. Тя подала сигнала към тел. 112.Дни след това на сайта си , показващ как младеж бяга от района на престъплението. Полицията апелира към гражданите за съдействие за изясняване на самоличността на бягащия предполагаем извършител на убийството, тъй като дълго време убийството остана мистерия. обаче чак в началото на 2017 година - близо година и половина след престъплението. Според информацията, дадена от полицията, след престъплението Йоан Матев и променил изцяло външността си, включително е започнал и да тренира, за да натрупа маса.", "date": "2018.05.22", "title": "Свидетели разпознали Йоан Матев на видеото на МВР"}
{"url": "https://news.bg/world/vzriv-ubi-16-dushi-v-kandahar.html", "text": "Властите в Афганистан обявиха, че най-малко 16 души, включително четирима служители на силите за сигурност, са загинали, след като контейнер, наблъскан с експлозиви, е избухнал в град Кандахар, съобщава \"Асошиейтед прес\".Дауд Ахмади, говорител на губернатора на провинцията, уточни, че 38 души, включително шестима служители на силите за сигурност, са били ранени при експлозията.Той добави, че сред ранените има най-малко пет деца.Ахмади обясни, че афганистанските сили за сигурност са открили два контейнера, пълни с взривни вещества, но когато са се опитали да ги обезвредят, първият избухнал и причинил жертви.Засега никой не е поел отговорност за експлозията. В Кандахар има български военен контингент, но засега не е ясно дали има пострадали български войници. По-рано афганистанските власти съобщиха, че най-малко 14 полицаи са били убити, след като талибаните са атакували няколко района в източната провинция Газни.Седмина са били убити в района Дих Як, включително полицейски началник и пенсиониран полицейски командир. Други седмина са били убити в района Джагату.Уточнява се, че атаката е започнала снощи, като е продължила днес в районите Дих Як, Джагату, Аджристан и Карабаг.", "date": "2018.05.22", "title": "Взрив уби 16 души в Кандахар"}
{"url": "https://news.bg/politics/rumen-radev-izprati-borisov-pri-putin.html", "text": "До края на месеца Русия очаква визитата на българския премиер Бойко Борисов. Тема на визитата ще бъде енергийни проекти и икономическото сътрудничство между България и Русия. Това съобщава ТАСС, позовавайки се на думите на руския президент Владимир Путин по време на срещата му с Румен Радев.Държавният глава Румен Радев се срещна с руския си колега Владимир Путин в Сочи, като част от официалната визита на българския президент в Русия.Приветствайки българския президент Румен Радев, Владимир Путин напомня, че  По думите на Путин това обаче не е единственото, което обединява двата народа и допълва, че след два дни ще отбележим Деня на славянската писменост.В официалното  обаче няма потвърждение на тези думи, като самият Владимир Путин е изключително лаконичен. Освен повода за визитата, Путин заявява само, че е информирал президента Радев за приоритетите на Русия по отношение на двустранните сътрудничества и подхода на Русия към международните проблеми и въпроси. Според съобщението на ТАСС Путин е отбелязал, че след няколко дни Русия ще има удоволствието да приеме министър-председателя на България\" \"И с него ще продължим тази дискусия\", е казал Путин в цитата от ТАСС.Като основна цел на своето посещение държавният глава Румен Радев открои отново възстановяването на диалога и доверието на най-високо политическо ниво. \"Знам, че е трудно да говорим за доверие след три спрени мащабни проекта в условия понякога на остри политическо противопоставяне\", заяви Радев, а като условия посочи противопоставянето ЕС - Русия - НАТО, санкциите и включително \"недалновидно политическо говорене в последните години\".Въпреки това, по думите на Радев, първата решителна крачка е направена.\"В резултат на моята визита имаме положителен импулс на българското правителство, което се зае по-сериозно с българо-руските отношения\", констатира президента Радев, а по думите му възобновяването на някои от проектите е \"признак на реализъм и отговорно поведение, от което имат нужда нашите две страни\".Българският държавен глава очаква положителният импулс да се използва и от двете правителства.Румен Радев допълва, че с президента Владимир Путин са обсъдили и важни въпроси от международната сигурност. Той е уверил, че България има интерес да работи за установяване на диалог и разбирателство, защото \"никой няма интерес от връщане на Студената война, най-малкото Европа и Русия\".Румен Радев е подновил своята покана към президента Владимир Путин да посети България и то в годината, когато отбелязваме 140 години от Освобождението на България.Припомняме, българският държавен глава е в Русия на двудневно посещение. Вчера той проведе разговор с преимера Дмитрий Медведев, като поиска .Днес руският сенатор Алексей Пушков коментира по този повод, че отказът от .След срещата си с Медведив, Румен Радев обяви, че е поставил  и техника, които съществуват между българската и руската страна, както и че е уверил, че Русия ще бъде своевременно уведомена за развитието по проекта АЕЦ \"Белене\".", "date": "2018.05.22", "title": "Румен Радев изпрати Борисов при Путин"}
{"url": "https://news.bg/society/slavi-trifonov-obleche-teniska-sistemata-ni-ubiva.html", "text": "Шоуменът Слави Трифонов и продуцентската компания \"Седем осми\" прегърнаха каузата на майките на деца с увреждания.Слави облече черна тениска с надпис: \"Системата ги убива\" и организира концерт в небезизвестната зала O2 Арена (The O2 Arena) в Лондон на 9 юни, който ще премине под същия надслов.Шоуменът припомни случая от преди месец, когато майки на деца с увреждания протестираха и не бяха допуснати в парламента. Черните тениски, с които бяха облечени майките, станаха символ на протеста им. Именно заради формалния дрескод на майките бе отказан достъп до парламента. Случаят стана повод и за разразилия се скандал между депутати от БСП и от ГЕРБ.\"Ние подкрепяме тезата, че сме българи, че има такъв народ, а не че има такъв дрескод\", заяви шоуменът. Именно шоуменът и екипът му от \"Шоуто на Слави\" бе в основата и на друга голяма кауза: \"Българската Коледа\", започната от президента Георги Първанов и продължена от наследниците му Росен Плевнелиев и Румен Радев.Вера Иванова от конфедерацията видимо развълнува каза, че трудно намира думи. Самият факт, че в момента сте облечени с тези тениски е много за нас, обърна се Иванова към шоумена.Тя припомни, че от години протестират и се борят за правата на децата, които са обречени на бавна и мъчителна смърт.Припомняме, че освен за уговорената среща в парламента, родителите на деца с увреждания, не бяха чути и от депутатите от ресорната парламентарна комисия.Въпреки последвалите извинения, исканията на майките на децата с увреждания за отпадане на ТЕЛК решенията и цялостна реформа в политиката за подкрепа на децата с увреждания, не бяха подкрепени.На родителите на деца с увреждания Слави Трифонов обеща не само морална, но и материална подкрепа.Всички приходи от продажбите на билетите от концерта в Лондон ще бъдат дарени на Конфедерацията за защита правата на децата.В концерта ще участват \"златните момичета\" от българския национален ансамбъл по художествена гимнастика - бронзови медалистки от олимпиадата в Рио де Жанейро, танцьорите от ансамбъл \"Филип Кутев\", заедно с балет \"Магаданс\" и Криско. Ценовият диапазон на билетите е от 20 до 80 паунда.Евгени Димитров - Маестрото заяви, че не могат да останат безучастни към съдбата на децата и техните майки.\"Ние сме частна компания. Това е, което можем да направим\", каза Димитров.Всеки зрител на концерта ще получи последния албум с патриотични песни на Ку-Ку бенд, а томбола ще осигури възможност най-запалените фенове да влязат зад кулисите и да усетят атмосферата преди началото на концерта в най-желаната от всички световни изпълнители сцена.", "date": "2018.05.22", "title": "Слави Трифонов облече тениска \"Системата ни убива\""}
{"url": "https://news.bg/int-politics/duterte-savetva-narkodilari-da-stoyat-po-zatvorite-i-da-zhiveyat-po-dalgo.html", "text": "Филипинският президент Родриго Дутерте предлага на заподозрени за наркотици да потърсят начин да бъдат арестувани и след това да останат в затвора, ако искат да живеят по-дълго, съобщава АП.\"Искате да живеете по-дълго? Останете в затвора ... Не излизайте от това съоръжение, няма да е здравословна за вас\", обяснява той.Дутерте иска да възобнови и военното обучение за полицията. Това според него е единият от начините за премахване на корумпирани полицаи. Той обмисля и връщане към военните, тъй като гражданският характер на службата също не влияе добре.Конституцията от 1987 г. призовава за създаване на национална полицейска служба, чийто характер е цивилен, за да се премахне \"милитаризираната полиция\".Дутерте счита, че \"системата не работи и ние създаваме, според мен, някои лоши хора, които влизат в службите при съмнителни обстоятелства. Има много, които наистина са криминални личности, но успяват по някакъв начин да влязат в полицейските служби\".Филипинският президент е коментирал, че иска полицията да поеме водеща роля в кампанията срещу наркотиците, но и често споменава, че предпочита да поставя военни на най-висши цивилни позиции, тъй като е по-вероятно строго да следват заповеди.", "date": "2018.05.22", "title": "Дутерте съветва наркодилъри да стоят по затворите и да живеят по-дълго  "}
{"url": "https://news.bg/crime/predlagat-evgeni-georgiev-za-shef-na-sgs.html", "text": "Съдия Евгени Георгиев бе избран за председател на Софийския градски съд. Това стана на заседание на Общото събрание на Софийския градски съд (СГС), където бе решено да предложат на Съдийската колегия на ВСС да назначи съдия Евгени Георгиев. От 64 съдии с право на глас, 53 подкрепиха съдия Георгиев, 11 бяха против, уточниха от съда.Гласуването се проведе тайно. В Софийския градски съд правораздават 121 съдии с право на глас. 12 от тях бяха в отпуск.\"Подкрепата за мен в първата процедура и отношението Ви след приключването й, ме накараха да почувствам, че не съм сам, че вие се отнасяте с доверие към мен, но и с положителни очаквания. Бих искал да оправдая доверието и да реализирам очакванията ви чрез участието ми в този избор и евентуалната ми работа като председател. За да мога да го направя, отново се нуждая от подкрепата Ви\", каза съдия Георгиев преди избора.Припомняме, СГС е без титуляр от септември 2017 г., когато бившият председател Калоян Топалов изненадващо подаде оставка.Заедно с Топалов оставка подаде и ръководителката на едното от двете  И двамата са посочили лични мотиви като причина за решението си.Топалов бе избран за председател на СГС през юни 2015 г. след отстраняването на Владимира Янева, която бе \"опраскана\" след разкритията за незаконни специални разузнавателни средства по разработката \"Червеи\". Името на Владимира Янева стана емблематично покрай големия Избирането му предизвика изненада, тъй като кандидатурата му имаше подкрепата на малцинството във ВСС и председателя на Върховния касационен съд Лозан Панов. За поста обаче нямаше други кандидатури.На  за поста председател на СГС. Тогава вотът беше между двама самономиринали се съдии - Светлин Михайлов и Евгени Георгиев. Причината да се отложи изборът бе внезапното заболяване на един от кандидатите - Светлин Михайлов, който е бивш председател на СГС. В сградата на ВСС беше другият кандидат за поста - редовният съдия Евгени Георгиев.На 13 март бе вторият опит да бъде избран председател на СГС. Тогава 7 от съдебните кадровици гласуваха срещу двамата кандидати - Евгени Георгиев и Светлин Михайлов.Дискусията продължи повече от 5 часа, но съдийската колегия не успя да избере човек за поста. За позицията се състезават Евгени Георгиев и Светлин Михайлов.Очакванията са на предстоящо заседание на съдиите във ВСС да бъде избран и председател на СГС.", "date": "2018.05.22", "title": "Предлагат Евгени Георгиев за шеф на СГС"}
{"url": "https://news.bg/int-politics/rusiya-prie-zakon-zastrashavasht-satrudnichestvoto-sas-sasht.html", "text": "Парламентът на Русия (Държавната дума) прие широкообхватен закон, който може да замрази важния износ за САЩ и вноса в Русия от САЩ и други страни, съобщават руските медии.Законопроектът, изготвен от водещи депутати в Думата в отговор на най-новия кръг от американски санкции, предвижда широк спектър от ограничения за американските компании в Русия и за сътрудничество със САЩ.Освен това законопроектът позволява на руския президент да \"забрани или преустанови сътрудничеството с враждебна държава\" и забрана на вноса на стоки от неназовани държави.Първоначалният законопроект предвиждаше конкретни ограничения за внос в САЩ, включително лекарства, както и забрана на важен износ, като титан, в САЩ. Ала руските депутати смекчиха разпоредбите на закона, за да се отърват от препратки към конкретни ограничения, преди да приемат законопроекта.Междувременно стана ясно, че Русия иска да наложи мита в размер на 537,6 млн. долара на стоки от САЩ на стойност 3,16 млрд. долара. Това се посочва в документ, представен от Москва в Световната търговска организация.Мярката най-вероятно е в отговор на митата, въведени от Вашингтон в края на март върху вноса на стомана и алуминий в размер съответно на 25 и 10 процента.  ", "date": "2018.05.22", "title": "Русия прие закон, застрашаващ сътрудничеството със САЩ"}
{"url": "https://news.bg/crime/hvanaha-dvama-alo-banditi-v-silistra.html", "text": "Полицията в Силистра хвана двама ало-измамници. Арестувани са 32-годишен мъж и 17-годишно момче, участвали в телефонна измама.Двамата са арестувани след сигнал, подаден до полицията.На 19 май възрастна жена се оплакала, че е била измамен от мним полицаи. 74-годишната обяснила, че е получила обаждане от мъж, представил се за полицай. Той й обяснил, че може да участва в операция по залавяне на престъпник и поискал пари.Според заръките жената закачила торбичка с 5500 лв. на портата на дома си. Малко по-късно обаче разбрала, че е станала жертва на измама. Тогава подала сигнал в полицията.Униформените реагирали веднага и успели в рамките на час установят мъжа, който взел парите.Той бил арестуван същия ден в село Калипетрово. При проверка станало ясно, че 32-годишният мъж е действал в съучастие със 17-годишно момче.Двамата са били задържани за срок до 24 часа, а по-голямата част от паричната сума била намерена и иззета.", "date": "2018.05.22", "title": "Хванаха двама ало-бандити в Силистра"}
{"url": "https://news.bg/crime/kola-se-udari-v-2-avtobusa-s-detsa-do-selo-anton.html", "text": "Лек автомобил \"Тойота\" се е ударил в два автобуса, превозващи деца. Пострадал е водачът на автомобила, транспортиран в болнично заведение в тежко състояние.Сигналът за пътнотранспортно произшествие на главен път 1-6, в района на с. Антон е подаден около 15 и 40 часа.По първоначална информация няма пострадали деца. Водачите на двата автобуса са тествани за употреба на алкохол, а резултатите им са отрицателни.На място има полицейски екипи. По информация на АПИ движението се пренасочва двупосочно през с. Антон. В момента се извършва оглед на местопроизшествието. Причините за възникването на инцидента са в процес на установяване.", "date": "2018.05.22", "title": "Кола се удари в 2 автобуса с деца до село Антон"}
{"url": "https://news.bg/politics/pavlova-iska-balkanite-da-se-promotirat-kato-regionalna-ikonomicheska-zona.html", "text": "Важно е да започнем да промотираме Балканите като регионална икономическа зона. За това настоя министър Лиляна Павлова, която участва в регионална среща на посланиците на Югоизточна Европа в София под надслов: \"Ролята на почетните консули за подобряване на бизнес климата и насърчаване културната сплотеност на Балканите\". Министър Павлова коментира пред журналисти, че това не е първата такава среща.\"Установихме трайна мрежа за контакти с тях с формални и неформални срещи. Това са хората, благодарение на които получаваме обратна връзка на място от бизнеса и от реалния сектор, какви са нуждите на бизнеса\", коментира министър Павлова.Тя даде пример със Западни Балкани и необходимостта да започнем да промотираме хибридно финансиране за региона. По думите й е важно регионалната икономическа зона на Балканите, която се опитваме в момента да установим, да бъде промотирана и да бъдат привлечени инвестиции.Относно финала на българското председателство министър Павлова коментира, че е установена пълна приемственост в работата, която ще предадем на Австрийското председателство. Австрия изцяло припознава три от нашите четири основни приоритета - дигитална Европа, сигурност и миграция, и Западни Балкани.\"За нас това е изключително важно, защото ще е плавен преходът и в същото време и по трите теми работата няма да спре\", увери Павлова.Предстои завършване на работата по три основни и най-важни теми: Темата за сигурността и миграцията, реформата на системата за убежище и Дъблинското споразумение.Втората тема - цифровата икономика - приемането на законодателство, свързано със защита на личните данни, всичко свързано със свободния поток на данните, авторското право. \"Все повече бизнеси се случват онлайн. Ние трябва да можем да защитим тези, които предоставят услугите и потребителите\", заяви министър Павлова.Третата тема е завършването на дебата по многогодишната финансова рамка и то преди изборите за Европейски парламент през 2019 г., допълни тя.Министър Павлова коментира, че очаква по време на Австрийското председателство да бъде пикът на тези дебати.Относно срещата на Европейския съвет през юни и очакванията там да се даде перспектива за членство на Македония и Албания, министър Павлова коментира, че всичко зависи от двустранните преговори за името между Гърция и Македония и успешното им приключване. Относно варианта за име \"Илинденска Македония\", министър Павлова каза, че предстои междуведомствената група към външно министерство да направи своя анализ и да установи дали е добър този вариант. \"Нека да оставим експертите да поработят още малко\", допълни Павлова.На въпрос дали вижда български принос за сближаване на позициите между Македония и Гърция за името, тя отговори: \"Определено смятам. Последните месеци, които инвестирахме именно в това, шестте западно-балкански държави да бъдат заедно, да говорят. Доскоро те не си говореха, не се ръкуваха. Вече стоят на една маса и преговарят. Надявам се, че и ние сме допринесли за това\", допълни Лиляна Павлова.", "date": "2018.05.22", "title": "Павлова иска Балканите да се промотират като регионална икономическа зона "}
{"url": "https://news.bg/politics/porozhanov-iska-zakon-za-rozata-i-lavandulata.html", "text": "Регистрираните розопроизводители ще получат държавна помощ. Това стана ясно от думите на ресорния министър Румен Порожанов на заседание на земеделската комисия в Народното събрание.Себестойността на розовия цвят пада. МЗГ прави анализ и след края на кампанията ще има помощ \"де минимис\" на декар за производителите. \"Ще бъде подкрепен доходът на розопроизводителите. Ще се подпомагат регистрираните производители\", обеща Порожанов, като обясни, че регистрацията е пожелателна.По думите му много неща в бранша трябва да бъдат регулирани. В момента има дисбаланс между площите и капацитета за обработка, заяви министърът. Сега те търпят загуби заради изхвърляне на стока. Оказва се, че Афганистан ни е конкурент при производство на розово масло. Турция и Иран също произвеждат розово масло. Все още държим едно от най-високо качество розово масло.Според министър Порожанов е нужен специален закон, като трябва се реши дали този закон да е за розата или за розата и маслата.Лавандулата е следващата бомба със закъснител, предупреди земеделският министър. Изключително много са увеличени площите, където е насадена лавандула. Житницата на България се е превърнала в меката на лавандулата, отчете Порожанов.Иначе до пиковата обстановка с розовия цвят се е стигнало заради големия добив.Омбудсманът Мая Манолова благодари за бързата реакция на министъра. Самата тя е била сезирана за проблема от розопроизводителите. В момента има свръхпроизводство от дестилериите, стана ясно от думите й. След заплахите й в Сопотско изкупната цена се е повишила.По 30 стотинки на декар ще е държавната помощ по \"де минимис\". Това е около 5 милиона лева, както е изчислила омбудсманът. У нас има 40 000 декара рози. Манолова иска държавната помощ да е поне 15 милиона лева.Крайно време е розопроизводителите да се сдружат, според Мая Манолова. Общественият защитник ще се обърне и към КЗК за проверка има ли картел в бранша. Липсата на конкуренция убива бранша, отсече Мая Манолова. Омбудсманът подкрепя идеята за специален Закон за розата.", "date": "2018.05.22", "title": "Порожанов иска Закон за розата и лавандулата"}
{"url": "https://news.bg/int-politics/otkazat-na-balgariya-ot-yuzhen-potok-bil-gruba-greshka-obyaviha-v-rusiya.html", "text": "Президентът Румен Радев заяви в интервю за руското издание \"Комерсант\", че България иска да получава директни доставки на руски газ през Черно море. По думите му, този подход се обяснява със здравия разум и изискванията за енергийна сигурност и ефективност на целия Европейски съюз.Руският сенатор Алексей Пушков коментира намеренията на президента Радев в профила си в \"Туитър\".\"Отказът на България от \"Южен поток\" беше груба грешка. Турция тутакси грабна своя шанс, а Германия строи \"Северен поток-2\". Добър урок за София\", написа членът на Съвета на федерацията (горната камара на руския парламент).Българското правителство през 2014 г. отказа да пропусне газопровода \"Южен поток\" през територията на България. По-късно Москва и Анкара подписаха споразумение за строителството на \"Турски поток\", който е с подобен капацитет на \"Южен поток\".Румен Радев е на двудневно посещение в Русия. Вчера той се срещна с руския премиер Дмитрий Медведев в Москва, а днес ще се срещне с руския президент Владимир Путин в руския черноморски курорт Сочи. Това ще бъде първата двустранна среща на президентите на България и Русия от десет години насам.", "date": "2018.05.22", "title": "Отказът на България от \"Южен поток\" бил груба грешка, обявиха в Русия"}
{"url": "https://news.bg/bulgaria/mashtabna-aktsiya-droga-vav-vratsa.html", "text": "Полицията във Враца задържа 6 души в хода на мащабна специализирана полицейска операция срещу производството и разпространението на наркотици на територията на областта.Акцията е започнала около 15 часа вчера, 21 май. Тогава служители на районните управления във Враца, Бяла Слатина и Мездра са извършили проверки на множество адреси, автомобили и лица.Голяма част от проверките са били съсредоточени около учебни заведения, съобщиха от пресслужбата на МВР.Първият случай - към 15.30 часа в района СОУ \"Никола Вапцаров\" във Враца полицаите спират за проверка лека автомобил \"Фолксваген\". Шофьорът на колата бил на 27-годишна възраст, с инициали Р. Д., от Враца. Същият имал криминални регистрации в полицията и бил осъждан. В автомобила се придвижвала и 18-годишно момиче с инициали А. Ф., също от Враца.Полицаите започнали претърсване на колата, при което открили 15 грама марихуана.При последвалия обиск в жилището, обитавано от Р. Д., униформените намерили и иззели 50 плика, съдържащи близо 270 грама трева. Открита е и електронна везна.При втория случай полицаите направили проверка на жилище в Бяла Слатина, обитавано от 25-годишен мъж с инициали А. А. Там властите открили и иззели 10 растения канабис. При обиска на мъжа са намерени и 4 полиетиленови пликчета с бяло кристално вещество - амфетамин.При последвалите действия в двора на имота униформените открили още две растения и станиолова сгъвка, съдържаща множество бели кристали - амфетамин.При третият случай полицаите спрели за проверка лека кола, управлявана от 23-годишен мъж от Бяла Слатина с инициали М. Х.Когато обаче водачът видял, че полицаите го спират, той изхвърлил през прозореца на колата топче с трева.Полицаите установили, че става въпрос за марихуана и решили да направят наркотест на водача. При теста с техническото средство \"DRUG CHECK 3000\" става ясно, че водачът е шофирал автомобила след употреба на марихуана. 23-годишният мъж отказал кръвна проба.Около 23 часа снощи, 21 май, полицаите попаднали и на четвъртия случай. В Мездра органите на реда спрели за проверка лека кола, управлявана от 21-годишен местен жител с инициали А. Д. При направа на наркотест техническото средство отчело, че същият шофира след употреба на трева.Полицаите направили обиск на лицето и автомобила и намерили цигара с марихуана, пликче с по-малко от половин грам от наркотика. Тогава водачът заявил, че това не е трева, а чай. Полицаите намерили у лицето и гриндер - уред за смилане на марихуана, по който имало остатъци от тревистата маса.Петият случай - криминалистите от Враца предприели претърсване в частен имот в село Селановци. Имотът е обитаван от 52-годишен мъж с инициали И. Г. Същият имал криминални прояви и бил осъждан.В хода на обиска полицаите открили в частния дом няколко плика с канабис, електронна везна и други. В двора на мъжа са намерени и 4 растения канабис, които били засадени между лозови насаждения.По всички случаи са задържани общо 6 души за срок до 24 часа. Образувани са 6 бързи производства и едно досъдебно производство. Работата по случаите продължава под надзора на прокуратурата.", "date": "2018.05.22", "title": "Мащабна акция \"дрога\" във Враца"}
{"url": "https://news.bg/int-politics/shvetsiya-prashta-na-grazhdanite-si-broshura-za-sluchay-na-kriza-ili-voyna.html", "text": "Швеция разпространява брошура до около 4,8 милиона домакинства, с обяснения какво да правят в случай на криза, включително и война, съобщава АП.Агенцията за граждански извънредни ситуации твърди, че брошурата \"Ако има криза или война\" е от 20 страници и има за цел, страната да бъде \"по-добре подготвена\", когато обществените услуги не работят поради инциденти, тежки климатични условия, ИТ атаки или \"в най-лошия сценарий - война\".Агенцията допълва, че брошурата ще бъде разпространена от 28 май до 3 юни и може да се изтегли на шведски, английски и на други езици.Брошурата включва информация за това, какво трябва да съдържа една кутия за спешна помощ - консерви, макаронени изделия и суха храна - и приканва хората да имат пари в брой, ако машините не работят, както и телефонни номера за спешни случаи.Брошурата информира шведите, че имат задължение да действат, ако тяхната страна е застрашена. \"Ако Швеция бъде нападната от друга държава, никога няма да се предадем. Всяка информация за това, че съпротива трябва да бъде преустановена, е невярна.\"\"Дори ако Швеция е по-сигурна от повечето страни, съществуват заплахи\", коментира пред журналисти шефът на агенцията Дан Елиасон.Швеция не в воювала с никого повече от 200 години, последната й война е с Норвегия през 1814 г. Швеция е и официално неутрална по време на Втората световна война.", "date": "2018.05.22", "title": "Швеция праща на гражданите си брошура за случай на криза или война"}
{"url": "https://news.bg/int-politics/erdogan-predupredi-turtsiya-shte-preosmisli-otnosheniyata-si-s-izrael.html", "text": "Турският президент Реджеп Тайип Ердоган обяви, че Анкара ще преосмисли икономическите си отношения с Израел след президентските и парламентарните избори в страната на 24 юни, съобщават турските медии.Държавният глава отбелязал, че Турция ще вземе под внимание решението на Организацията за ислямско сътрудничество да наложи търговски ограничения срещу Израел в контекста на продължаващия му спор с Палестина.\"Надявам се, че страните от Организацията за ислямско сътрудничество ще изпълнят решението за ембарго срещу Израел. Турция ще направи оценка също така на нашите отношения, особено на икономическите и търговските отношения с Израел. Ще предприемем стъпки в тази посока след предстоящите избори\", изтъкна турският президент.Ердоган е уточнил, че Турция може да наложи забрана на внос на някои израелски стоки заради избиването на палестинци от страна на израелските военни по границата с Газа.По време на срещата на Организацията за ислямско сътрудничество в петък страните членки се разбраха да създадат комисия, която да разследва \"престъпленията на Израел в Ивицата Газа\". Най-малко 60 палестинци бяха убити и над 2 700 бяха ранени от израелските въоръжени сили по време на размириците на 14 май, които бяха предизвикани от решението на САЩ да преместят посолството си от Тел Авив в Йерусалим.", "date": "2018.05.22", "title": "Ердоган предупреди: Турция ще преосмисли отношенията си с Израел"}
{"url": "https://news.bg/society/nad-70-ot-balgarskite-domakinstva-zhiveyat-pod-standarta.html", "text": "Близо 74% от домакинствата са с доход по-нисък от необходимото за нормален стандарт на живот. Тези данни изнесоха от КНСБ, предаде БНР.Съществува нарастване на издръжката на живота в страната за първото тримесечие. Ръстът е отчетен в сравнение със същия период за изминалата година. Виолета Иванова, експерт в Института за синдикални и социални изследвания към КНСБ, изтъкна, че това е в рамките на инфлацията.2340 лв. са необходими на четиричленно семейство за един месец. За да си осигури нормален живот, човек трябва да разполага поне с 585 лв. на месец.В столицата обаче необходимите средства за издръжка на четиричленно семейство са по-високи, информира bTV. Общо 3055 лв. трябват за нормален стандарт на живот, средно на човек по 763,80 лв. В София сумата за издръжка е с малко над 30% по-висока от тази в другите населени места.В тази сума са включени разходите за храна, поддържане на жилището, здравеопазване, транспорт и почивка.С доход достатъччен за поддържане на стандарта разполагат едва малко над 26% от домакинствата в страната. Всички останали 73% не могат да достигнат до общия доход на едно лице, което да покрие издръжката му.\"Това означава, че родителите в това домакинство трябва да получават нетно/брутно възнаграждение не по-ниско от 1170 лева, при условие, че единственият източник на доходи е работната заплата\", обясни Иванова.Нараснали са високодоходните групи, стана ясно от думите й. Причина за това е нарастването на работната заплата. Ситуацията на пазара на труда е, че се търси висококвалифицирана работна ръка с по-високи работни заплати\", добави Иванова.", "date": "2018.05.22", "title": "Над 70% от българските домакинства живеят под стандарта"}
{"url": "https://news.bg/education/vtorite-maturi-sa-v-sryada.html", "text": "Вторият изпит от тазгодишните матури е в сряда, 23 май. В сградата на Министерството на образованието и науката, от 6.30 часа ще бъде изтеглен изпитният вариант за задължителния зрелостен изпит по избор между 13 учебни предмета, съобщиха от МОН.Изтегленият номер на варианта ще важи за изпита по всеки предмет.Изпитът започва в 08:00 часа и продължава 4 астрономически часа, а за учениците със специални образователни потребности - 6 часа. Зрелостниците трябва да заемат местата си най-късно до 07:45 ч. и да пишат с черен химикал.Над 55 000 дванадесетокласници се очаква да се явят на втората задължителна матура.В същия ден, но малко по-късно - в 9.00 часа, ще бъде изтеглен изпитният вариант за национално външно оценяване по математика за седмокласниците. Техният изпит започва в 10 часа и е от два модула.Първият е модул съдържа 20 задачи от два вида - със структуриран отговор и със свободен отговор. Продължителността му е 60 мин., а максималният брой точки, който могат да получат учениците, е 65. Очаква се на изпита по математика да се явят над 57 000 седмокласници.Вторият модул е с 4 задачи с отворен отговор. От тях две задачи са с кратък числов, символен или словесен отговор и 2 задачи с описание и аргументация на решението. Продължителността на този модул е 90 мин., а правилното решение на задачите носи 35 точки. Максималният резултат от двата модула е 100 точки.На този изпита седмокласниците трябва да носят със себе си съответните принадлежности по математика и да пишат със син химикал.", "date": "2018.05.22", "title": "Вторите матури са в сряда"}
{"url": "https://news.bg/int-politics/ek-savetva-italiya-da-sledva-otgovorna-byudzhetna-politika.html", "text": "Италия трябва да се стреми да следва \"отговорна\" бюджетна политика, обясни зам.-председателят на Европейската комисия Валдис Домбровскис, във връзка със зараждащата се популистка крайно дясна коалиция в страната, която избира малко известен адвокат за премиер, съобщава АФП.Домбровскис коментира, че Италия има второто най-високо ниво на държавен дълг след Гърция. Италианският дълг от 2,3 трилиона евро е 132% от Брутния вътрешен продукт - БВП, най-високият коефициент навсякъде в Европа, с изключение на Гърция.ЕС прогнозира, че италианският държавен дълг ще остане на 130% над БВП тази година - два пъти повече от 60-процентовия таван на съюза. Брюксел се опасява, че новото правителство в Рим ще се стреми да увеличи публичните разходи.Движението \"Пет звезди\" и партията \"Лига\" отхвърлят политиките за строги икономии. Скъпите финансови мерки в документа и евроскептичният тон тревожат финансовите пазари, както и номинацията на Джузепе Конте като премиер.Домбровскис коментира, че планът на коалицията за драстично намаляване на данъците и обръщане на намаляването на пенсиите ще излезе скъпо. \"Можем само да съветваме да остане икономическата и фискалната политика, да се стимулира растежа чрез структурни реформи и да се поддържа бюджетния дефицит под контрол\", допълва той.", "date": "2018.05.22", "title": "ЕК съветва Италия да следва отговорна бюджетна политика"}
{"url": "https://news.bg/crime/spetsaktsiya-v-kat-blagoevgrad.html", "text": "Спецпрокуратурата и ДАНС нахлуха в КАТ-Благоевград.В КАТ - Благоевград се провежда спецакция срещу корумпирани служители.Вече има и задържани - около 4-5 души. Към 15 часа с белезници на ръцете бе изведен и регионалният началник на \"Пътна полиция\" в областния град Данаил Стоицов.По неофициални данни на БНТ сред задържаните е Николай Доганджийски, с прякор Колевеца. Той бил пенсиониран полицай. Мъжът от няколко години се занимавал с регистрация на автомобили.Той извършвал незаконната услуга срещу сума от 200 лева, така че гражданите да не чакат на гишетата, което отнема часове. Той и жена му имат офис за застраховки, който се намира пред сградата на \"Пътна полиция\"- в Благоевград, допълват от обществената телевизия.В спецакцията участват представители на Специализираната прокуратура, ДАНС, Икономическа полициция и на дирекция \"Вътрешна сигурност\" в МВР. Те влезли в сградата на КАТ около 11 часа преди обяд.За сега властите отказват информация относно арестите.В хода на спецакцията са арестувани няколко служители. Арестите били зрелищни, съобщи bTV.Спецоперацията изненадала служители на КАТ-Благоевград. Около 11 часа прокурори и полицаи нахлули в административната сграда на КАТ \"Пътна полиция\", достъпът до която е ограничен.Вследствие на действията на органите, към момента работата на цялата служба е преустановена.Телефоните на служителите на пътната полиция са иззети. Достъпът на граждани до гишетата на КАТ също е ограничен. Регистрацията на автомобили е спряна.Арестите са свързани с корупционно схеми в пътната полиция.Говорителят на главния прокурор Румяна Арнаудова заяви, че целта на спецоперацията е да се установят длъжностни престъпления на служители в КАТ-Благоевград.Припомняме, преди три месеца собственик на информационен сайт в Благоевград подаде сигнал за корупционни схеми в службата. Мъжът получил оплаквания от българи и македонци и решил да подаде сигнал до институциите. Според сигнала служители на пътната полиция в Благоевград са организирали и участвали в добре отработена схема за получаване на подкупи по две направления. Първото - бърза регистрация на автомобили. Второто - получаване на регистрационни номера по желание на клиента.Според сигнала схемата се извършвала чрез посредници, които не са служители в КАТ. Сумите за подобна услуга варирали между 50 и 100 лева. Подателят на сигнала сочи, че само за ден по тези схеми се регистрирали по 20-30 автомобила.Припомняме и че само преди месец спецпрокуратурата проведе. В хода на акцията бяха . Те бяха и срещу тях бяха повдигнати обвинения.", "date": "2018.05.22", "title": "Спецакция в КАТ - Благоевград"}
{"url": "https://news.bg/crime/kuche-napadna-11-godishno-dete-v-kubrat.html", "text": "Куче нападна дете в Кубрат, съобщи \"\". Момиченце на 11 години е било нахапано на детска площадка.Инцидентът е станал на 21 май по обяд докато детето е играело на детския кът.Кучето, което е нападнало детето е бездомно. Момиченцето е нахапано по бедрото и задните части. Детето веднага е откарано в спешна помощ. След оказана медицинска помощ детето е освободено за домашно лечение.", "date": "2018.05.22", "title": "Куче нападна 11-годишно дете в Кубрат"}
{"url": "https://news.bg/int-politics/narodat-na-iran-shtyal-da-zashlevi-darzhavniya-sekretar-na-sasht-prez-ustata.html", "text": "Висш ирански военен командир отговори изключително критично и презрително на заплахите на САЩ да затегнат санкциите срещу Иран, подчертавайки, че народът на Ислямската република ще отговори, като зашлеви американския държавен секретар Майк Помпео през устата, съобщава \"Ройтерс\".Помпео обяви вчера, че Вашингтон ще наложи нови санкции, ако Техеран не направи значителни промени, включително изоставяне на ядрената си програма и изтегляне от войната в Сирия.Две седмици след като американският президент Доналд Тръмп изтегли САЩ от международното ядрено споразумение с Иран, администрацията му заплаши да наложи \"най-тежките санкции в историята\", засилвайки още повече конфронтацията между Вашингтон и Техеран.\"Народът на Иран трябва бъде единен в лицето на това и те ще зашлевят силно през устата американския държавен секретар и всеки, който ги подкрепя\", подчерта Исмаил Коусари, който е заместник-командир на базата на Революционната гвардия в Техеран.Ограничаването на ракетните способности на Иран беше едно от основните искания на Помпео.\"Кой си ти и Америка да ни казвате да ограничим обхвата на балистичните ракети\", попита Коусари, допълвайки: \"Историята показа, че с атаките срещу Хирошима и Нагасаки, Америка е най-големият престъпник по отношение на ракетите\", добави той.Касем Солеймани, ръководител на отдела в Революционната гвардия, който извършва операции извън границите на Иран, беше изтъкнат от Помпео като най-големия създател на проблеми в Близкия изток.Коусари подчерта, че иранският народ подкрепя Солеймани.Отделно говорителят на иранското правителство посочи, че планът, очертан от Помпео, ще засили враждебността на иранската общественост към САЩ.", "date": "2018.05.22", "title": "Народът на Иран щял да зашлеви държавния секретар на САЩ през устата"}
{"url": "https://news.bg/int-politics/germaniya-otkazva-povtornoto-zadarzhane-na-puchdemon.html", "text": "Германски съд отхвърля искането на прокурори за задържането на бившия каталунски лидер Карлес Пучдемон до вземането на решение дали да бъде екстрадиран в Испания, съобщава АП.Пучдемон бе задържан от немската полиция на 25 март, след като пресече границата от Дания. Той бе освободен на 6 април, след като германски съд заяви, че изглежда, че не може да бъде екстрадиран за бунт. Прокурори в северния град Шлезвиг твърдят, че нова информация, предоставена от испанските власти, предполага, че това е възможно.Прокурорите цитират видеоклипове, показващи насилие срещу испанската полиция, и заявяват, че \"безредиците са били толкова големи, че той трябва да бъде екстрадиран заради обвинения в бунт\". Прокурорите твърдят, че обвинението е сравнимо с две престъпления по германското право - предателство и нарушаване на мира.Пучдемон е на свобода при определени условия, едно от които е да се явява в полицията веднъж седмично. Съдът в Шлезвиг коментира, че все още остава отворен въпросът кога ще бъде взето окончателно решение и дали да бъде екстрадиран Пучдемон. Прокурорите все още не са подали официална молба, за да могат да проверят дали е възможно екстрадиране.", "date": "2018.05.22", "title": "Германия отказва повторното задържане на Пучдемон"}
{"url": "https://news.bg/politics/bsp-nahoka-ermenkov-gerb-otnovo-atakuvaha.html", "text": "БСП нахока Таско Ерменков. Самият той сподели пред медиите, че е доволен от решението на ПГ на БСП, която се събра на заседание.\"Така не се прави\", сподели лидерът Корнелия Нинова.Социалистът ще се извини на софиянци. Начинът, по който представил информацията бил неправилен.Оставка обаче няма да има.ГЕРБ скочиха на Ерменков в началото на извънредното заседание за посегателството върху националната сигурност заради фалшивата новина за отровната вода на София.Саботирала се основата на държавността според Тома Биков. Водата в София не е отровена, изтъкна той. Водата в столицата била на шесто място в Европа по високо качество.\"Не приемаме обяснението на господин Таско Ерменков\", категоричен е герберът. Той го обвини в подривна дейност и тероризъм.БСП трябвало да зададе червени линии, които не трябвало да се пресичат.\"Вчера и днес призоваваме ПГ на БСП да поиска оставката на господин Ерменков\", заяви Тома Биков. Не приемаме извинението на БСП, допълни той. \"Призоваваме ви да спазвате базови политически стандарти\", иска още депутатът.Паразитирането върху фейк новини не носело успех на никого според гербера. \"При вас на мода е колективната отговорност\", заяви още Биков.В поста на социалиста Биков видя хибридна атака.От своя страна Таско Ерменков излезе на трибуната и обясни, че никога не е целял създаването на паника и възбуждане на страхове. Хората трябвало винаги да са информирани.В събота получил данни, че в медиите излиза информация за водата в София. В профила си написал призив институциите да се намесят.\"Най-искрено моля да бъда извинен\", призова червеният депутат. Няма да се крия зад имунитет, ако прокуратурата реши да предприеме действия, каза още Ерменков.", "date": "2018.05.22", "title": "БСП нахока Ерменков, ГЕРБ отново атакуваха"}
{"url": "https://news.bg/world/goreshta-valna-v-pakistan-prichini-smartta-na-65-dushi.html", "text": "Гореща вълна, обхванала региона на Карачи в Пакистан, е причинила смъртта на 65 души, съобщава АП.Ануар Казми, говорител на организацията \"Едхи\", която е и най-големият оператор на линейки в страната, съобщава, че в тяхната морга са получени 65 тела през последните четири дни, включително хора, които са загинали след загуба на съзнание по улиците. Според него, тези хора са загинали още преди да стигнат до болница.Правителството не е потвърдило броя на смъртните случаи. Според пакистанския държавна метеорологична организация температурите в Карачи може да достигнат 44 градуса по Целзий по-късно през деня.", "date": "2018.05.22", "title": "Гореща вълна в Пакистан причини смъртта на 65 души"}
{"url": "https://news.bg/politics/galiche-kato-shema-za-izbori-nazhezhi-parlamenta.html", "text": "Галиче отдавна е символ на насилие, страх, корупция. Това заяви зам.-председателят на ПГ на БСП Драгомир Стойнев в декларация, прочетена по време на извънредното заседание на парламента.Наглост и мачкане на реда видяха червените в подменения протокол от депутатския баща, за което алармираха в понеделник.Чрез Галиче ГЕРБ за пореден път показаха, че са слепи за всичко друго, освен за консумацията на властта, заяви Стойнев.След Галиче ГЕРБ вече нямат право да критикуват миналото, по думите му. Галиче е предупреждение, според червения депутат.Галиче е и символ на липсата на перспектива, заяви Стойнев. Герберите виждат, че вече губят и предусещат провала си. Галиче в по-малка или по-голяма степен се случва и на други места, по думите му.БСП е срещу фалшификацията на изборите, се казва в декларацията. Стойнев смята, че както в Галиче, така щели да се проведат местните избори догодина.Депутатът от ГЕРБ Красен Кръстев, чийто баща бе уличен, защити родителя си. \"Член на БСП в СИК се подписал в протокола. Това е гнусна лъжа, каза депутатът от ГЕРБ. Нямам отношение към това нещо\", заяви Кръстев.Припомняме, вчера от БСП заявиха, че бащата на Красен Кръстев - Георги Кръстев, е председател на СИК в Галиче.", "date": "2018.05.22", "title": "Галиче като схема за избори нажежи парламента"}
{"url": "https://news.bg/politics/prezidentat-radev-shte-se-sreshtne-s-putin-v-sochi.html", "text": "Президентът Румен Радев ще се срещне днес с президента на Руската федерация Владимир Путин. Срещата между двамата е в 13 часа в резиденцията \"Бочаров ручей\" в черноморския курорт Сочи.Срещата между президентите идва след близо 10-годишна пауза в отношенията между държавните глави на България и Русия.Очаква се президентите да обсъдят двустранните връзки в икономиката, енергетиката, образованието и културата, както и международната сигурност.Румен Радев определи визитата си в Русия като възможност за пробив в двустранните отношения, предаде БНТ.Припомняме, президентът е на в Русия. Вчера, 21 май, той се срещна с министър-председателя на Русия Дмитрий Медведев. На срещата президентът призова да се работи за преки доставки на газ от Русия за България през Черно море.Очаква се в хода на днешната срещата да стане ясно дали и кога президентът на Русия ще посети България в отговор на поканата на Радев.", "date": "2018.05.22", "title": "Президентът Радев ще се срещне с Путин в Сочи"}
{"url": "https://news.bg/int-politics/izslushvaneto-na-mark-zukarbarg-pred-ep-shte-se-predava-pryako.html", "text": "Изслушването на изпълнителния директор на Фейсбук Марк Зукърбърг пред Европейския парламент ще се излъчва пряко по уебстрийм, съобщи председателят на ЕП Антонио Таяни във Фейсбук.\"Лично обсъдих с изпълнителния директор на Фейсбук г-н Зукърбърг възможността срещата с него да бъде предавана пряко. Радвам се да обявя, че той прие тази нова покана. Страхотна новина за гражданите на ЕС. Благодаря му за уважението, което показа към ЕП. Срещата ще бъде утре от 18:15 до 19:30.\" - гласи съобщението на Антонио Таяни на страницата му в социалната мрежа.Първоначалното намерение беше изслушването да се състои при закрити врати.По българско време срещата ще се състои между 19:15 и 20:30 ч.", "date": "2018.05.22", "title": "Изслушването на  Марк Зукърбърг пред ЕП ще се предава пряко"}
{"url": "https://news.bg/regions/slatinska-reka-teche-sinya-institutsiite-ne-znayat-zashto.html", "text": "Слатинска река в София потече оцветена в синьо.Сигналът за необичайното състояние на реката е зрителски. Пред bTV Борис Боев обяснява, че е видял в коритото на реката \"супер ярко синя вода\".Гражданинът е опитал над 5 пъти да подаде сигнал в отдел \"Води\", но без успех. На спешния телефон 112 отговорили на мъжа, че са приели информацията, но не дали обяснение.Оказва се, че оцветяването на реката не е новост. След като Боев качил снимките в социалните мрежи, коментарите заваляли. Според мнозина това оцветяване на водите било практика.В района на реката има цехове. Никой обаче не може да установи от къде идва оцветяването.По спомени на познати на Боев през последните 15-20 години Слатинска река многократно е ставала червена, синя или зелена. \"Става като приказката за златната река, намерихме прототипа, но имам усещането, че това никак не е смешно\", коментира мъжът.Притеснителното състояние на водата на река Слатинска коментира кметът на Район \"Слатина\" Наталия Стоянова. По думите ѝ трудно може да се установи оцветяване, тъй като водата тече и отмива замърсените части.Стоянова посочи, че вчера служители на Звеното за аварийна помощ и превенция на СО са взели проби от водата на реката , заедно с представител на Регионалната инспекция по околната среда и водите (РИОСВ). Пробите показали, че състоянието на водата било добро.Според Михаил Георгиев от РИОСВ вероятно става въпрос за незаконно заустване. Ясна причина за оцветяването обаче няма.От пресслужбата на Министерството на околната среда и водите съобщиха, че по повод сигналите за оцветяване на река Слатинска са направени незабавни проверки. Направен е и обход по поречието на реката след посочения в сигнала замърсен участък.Към момента на проверката не е установено оцветяване и отлагания, както и нерегламентирано изпускане на води от промишлени източници, обясняват от МОСВ.Взети са проби и е извършен експресен анализ. Резултатите показват, че състоянието на реката отговаря на изискванията за характеризиране на повърхностните води.Предстоят последващи проверки за установяване на източника на замърсяване.", "date": "2018.05.22", "title": "Слатинска река тече синя, институциите не знаят защо"}
{"url": "https://news.bg/politics/aets-belene-ne-e-ekologichen-problem-uveri-neno-dimov.html", "text": "Строителството на АЕЦ \"Белене\" не е екологична заплаха. Тази позиция заяви министърът на околната среда и водите Нено Димов в ефира на Нова.Той обясни, че ведомството има всички необходими документи, които могат да гарантират екологичната безопасност на строежа. \"Имаме всички документи и процедурата е спазена\", увери екоминистърът.\"Има оценка за въздействието върху околната среда относно проекта за АЕЦ \"Белене\". Тя е спазила изцяло международното законодателство, включително българското\", успокои министър Димов.\"От тази гледна точка сме спазили напълно процедурата. Имаме всички документи от екологична гледна точка\", категоричен беше Димов.Той обаче се застрахова, обяснявайки, че когато говорим за реактори, по-скоро е въпрос, които засяга министерство на енергетиката. Така Димов заяви, че проблемът с мястото, където ще се съхраняват отпадъците, е от компетенциите на Министерство на енергетиката.\"Щом има оценка за въздействието, която е действаща, означава, че от екологична гледна точка не е опасно да се построи АЕЦ \"Белене\", отсече мин. Димов.", "date": "2018.05.22", "title": "АЕЦ \"Белене\" не е екологичен проблем, увери Нено Димов"}
{"url": "https://news.bg/tourism/prodalzhavat-proverkite-sreshtu-divoto-kampinguvane.html", "text": "По българското Черноморие проверките срещу дивото къмпингуване ще продължат и през този летен туристически сезон. Това заяви пред bTV министърът на туризма Николина Ангелкова.\"Не знам защо тези, които къмпингуват, смятат, че са извън закона и не трябва да бъдат проверявани. Да, и това лято ще има проверки. Не знам защо едни хора мислят, че могат да къмпингуват и да не бъдат обезпокоявани\", категорично заяви министърът и допълни, че и къмпингуващите са граждани, и те като такива трябвало да бъдат проверявани, както се проверяват всички.Ангелкова припомни, че съществуващата в момента регулация абсолютно забранява на хората да опънат палатка на пясъка на плажа. По думите на министъра обаче в гората до плажа нямало проблем, защото там било нерегулирано, или поне засега.\"Съгласно разпоредбата в Закона за туризма това също би следвало да е забранено, но не е разписано в закона. Важно е да се намери този баланс и да бъде регулирано\", поиска Ангелкова.В момента по регулацията, която съществува относно къмпингуването, за къмпинга едва ли не трябва да има разрешение за хотел, както туристическият министър сама определи.Относно казуса с \"Корал\" туристическият министър каза: \"Следим всичко, свързано с туризма. Той е ключов приоритет за нас.\" \"Всяко лято сме в един и същи казус с \"Корал\". По време на втория мандат на кабинета \"Борисов 2\" и трите плажа - \"Иракли\", \"Карадере\" и \"Корал \"се извадиха от концесионерския списък\", заяви още Ангелкова.Стана ясно, че в страната има 14 плажа със син флаг. По думите на Ангелкова това е голямо постижение. \"Чадърите навсякъде са различни. Чакаме началото на сезона, за да обявим на нашия сайт какви ще са цените. И това лято всички концесионери и наематели са в правото си да предлагат всякакви аксесоари, но нямат право да задължават плажуващите да ги използват\", заяви министърът.Министърът посочи и че министерството на туризма няма никакви компетенции по отношение на шума в заведенията по Черноморието. Относно законопроекта на вицепремиера Валери Симеонов Ангелкова заяви, че ако проектът стане закон, той ще трябва да се изпълнява стриктно, както всички закони в страната.", "date": "2018.05.22", "title": "Продължават проверките срещу дивото къмпингуване"}
{"url": "https://news.bg/society/vtori-protest-pred-svetiya-sinod.html", "text": "Втори протест пред Светия синод срещу решението на духовниците от Българската православна църква да не участват в планираното съвместно честване на 1000-годишнината от основаването на Охридската архиепископия.Вторият протест също е организиран от Фондация \"Българска памет\".Протестиращите призоваха патриарх Неофит да изрази публично своята позиция по този въпрос, както и да свика извънредна сесия на Светия синод. предаде БНР. На сесията недоволстващите искат решението Българската православна църква да не изпраща свои архиереи в Македония да бъде преразгледано.Председателят на фондация \"Българска памет\" Милен Врабевски призовава диалогът с Македония да бъде задълбочен.По думите му на службите по случай 1000 години от създаването на Охридската архиепископия за първи път в исторически план двамата премиери на България и Македония - Борисов и Заев, ще бъдат заедно като една обща делегация. Врабевски поиска с Борисов да има и български архиерей, който заедно с македонския да направи общ молебен.", "date": "2018.05.22", "title": "Втори протест пред Светия Синод"}
{"url": "https://news.bg/crime/varnentsi-protestirat-sreshtu-dobiv-na-shistov-gaz.html", "text": "Във Варна хора протестират срещу намерението за добив на шистов газ в Добруджа, съобщи Нова. Протестиращите обясниха, че водата в Генерал Тошево и водата във Варна е една и съща.Жителите на морския град се тревожат, че съществува опасност да се замърсят Девненските извори. Това е констатацията на двете басейнови дирекции.Варненският административен съд ще разгледа жалбата на фирмата, която получи неодобрението на РИОСВ относно инвестиционното си намерение да добива шистов газ в Генерал Тошево.Фирмата обжалва пред Министерството на околната среда и водите решението на Експертния екологичен съвет на РИОСВ. С тази оценка дружеството получи забрана за добив на шистов газ.\"Има потенциален риск и от тази гледна точка районната инспекция във Варна е дала отрицателно становище. То беше обжалвано пред мен, потвърдил съм решението и естествено сега има възможност да се отиде на съд, която е и следващата инстанция\". Такава позиция заяви екоминистърът Нено Димов.", "date": "2018.05.22", "title": "Варненци протестират срещу добив на шистов газ"}
{"url": "https://news.bg/regions/v-stolipinovo-sabaryat-nad-25-nezakonni-postroyki.html", "text": "В пловдивския квартал Столипиново отново се събарят незаконни къщи и павилиони. При поредната акция се събарят сградите, които са били построени без необходимите разрешителни и документи.Акцията по събарянето на обектите започна в 9 часа.Предвидено е днес в квартала багери да съборят 2 къщи и 25 търговски обекта, съобщи БНТ.Наблюденията на районната администрация са, че през последните години все повече хора започват да строят незаконни постройки в междублоковите пространства. Това е и причината за поредната масирана акция.До края на годината в Столипиново трябва да бъдат премахнати 100 незаконни обекта, заяви кметът на район \"Източен\" Николай Чунчуков.", "date": "2018.05.22", "title": "В \"Столипиново\" събарят над 25 незаконни постройки"}
{"url": "https://news.bg/society/rozoproizvoditelite-blokiraha-patya-kazanlak-stara-zagora.html", "text": "Продължават протестите на розопроизводители в Казанлък.Днес недоволстващите блокираха движението по пътя Казанлък - Стара Загора, съобщи Нова. Блокадата е при разклона за село Черганово.По последна информация цената за изкупуване на розовия цвят е спаднала още. Розовият цвят сега се изкупува вече за 1.20 лева за килограм.Голяма част от дестилериите пък въобще не изкупували розовия цвят.\"Започнахме в началото да продаваме цветовете на 2,50 лева и всеки ден цената вървеше надолу. Аванс сме получили само за първите два дни. Оттам нататък нищо\", обясни производител.По думите на протестиращите в момента всеки производител търси кредити от банки, за да можем да спаси работната ръка и розовия цвят. \"Догодина нито някой ще дойде да бере розовия цвят, нито ние ще произведем нещо\", допълват земеделците.Според производителите има .Припомняме, след няколко дни на протести на розопроизводители, вчера омбудсманът   (КЗК) по подозрение за картелно споразумение в отрасъла на розопроизводството, което по думите й убива конкуренцията и сваля цените.Манолова заяви, че ще настоява от земеделското министерство през общинските служби по земеделие да се изпратят екипи на място, така че всички, които искат, да могат да се регистрират като земеделски производители и да получават финансова помощ от министерството след приключването на кампанията по беритбата.\"Според мен няма как държавата да избяга от отговорност, да не застане зад гърба ви и да не ви подкрепи, в един толкова важен за вас момент. Става дума за бранш, който е традиционен за България, който е лицето, образът на страната ни. Прекрасно е, че една от атракциите на европредседателството бе килимът от рози, който показахме на чужденците, жалко е, че съвсем буквално сме на път да потъпчем един от най-красивите символи на страната ни - българската роза\", заяви още общественият защитник.", "date": "2018.05.22", "title": "Розопроизводителите блокираха пътя Казанлък - Стара Загора"}
{"url": "https://news.bg/politics/joncheva-prisadata-na-borisov-pokaza-che-polititsite-ne-mogat-da-lazhat.html", "text": "\"Присъдата за Борисов показва, че политиците в България нямат право и не могат да си позволяват да лъжат, независимо дали става дума за предизборна кампания или извън нея\". Тази позиция заяви в ефира на bTV депутатът от БСП Елена Йончева.\"Съдът реши, че Бойко Методиев Борисов е клеветник, че той е лъжец\", изтъкна Йончева и добави, че присъдата е за казаните от него реплики пред камерите на националните телевизии многократно в Бургас, във Варна и след това повторени в националните медии, както от него, така и от членове на ГЕРБ.Тя даде пример с изказване на премиера от 13 март 2017 г., - \"Та това ново лице, което си позволи да каже за ГЕРБ, че краде и ако продължи да изрече още една дума, ще наруша закона и ще изляза да кажа как бяхме принудени милиони да платим за нея. Много добре си спомням в предишния мандат как платихме едни големи пари, милиони. Казах просто да си мери приказките\".Съдът е постановил, че това не е истина и е клевета, изтъкна Йончева.\"Не става въпрос за държавна тайна, а за това, че държавата не е плащала никакви милиони. Става дума за манипулация\", натърти Йончева. По думите й стана ясно, че адвокатът на министър-председател твърди, че Борисов не е казал тези думи и ако ги е казал, те не се отнасят за нея и тя сама се е припознала в репликите.Елена Йончева е изненадана защо никой не пита Борисов казал ли е наистина това и за кого го е казал. Йончева се чуди адвокатът на премиера лична интерпретация или мнение на Борисов представял.Тя изтъкна, че един от аргументите на адвокатите е бил и че казаното е било по време на кампания, като така се допуска, че по време на кампания може да се лъже, ядоса се Йончева.\"Всички ние, независимо дали сме журналисти, граждани, политици, трябва да търсим своите права в съда, за да не продължава държавата ни да бъде управлявана по този начин\", обясни червеният депутат.\" Тази сума ще дарим на кампанията \"Повече българчета за България 2018\", заключи Йончева.", "date": "2018.05.22", "title": "Йончева: Присъдата на Борисов показа, че политиците не могат да лъжат"}
{"url": "https://news.bg/world/nyama-postradali-nashi-voynitsi-pri-raketen-obstrel-po-bazata-im-v-kandahar.html", "text": "Няма пострадали български военнослужещи при ракетен обстрел в афганистанския град Кандахар, съобщиха от Министерството на отбраната. Базата на международната коалиция, оглавявана от САЩ, на летище Кандахар е била подложена на ракетен обстрел снощи в 23:36 часа местно време (22:06 часа българско).Това е поредна ракетна атака срещу базата на нашите войници. През ноември миналата година имаше два ракетни обстрела, при които също нямаше пострадали български войници.  ", "date": "2018.05.22", "title": "Няма пострадали наши войници при ракетен обстрел по базата им в Кандахар"}
{"url": "https://news.bg/society/denyat-na-natura-2000.html", "text": "В момента европейската мрежа \"Натура 2000\" включва над 27 300 защитени зони, заемащи общо повече от 18% от територията на 28 европейски държави.\"Натура 2000\" обхваща 114 зони за опазване на дивите птици и 228 зони за опазване на местообитанията и видове, различни от птиците.Това заяви Красимир Живков, заместник-министър на околната среда и водите, по повод отбелязването на 22 май - Денят на \"Натура 2000\", който съвпада и с отбелязването на 26 години от създаването на програма LIFE на ЕС.По думите на Живков с днешния информационен ден се дава се възможност на експертите да се запознаят с всички оперативни програми за кандидатстване. \"Общо нашата мрежа обхваща 33.8% от територията на страната, с което се стремим да опазим биологичното разнообразие за настоящите и бъдещите поколения\", подчерта още зам.-министърът и добави, че мрежата обхваща над 18 % земна площ и 7% площ от околните морета.Живков изтъкна, че чрез \"Натура 2000\" финансовите ползи, които произтичат от самата мрежа, се изчисляват на около 200 до 300 млрд. евро годишно.Мирослав Калугеров, директор на дирекция \"Националната служба за защита на природата\", коментира, че благодарение на Оперативната програма \"Околна среда\" 2014-2020 г. се разработват най-различни посоки за интегриране. \"Основните посоки на интегриране на оперативните програми трябва да бъдат инициирани от всички заинтересовани ведомства и страни, най-вече от усилията на НПО и собствениците и ползватели на земи в \"Натура 2000\", изтъкна той и допълни, че трябва да се извърши преглед на мрежата, която се финансира от съответните програми, допринасящи за нейното развитие.Оперативна програма \"Околна среда\" 2014-2020 г. има за цел да подпомага околната среда и ресурсна ефективност, природата и биоразнообразието и управлението на околната среда. С програмата се цели още смекчаване на изменението на климата и управление на информацията за мрежата.\"Натура 2000\" е общоевропейска мрежа от защитени зони, която цели да осигури дългосрочно оцеляване на най-ценните и застрашени видове и местообитания за Европа в съответствие с основните международни договорености в областта на опазването на околната среда и биологичното разнообразие. Целта на тази екологична мрежа е да поддържа биологичното разнообразие съвместно с устойчивото регионално развитие, включително в икономически, социален и културен контекст.Местата, попадащи в екологичната мрежа, се определят в съответствие с две основни за опазването на околната среда директиви на Европейския съюз - Директивата за хабитатите и Директивата за птиците.", "date": "2018.05.22", "title": "Денят на \"Натура 2000\""}
{"url": "https://news.bg/politics/deregistrirat-4-politicheski-partii-za-nepodadeni-otcheti.html", "text": "Четири политически партии ще губят регистрациите си. Това се налага заради неподадени отчети в Сметната палата. Това заяви пред Нова председателят на Сметната палата Цветан Цветков.По думите на Цветков тези партии за втора поредна година не са подали годишните си отчети. При това положение законът предвиждал по случаите около тези партии да се сезира прокуратурата и тя да предприеме съответните действия за заличаването на партиите.\"Те ще бъдат заличени от Регистъра на политическите партии\", категоричен бе Цветков.Става въпрос за партиите \"Български земеделски съюз\", \"Народняшка земеделска партия Никола Петков\", \"Гражданска сила\" и \"Национално-патриотично обединение\".Оказва се обаче, че това не са единствените партии, които не са подали годишните си отчети към Сметната палата. От общо над 130 регистрирани политически партии у нас 25 са тези, които не са подали финансовите си отчети в Сметната палата.\"Броят на партиите е над 160 като голям процент от тях не водят активна политическа дейност, което предполага, че нямат приходи, нито разходи\", обясни още председателят на одитния орган.По думите му, които не са подали отчетите си, ще бъдат глобени. Размерът на глобата възлиза от 5 000 до 10 000 лева.", "date": "2018.05.22", "title": "Дерегистрират 4 политически партии за неподадени отчети"}
{"url": "https://news.bg/politics/padaneto-na-moratoriuma-varhu-belene-e-prazen-chek-podpisan-ot-pravitelstvoto.html", "text": "\"Свалянето на мораториума за Белене е подписване на празен чек за правителството. От ДБГ сме категорични, че докато не е ясно как ще изглежда проектът, кой ще го финансира, дали държавата пак ще харчи милиарди левове от бюджета, не трябва да пада забраната за строеж\", коментира пред НоваТВ Димитър Делчев, председател на \"Движение България на гражданите\".\"От 2009 година до днес премиерът Борисов е преминал многократно от фазата, че Белене е гьол до това, че е необходим проект. Ако АЕЦ се управлява, както държавата в момента, с постоянно включване и изключване, той несъмнено ще гръмне. Трябва да се внимава с този проект\", обяснява Делчев.ГЕРБ, БСП и ДПС са се прегърнали за АЕЦ \"Белене\", истинската опозиция, която я е грижа за бъдещето на България, е извънпарламентарната демократична общност, каза той.Според Делчев проектът \"Белене\" отдавна не е икономически, а политически. Правителството на Борисов постоянно се опитва да бута държавата на изток, а българската енергетика няма нужда от това да става още по-зависима от Кремълската политика, допълва Делчев.Председателят на ДБГ коментира, че последната нотификация от ЕС за проекта е от 2007 година и е необходима нова, което означава, че рестарт не може да има преди да бъдат попитани европейските ни партньори за нова 22-милиардна централа с източни пари.\"На хората от Северна България не им е все едно къде ще се съхранява отработеното ядрено гориво, дали е е до Плевен, до Монтана или Видин. Правителството без да е решило проблемите, не трябва да създава нови\", добяви Димитър Делчев. ", "date": "2018.05.22", "title": "Падането на мораториума върху „Белене“ е празен чек, подписан от правителството"}
{"url": "https://news.bg/regions/samosval-se-obarna-kray-blagoevgrad.html", "text": "Самосвал се обърна край Благоевград.При инцидента леко е пострадал водачът на тежкотоварното превозно средство, съобщи БГНЕС.На мястото на произшествието са пристигнали екипи на \"Пътна полиция\" и \"Спешна помощ\". Мъжът е транспортиран до болницата в Благоевград.Самосвалът с марка \"Волво\" се преобърнал при разтоварване. Инцидентът е станал към 9 часа тази сутрин във вилната зона на квартал \"Изгрев\" на областния град.", "date": "2018.05.22", "title": "Самосвал се обърна край Благоевград"}
{"url": "https://news.bg/int-politics/izrael-parvi-v-sveta-izvarshil-udari-s-noviya-iztrebitel-f-35.html", "text": "Командирът на военновъздушните сили на Израел Амикам Норкин разкри, че изтребителят американско производство F-35 е извършил най-малко два въздушни удара, което по думите му е направило Израел първата страна в света, която използва в реални бойни действия невидимия за радарите изтребител, съобщават израелските медии.\"Ф-35 вече провежда летящи мисии. Ние сме първите в света, които провеждат оперативни удари с Ф-35\", посочи Норкин на конференция на началници на военновъздушните сили от цял свят, които са на посещение в Израел.Норкин не е уточнил кога са били извършени тези две нападения.Израел започна да получава стелт изтребителя от пето поколение от САЩ през декември 2016 г. Самолетът беше обявен за готов за бойни действия приблизително една година по-късно.Норкин е разкрил оперативните употреби на Ф-35, докато е показвал на военачалниците снимка на изтребителя, летящ над ливанската столица Бейрут, което може да се разглежда като скрита заплаха за базираната в Ливан \"Хизбула\", която в Израел е обявена за терористична групировка.Междувременно израелските въоръжени сили са ударили наблюдателен пункт на \"Хамас\" в южната част на Ивицата Газа по-рано днес в отговор на това, че отделни лица са проникнали на територията на Израел.\"Преди малко редица заподозрени проникнаха в Израел и подпалиха военен пост. В отговор танк на израелските въоръжени сили удари наблюдателен пост в южната част на Ивицата Газа. Няма ранени. Израелските въоръжени сили наблюдават събитията от самото им начало\", се посочва в изявление на израелските военни.По-рано израелските въоръжени сили заявиха, че \"нападатели се опитаха да обстрелват израелско превозно средство близо до село Наама, западно от Рамалла\".", "date": "2018.05.22", "title": "Израел първи в света извършил удари с новия изтребител F-35"}
{"url": "https://news.bg/weather/predimno-slanchevo-vazmozhni-sa-buri-i-gradushki.html", "text": "Днес в на повечето места ще преобладава слънчево време - по-устойчиво над Източна България.Над западните райони в следобедните и вечерните часове ще се развива значителна купеста и купесто-дъждовна облачност. На някои места се очакват краткотрайни валежи, с гръмотевична активност. Възможни са и градушки.В източните райони в сутрешните часове са възможни мъгли и ниска облачност.Вятърът ще бъде слаб до умерен, ориентиран от изток и североизток.Максималните температури ще бъдат в интервала 23-28 градуса.Минималните са между 11 и 16 градуса.", "date": "2018.05.22", "title": "Предимно слънчево, възможни са бури и градушки"}
{"url": "https://news.bg/int-politics/rusiya-e-platila-25-000-evro-za-chasten-samolet-na-deputati-ot-alternativa-za-germaniya.html", "text": "Русия е платила най-малко 25 хиляди евро за пътуване на трима политици от дяснопопулистката \"Алтернатива за Германия\" до Москва с частен самолет, съобщи Дойче веле.По данни на в. \"Франкфуртер алгемайне цайтунг\", става дума Фрауке Петри, Маркус Претцел и Юлиан Флак, които през февруари 2017 г. са посетили руската столица. Двама от тях вече са потвърдили пред вестника детайли за пътуването.Политиците, които по това време са били депутати от Европейския парламент и от местния парламент на германската провинция Долна Саксония, са били длъжни да официално обявят в парламента кои са източниците, финансирали пътуването, но не са го напарвили.Председателят на комисията по външните работи на германския Бундестаг Норберт Рьотген поиска обяснения от \"Алтернатива за Германия\".\"За какъв депутат от местен или от федералния парламент руската страна би изпратила частен самолет и би платила 25 хиляди евро!\" - посочва Рьотген.Фрауке Петри и Маркус Претцел към момента вече не са членове на \"Алтернатива за Германия\", Юлиан Флак все още е член на партията.", "date": "2018.05.22", "title": "Русия е платила 25 000 евро за частен самолет на депутати от „Алтернатива за Германия“"}
{"url": "https://news.bg/press/prokuraturata-se-zae-s-tasko-ermenkov-zaradi-feyka-s-otrovenata-voda-razshiryavat-metroto-do-simeonovskiya-lift-ruskata-presa-unizhi-balgariya.html", "text": "Скандалът с фалшивата информация за отравяне на водата в София е сред водещите теми на вестниците във вторник.\"Партия ГЕРБ поиска оставката на депутата от БСП Таско Ерменков, който предизвика паника със своя публикация във фейсбук, че водата в София е отровена, и подаде сигнал срещу него в прокуратурата. Надяваме се акцията на Таско Ерменков да не е координирана с БСП, но за да имаме доказателства, призоваваме опозицията да поиска оставката му, каза депутатът от ГЕРБ Тома Биков след внасяне на сигнала в прокуратурата. Биков смята, че постъпката на Ерменков нарушава базовото доверие между институциите и гражданите и ако има действителен проблем, хората няма да знаят на кого да вярват. \"За нас действията на г-н Ерменков са провокация към националната сигурност на България. Като народен представител г-н Ерменков, ако е бил загрижен, е имал възможност да провери\", каза Биков. \"За нас неговото поведение е продиктувано или от тотална неадекватност, която е недопустима за народен представител, или от злоумишлени действия в нарушаване на националната сигурност на България\", коментира Биков. \"Ние сме озадачени и от бившия кмет на Шумен, който в същия период от време публикува във \"Фейсбук\" информация, че Шумен е облъчен от радиоактивни вещества. Надяваме се, че това не е координирана акция на БСП\", каза още Биков. \"Изискването към качеството политик е много голямо - не може Таско Ерменков за елементарни политически цели да употребява такива инструменти\", каза и председателят на правната комисия в парламента Данаил Кирилов (ГЕРБ). В сигнала до главния прокурор са посочени два състава - разпространение на неверни сигнали и твърдения за заплаха и за наличие на специална цел - смут и страх в населението, което е специална цел на престъплението тероризъм. Според Кирилов твърденията на Ерменков са предизвикали много сериозна обществена опасност. \"Справките на \"Софийска вода\" са публично достъпни\", заяви Кирилов. \"И за двата престъпни състава - престъпленията са тежки, т.е. престъпленията се преследват по общ характер, така че главният прокурор би могъл да поиска снемане на имунитета на народния представител съобразно конституцията\", допълни Кирилов. \"Всеки може да иска оставката на когото си иска, но работата на един народен представител е да пита дали има проблеми\", отговори на ГЕРБ заместник-председателят на БСП Кирил Добрев...\" - в. \"Дневник\".\"БСП все още нямат позиция за своя депутат, но зам.-председателят на партията Кирил Добрев го поощри с думите, че \"работата на един народен представител е да задава въпроси и да пита дали има някакви проблеми\". \"Ако не бяха подобен тип въпроси, нямаше в Хасково да разберем, че има проблем с урана във водата\", каза той. Съобщението на Таско Ерменков в социалната мрежа, че водата в София е отровена, предизвика поредица от опровержения на Столичната община, \"Софийска вода\", Регионалната здравна инспекция и дори Агенцията за ядрено регулиране. Според ГЕРБ постъпката на Ерменков нарушава базовото доверие между институциите и гражданите и ако има действителен проблем, хората няма да знаят на кого да вярват. В сигнала до главния прокурор са посочени два състава - разпространение на неверни сигнали и твърдения за заплаха и за наличие на специална цел - всяване на смут и страх в населението, което е сравнимо с тероризъм, обясни Данаил Кирилов (ГЕРБ). По думите му твърденията на Ерменков са предизвикали много сериозна обществена опасност. \"Проведох личен разговор с Таско Ерменков. Прочетох поста му вчера. В този пост има само въпроси. Още повече Таско ме увери, че е сезиран от служители в Столичната община и РИОСВ. Вчера разбрах, че и ДАНС, и полицията имат такива сигнали\", репликира Кирил Добрев (БСП). А Ерменков написа отново в социалните мрежи, че се спекулира със съобщението му. То било призив към институциите, а публикациите му във \"Фейсбук\" са лични и не изразяват позицията на БСП. Днес се очаква парламентарната група на левицата да обсъди казуса...\" - в. \"Сега\".\"Ангел Кунчев: Няма проблем с водата в София! Водата тук е най-чиста в Европа Категорично няма замърсяване на водата в София. Имаме 72 точки, от които всекидневно взимаме проби. В петък, когато бяхме сезирани за слуховете, направихме извънредни проверки, включващи над 500 показателя. Пробите бяха отрицателни. Това каза Станислав Станев, директор \"Експлоатация и поддръжка\" в \"Софийска вода\" в ефира на БТВ. \"Аз не знам друг продукт, който да търпи такава жестока форма на контрол най-вече в столицата. Подразни ме фактът, че се хвърля сянка върху един продукт, който се използва от толкова много хора. За разлика от другите показатели на околната среда, водата в София е най-чиста в Европа\", това заяви главният държавен здравен инспектор д-р Ангел Кунчев. \"Това, което бих апелирал всеки софиянец, който има притеснения за качеството на водата да се свърже със Софийска вода\", призова Станев. Д-р Кунчев успокои, че партията-майка вече не решава и ситуацията като с Чернобил не може да се повтори. \"Живеем в глобален свят и информация не може да се скрие\", увери той. Кунчев разкри, че е бил подразнен от факта, че информацията е дошла не от случаен човек, а от депутат. \"Анализираме ежедневно водата, ако има някаква индикация за качеството, разбираме веднага. Язовирите на София са строго охранявани и е много сложна хипотезата за изпускане на химикали\", уточни Станев. \"При качеството на софийската вода, да кажеш, че водата е отровна и да изплашиш хората, е отвратително. Този слух е изключително вреден и злонамерен\", подчерта д-р Кунчев.\" - в. \"Стандарт\".\"Софийската градска прокуратура започва проверка по сигнала на ПП ГЕРБ срещу депутата от БСП Таско Ерменков заради публикацията му, че водата в София е отровна. Това каза прокурор Румяна Арнаудова, говорител на главния прокурор... \"Главният прокурор изпрати този сигнал за извършване на проверка на компетентната прокуратура - Софийска градска прокуратура. Доколкото в сигнала се твърди, че деянието на Таско Ерменков по публикуване на твърдение в профила си, че водата в София е отровна или заразена и затова съществува огромна опасност за живота и здравето на хората на София, сочи евентуално на престъпление по чл. 326 от Наказателния кодекс - това е за предаване по радио, телефон или друг начин, в случая чрез \"Фейсбук\", на неверни повиквания за тревога\", обясни Арнаудова и уточни, че започва проверка на Софийската градска прокуратура по тези твърдения, за да се съберат данни за това извършено ли е престъпление или не. \"Доколкото обаче в самия сигнал е посочено, че е възможно да е извършено и престъпление по чл. 108а, ал. 1 и това е тероризъм, в случай, че данните, които събере Софийска градска прокуратура, потвърдят това твърдение от народните представители, преписката ще се изпрати в Специализираната прокуратура, която пък е компетентна да проверява сигнали за тероризъм\", каза още Румяна Арнаудова...\" - в. \"Труд\".\"От 5 до 15 г. затвор предвижда НК по чл. 108а от НК - един от двата, по които ГЕРБ внесе до главния прокурор Сотир Цацаров сигнал срещу депутата от БСП Таско Ерменков. Причината - вчера социалистът вся паника, че водата на София е отровна. Това обясни председателят на парламентарната правна комисия Данаил Кирилов. Основните текстове от НК, по които Ерменков е уязвим, са в чл. 326 ал. 1 и 2, и те са свързани със 108а. \"Като депутат Ерменков има всички правомощия да иска информация. След като не го е направил, той е или тотално неадекватен, или е имал злоумишлени цели. И в двата случая БСП трябва да му поискат оставката или да го изключат от парламентарната група\", отсече депутатът от ГЕРБ Тома Биков. Двамата с Кирилов току-що внесоха сигнала в Съдебната палата.\" - в. \"24 часа\".Посещението на президента Румен Радев в Русия също е сред водещите теми.\"България се нуждае от преки доставки на руски газ през Черно море. Може да наречем това \"Български поток\", заявява президентът Румен Радев в интервю за руския в. \"Комерсант\", публикувано днес и цитирано от ТАСС и БТА. Радев изтъква, че такъв път за доставка на гориво ще отговаря на нуждите за енергийна сигурност и ефективност не само за България, но и на целия Европейски съюз. Президентът посочва, че такъв подход се диктува от здравия разум. \"Както за Русия, така и за България логичен избор за разширяване на доставките на руски природен газ в Европа е път през българска територия. Затова е в наш общ интерес да получим пряко руски газ на черноморското крайбрежие на България\", посочва българският държавен глава. България не може да закупи допълнително от Русия изтребители МиГ, тъй като според утвърдените от българското правителство изисквания самолетите трябва да са произведени и да са на въоръжение поне в една страна членка на НАТО или ЕС, каза още президентът Румен Радев... В интервюто Радев съобщава, че отново ще покани руския президент Владимир Путин да посети България през 2018 г...\" - в. \"24 часа\".\"Русия винаги е била стратегически партньор в енергетиката като доставчик на природен газ, нефт и ядрено гориво, като участник в поддръжката и модернизацията на енергийни съоръжения и мощности в България. Сигурността на енергийните доставки е изключително важна и за България, и за ЕС, каза президентът Румен Радев в началото на срещата си с руския премиер Дмитрий Медведев в Дома за приеми на правителството на Руската федерация в Москва. Затова се надявам и нашите правителства да преразгледат възможността за пряка доставка на газ от Русия през Черно море, каза Радев. В течение сте, че имаме възобновяване на проекта за АЕЦ \"Белене\" като тема за дискусии и решения в българското правителство и в парламента, ще бъдете запознати с хода на тези дейности, понеже това съживяване на проекта предполага и руско участие, добави Румен Радев. Нашите две държави имат едно огромно предимство - че нашите отношения не се базират само и единствено на икономически интерес. Свързани са с дълбоки исторически, духовни и културни връзки. Русия винаги е била важен търговско-икономически партньор, каза Радев. По думите му стокообмен от 3,6 млрд. евро за изминалата година е добро число, но е далеч от предишните ни резултати и от нашите възможности, и затова е много важно да се направи преглед, да се види в какви области можем и трябва да развиваме по-динамично отношенията... Радев благодари за поканата, отбелязвайки, че за българската страна тази среща е изключително важна, защото възстановява диалога между двете страни на най-високо равнище, прекъснат от много години. Той е важен за плодотворни отношения във всички останали области от взаимен интерес, каза българският президент. Той отбеляза, че срещата се провежда и в навечерието на светлия за всички българи и славяни Ден на българската просвета и култура и на славянската писменост. Благодарим за поканата ви да отбележим този важен за всички славяни празник и тук...\" - в. \"Стандарт\".\"България опитва да си заслужи \"газова прошка\" от Русия\", \"Президентът на България временно заобича Русия заради газа\" и \"Газово дежа вю\" - това са част от първите коментари в руските медии по повод предложението на гостуващият от днес в Русия български президент Румен Радев да се съживи идеята за преки доставки на руски газ през Черно море до българския бряг. Тонът на коментарите се движи от унизително отношение към България до припомняне, че в парламентарна република със силна роля на правителството Радев няма почти никаква дума за изпълнителната власт и че ходовете му в Москва приличат повече на опит да се представи в родината си като някаква политическа алтернатива на мнозинството. Освен това подкрепата му за АЕЦ \"Белене\" (\"защото няма как да се построи без участието на Русия\") и лансирането на идея за \"Български поток\" през Черно море идват малко след съобщението на енергийното министерство в София, че от 2020г. България може да започне да получава първия природен газ от Азербайджан (на 13 юни министър Теменужка Петкова ще е в Баку за конференция \"Южния газов коридор и енергийната сигурност на Югоизточна Европа) и малко преди очакваното за 24 май съобщение от Брюксел, че след 7 години разследване има споразумение с \"Газпром\" да направи отстъпки от досегашната си политика и ценообразуване в Източна Европа. Изданието \"Взгляд\" използва силно саркастичен тон в коментара си като заявява, че \"българите опитват да скочат на потеглящия руски газопровод\". В текста се говори, че е ирония на съдбата фактът, че \"именно такъв газопровод Русия искаше да строи преди броени години, но София предаде Москва и под натиска на САЩ забрани строителството\". \"При какви условия Русия би простила на България и би дала разрешение за подобен газопровод?\", пита \"Взгляд\", където определят думите на Радев като \"откровено анекдотични\" и твърдят, че България щяла да получава по 3 млрд. долара всяка година от транзит на газ. (Бел. ред. - това прилича на думите на Путин в България от 2010г., за 2.4 млрд. долара приход от транзит, но тогава ставаше дума за невероятните 63 млрд. куб. м газ годишно и за 15 години период от началото на експлоатацията, в който българите нямаше да получават нищо; никой не е оповестявал официално колко би бил приходът на България, но за близки до реалността се сочеха газови обеми поне 4 пъти по-малко и суми в рамките на не повече от 60-70 млн. долара годишно). \"Взгляд\" възниква преди 13 години като опит да се конкурира с авторитетни издания като \"Ведомости\" и \"Комерсант\", но бързо се превръща - по признание на бившия му главен редактор Александър Шмельов - в един от най-активните рупори на пропагандата на Кремъл. През 2007-2008г. името на \"Взгляд\" става нарицателно за този тип употреба на медиите, включително защото в планирането на работата му участва и Алексей Чеснаков, зам.-ръководител на управлението за вътрешна политика към президента Путин. От август 2017г. изданието е под контрола на Експертния институт за социални изследвания, свързван с администрацията на президента на Русия...\" - в. \"Дневник\".Вестниците съобщават също за разширяването на софийското метро през следващите години.\"В Столичната община има готови предложения за продължаване на метрото до различни части на града, както и удължаване до Симеоновския лифт близо до Околовръстното шосе. Проектите са свързани, като от общината имат и вариант за връзка между метростанция и продължението на лифта. Това каза главният архитект на София Здравко Здравков пред журналисти днес. Продължения на метрото и нови станции може да има в районите на \"Студентски град\", през \"Гео Милев\" до \"Слатина\" и \"Сименово\" по Околовръстното шосе след район \"Младост\". Проектът за продължението е готов, качен е на сайта на ръководеното от Здравков направление и ще премине обществено обсъждане на 31 май от 18.30 часа на третия етаж в сградата на ул. \"Сердика\" 5. Здравков каза, че се водят преговори със собствениците на терените в подножието на планината Витоша след Околовръстното шосе, над които би преминавало продължението на лифта...\" - в. \"Дневник\".\"Столичната община е готова с предложенията си за удължаване на метрото в града, обяви главният архитект Здравко Здравков. Проектът предвижда 4 разширения, сред които връзка на метрото с кабинковия лифт към Витоша, станции в Студентския град и до \"Арена Армеец\". Едната нова отсечка предвижда продължение на метрото от Бизнес парка до ИКЕА и София Ринг мол, с което да може да се прави и връзка със Симеоновския лифт, за който също се предвижда да се удължи до околовръстното шосе. Новият участък ще има и друга спирка - на \"Камбаните\". Мотивът на общината е, че на \"Камбаните\" има \"висока интензивност на застрояване\", а свързването на лифта с метрото ще подобри \"достъпа до отдих и туризъм\" и ще допринесе за \"намаляване на антропогенното натоварване на Природния парк чрез намаляване на броя автомобили, навлизащи в него\". Второто трасе ще е разклонение на третия лъч, който се изгражда в момента - от Военната академия към зала \"Арена Армеец\", \"София Тех Парк\" и няколко спирки по протежение на бул. \"Цариградско шосе\". Крайната спирка ще е с кръстовището на бул. \"Йерусалим\" в \"Младост\", а общо са предвидени 7 спирки. Третото разширение ще е от сегашната последна спирка на втория лъч на \"Парадайз мол\" до Студентския град с 4 станции. Четвъртата отсечка е от метростанция \"Люлин\" по бул. \"Царица Йоанна\" до Околовръстното шосе - с междинна станция между жк \"Люлин 2\" и жк \"Люлин 3\" и крайна станция в района на хипермаркет HomeMax след Околовръстния път. Според Здравков това е участъкът, който трябва да се изгради първи и по възможност веднага след като е готов третият лъч. Идеята е с новата станция на околовръстното шосе да се осигури достъп с метро до града на всички идващи от запад, като за целта се предвижда и нов буферен паркинг за 1000 автомобила до станцията. От общината засега не се ангажират със срокове. В по-далечна перспектива се обмисля и продължаване на метрото до \"Кремиковци\"...\" - в. \"Сега\".", "date": "2018.05.22", "title": "Прокуратурата се зае с Таско Ерменков заради фейка с отровената вода, разширяват метрото до Симеоновския лифт, руската преса унижи България… "}
{"url": "https://news.bg/int-politics/nakazvayki-iran-tramp-nalya-voda-v-melnitsata-na-pekin.html", "text": "Само два дни след като Тръмп обяви излизането на Америка от ядреното споразумение от севернокитайския град Баянур потегли огромна влакова композиция. Пратката за Техеран съдържаше 1150 тона слънчогледово семе. Това бе премиерата на новото железопътно трасе, по което товарните влакове ще изминават разстоянието от вътрешността на Монголия до Иран с 20 дни по-бързо, отколкото по море. Украсеният със знамена влак имаше и символична мисия. Посланието гласеше, че и в бъдеще Иран ще си остане надежден партньор за Китай.Решението на Доналд Тръмп да се откаже от ядрената сделка с Иран и да наложи нови санкции срещу страната промени ситуацията. Русия, Германия, Великобритания, Франция и Китай обявиха, че продължават да държат на споразумението. Пекин дори възнамерява да разшири сътрудничеството си с Иран. Когато преди две години бяха отменени санкциите срещу Техеран, Китай и Ислямската република се договориха да увеличат десетократно двустранната си търговия през следващите десет години. Тези планове остават в сила и сега.Пекин иска стабилност в Близкия изток и подписа ядреното споразумение, за да предотврати по-нататъшното ядрено въоръжаване в региона. Освен това без регионалната сила Иран, новият китайски \"Път на коприната\" не би могъл да функционира пълноценно. От 2006 година насам обемът на търговските сделки между двете страни се удвои. Китай е най-големият купувач на ирански петрол. Иран разполага с десет процента от всички открити в света петролни запаси. Миналата година Китай за първи път измести САЩ от мястото му на най-голям вносител на суров петрол. Това дава на китайското правителство по-изгодни позиции в преговорите за купуване на петрол.Петро-юаниСлед като запълни оставения от САЩ вакуум в Иран, Пекин се приближи на още една крачка до мечтата си за \"петро-юан\". Международното надмощие на долара се базира и на системата \"петро-долар\" - т.е. на факта, че от 1970-те години насам петролът в света се плаща изключително и само в долари. Досега американците извличаха големи печалби от доминиращата роля на долара. Пекин иска целият внос на петрол в бъдеще да се осъществява в китайски юани.Това би ограничило значително финансовите загуби на страната от обмяната на юани в долари, а и би подсилило позициите на китайската валута като международно платежно средство. Колкото повече страни осъществяват петролните си сделки в юани, толкова повече ще отслабва ролята на долара, а оттам и политическото влияние на САЩ. По този начин автоматично ще нараства и търсенето на китайски стоки и инвестиции. Иран, Венецуела и Русия вече осъществяват петролния си износ за Китай в юани. А покрай новите санкции, все повече страни ще избягват контактите си с американската финансова система и ще търсят сближаване с Китай.Китайците са наясно, че санкциите не са ефикасно средствоЗатова Пекин няма да подкрепи налагането на повече санкции срещу Иран. Китайското правителство е разбрало, че в условията на единподобни мерки не могат да бъдат ефикасно средство за налагането на собствената външнополитическа воля. Барак Обама беше осъзнал този факт, докато Доналд Тръмп явно е убеден, че може да постигне повече в тази насока. Затова пък очевидно не му е ясно колко висока е цената, която ще трябва да плати.След споровете около опазването на климата и разправиите около търговските мита на САЩ, европейците сега вече имат още една тема, по която биха могли да се сплотят по-тясно около Китай и Русия. Дали те ще постигнат нещо - остава да видим. Защото, разбира се, те не са в състояние да принудят САЩ към отстъпки. За Тръмп вътрешнополитическият успех е далеч по-важен, отколкото това, че създава външнополитическа бъркотия. И той може да постигне този успех, ако иранците отстъпят по която и да е точка. Трябва да признаем, че опитът му не е съвсем безнадежден.", "date": "2018.05.22", "title": "Наказвайки Иран, Тръмп наля вода в мелницата на Пекин"}
{"url": "https://news.bg/int-politics/mayk-pens-predupredi-che-mozhe-da-nyama-sreshta-tramp-kim.html", "text": "Вицепрезидентът на САЩ Майк Пенс предупреди севернокорейския лидер Ким Чен Ун да не се опитва \"да изиграе\" Доналд Тръмп, ако двамата се срещнат през идния месец, предаде Би Би Си.По думите му, Тръмп може да се откаже от срещата на 12 юни.\"Ще бъде голяма грешка за Ким Чен Ун, ако мисли, че може да изиграе Доналд Тръмп\", заяви Пенс пред Fox News.Припомняме, Пхенян от своя страна също заяви, че може да се откаже от срещата, след като Джон Болтън, съветник по националната сигурност на Тръмп, предложи Северна Корея да следва \"либийския модел\" за денуклеаризация.Междувременно експертът по сигурността Хари Казианис прогнозира, че според него срещата Тръмп-Ким няма да се състои така, както е договорена към момента.\"Смятам, че тя е мъртва. Мисля го в момента, тя е мъртва. Двете страни са твърде далече една от друга.\" - коментира Казианис пред Fox News.По думите му, Северна Корея ще се стреми към денуклеаризация, при условие, че получи всичко желано по отношение на бъдещ мирен договор и бъдат свалени икономическите санкции.Вчера в. \"The New York Times\" съобщи, че американският президент се допитва до своите помощници и съветници дали да продължи подготовката за срещата на високо равнище, насрочена за 12 юни в Сингапур.", "date": "2018.05.22", "title": "Майк Пенс предупреди, че може да няма среща Тръмп-Ким"}
{"url": "https://news.bg/int-politics/tramp-podpisa-po-strogi-sanktsii-sreshtu-venetsuela.html", "text": "Президентът на САЩ Доналд Тръмп подписа указ за въвеждане на по-строги санкции срещу Венецуела, предаде Дойче веле.Американските власти посочват, че на президентските в страната президентски избори, които бяха спечелени от Николас Мадуро, е имало мащабни нарушения.Целта на санкциите е да се прекъсне достъпът до финансиране на обкръжението на Мадуро. Според Вашингтон, за да си осигурят средства, приближените на преизбрания венецуелски президент смятат да продават собственост.На американските компании и граждани се забранява да участват в покупката на каквито и да било венецуелски активи.Междувременно повечето страни от Латинска Америка отзоваха посланиците си от Венецуела за консултации. Според държавите от региона, президентските избори, спечелени от Мадуро, не са били нито честни, нито демократични, нито прозрачни.", "date": "2018.05.22", "title": "Тръмп подписа по-строги санкции срещу Венецуела"}
{"url": "https://news.bg/int-politics/pryakata-liniya-s-putin-shte-bade-bez-zriteli.html", "text": "\"Пряката линия\" с руския президент Владимир Путин, която ще се състои на 7 юни за шестнадесети път, този път ще премине без зрители, предаде Би Би Си с позоваване на два източника от средите на организаторите на събитието.По думите им, въпросите към Путин ще се задават от екрани в студиото.Събеседниците посочват, че в сравнение с предишни години, сега организацията протича при голяма секретност. Според тях, това вероятно е свързано с подготвянето на други нововъведения.Би Би Си цитира участници в миналогодишната версия на предаването, които споделят, че \"преките ефири\" с Путин са предварително режисирани, а с тези, които задават въпроси към него, се провеждат репетиции.\"Обикновено суетнята започва два месеца по-рано, но понякога трае и по-кратко. Като безплатна масовка може да ме поканят и в последния момент. Съмнявам се, че Владимир Владимирович ще се разстрои, ако не ме повикат.\" - коментира предприемачът Дмитрий Потапенко.", "date": "2018.05.22", "title": "„Пряката линия“ с Путин ще бъде без зрители"}
{"url": "https://news.bg/int-politics/sasht-prizovaha-rusiya-da-se-iztegli-ot-abhaziya-i-yuzhna-osetiya.html", "text": "Държавният секретар на САЩ Майк Помпео заяви, че Вашингтон осъжда руската окупация на грузинските територии Абхазия и Южна Осетия. Изявлението беше направено при срещата му с грузинския премиер Георгий Квирикашвили, предаде \"Гласът на Америка\".\"САЩ еднозначно осъждат руската окупация на грузинска земя. Насилственото нахлуване на Русия в Грузия е абсолютно нарушение на мира и сигурността и противоречи на основните принципи, залегнали в Устава на Организацията на обединените нации и Заключителния акт от Хелзинки. Окупираните от Русия Абхазия и Южна Осетия са части от Грузия. Съединените щати подкрепят суверенитета на Грузия и териториалната й цялост в международно признатите й граници.\" - посочи държавният секретар.Той призова Русия да изтегли войските си от окупираните грузински територии.\"Призоваваме Русия да изпълни всички свои ангажименти по споразумението от 2008 г. за прекратяване на огъня, да изведе войските си на позициите отпреди конфликта, да признае отново грузинските региони Абхазия и Южна Осетия за независими единици и да предостави свободен достъп на хуманитарна помощ до всеки от тях.\" - призова Помпео.", "date": "2018.05.22", "title": "САЩ призоваха Русия да се изтегли от Абхазия и Южна Осетия"}
{"url": "https://news.bg/world/ot-moskva-radev-pozdravyava-deytsite-na-kulturata-za-24-may.html", "text": "Държавният глава Румен Радев поздрави български и руски дейци на културата и представители на българската общност в Москва по повод 24 май - Деня на българската просвета и култура и на славянската писменост.Президентът се срещна с културните дейци в българското посолство в Москва в рамките на .По-късно днес  Владимир Путин. Срещата ще се проведе в черноморския град Сочи.На срещата Радев подчерта високото цивилизационно равнище и ценностите, които българският народ е развил и пренесъл през вековете. По думите му фактът, че в българския календар има такъв празник, освидетелства това.Румен Радев напомни и за призванието на интелигенцията да бъде обществен двигател и призова политиците да работят така, че да създават най-добри условия за разгръщане на творческия потенциал на хората на науката, изкуството и културата.\"Няма българин, който да не носи дълбоко в сърцето си спомена и признателността към учителите, създали в него жаждата към знание. На писателите, поетите, художниците, артистите, създаващи духовни ценности, на всички дейци на изкуството, културата, просветата и образованието, днес отдаваме нашата висока почит\", каза държавният глава.Президентът и съпруга му Десислава Радева присъстваха в \"Болшой театър\" на оперната постановка \"Зигфрид\" от Рихард Вагнер - част от успешните гастроли на Софийската опера и балет на престижната сцена.", "date": "2018.05.22", "title": "От Москва Радев поздравява дейците на културата за 24 май"}
{"url": "https://news.bg/politics/zaharieva-zashtitava-es-kato-nay-golemiyat-donor-na-oon.html", "text": "\"За да отговори успешно на глобалните кризи, заплахи и предизвикателства, международната общност трябва да разполага с ефикасна многостранна система, основана на универсалните ценности. Ако международните организации не преоткрият своята роля в този процес, други ще запълнят вакуума\", обясни в срещата на външните министри от Г-20 вицепремиерът и министър на външните работи Екатерина Захариева. Тя ръководи делегацията на ЕС в Буенос Айрес.\"Освен политическата подкрепа, която предоставяме на ООН, ЕС и неговите страни-членки са най-големият финансов донор в системата на ООН - ние внасяме 30,38% от бюджета на организацията и 33,17% от средствата за омиротворителни мисии. Държавите-членки на ЕС предоставят и близо половината от средствата за различните програми и фондове на ООН\", коментира Захариева.Тя призовава организацията на най-мощните икономики в света да отстоява търговски отношения, базирани на стриктните правила и практики в рамките на Световната търговска организация - СТО и да потвърди решителността, с която се противопоставя на протекционизма и нелоялните търговски практики.Приоритет на ЕС е запазването на системата за решаване на спорове в рамките на СТО, подобряване на киберсигурността във финансовия сектор и насърчаване на хибридното финансиране на инфраструктурни проекти. Само по Европейския план за стратегически инвестиции - ЕПСИ вече са осигурени 284 милиарда евро от 2015 година от различни публични и частни източници.\"Подкрепяме ЕПСИ с неговите три аспекта - финансиране, подготвяне на проекти и структурни реформи. Това ще подпомогне за намаляване на пропастта в състоянието на инфраструктурата в различните страни\", допълва Захариева. Според нея Г-20 трябва да интегрира в политиките си целите за устойчиво развитие на ООН. Захариева обяснява и колко е важно да се обърне внимание на промените в пазара на труда, като се осигурят политика за гарантиране на качествени работни места.По време на дискусията външните министри обсъждат и реформата в ООН, инициирана от генералния секретар Антонио Гутериш, фокусирана върху поддържането на мира, подкрепа за устойчивото развитие и преструктуриране на вътрешната организация. ЕС подкрепя идеите на генералния секретар особено предложенията за децентрализиране на вземането на решения.Групата на двайсетте - Г-20, е учредена през 1999 г. като формат за среща на финансовите министри и управителите на централните банки. Тя включва 19-те страни с най-големите икономики в света - Австралия, Аржентина, Бразилия, Великобритания, Германия, Индия, Индонезия, Италия, Канада, Китай, Мексико, Русия, Саудитска Арабия, САЩ, Турция, Франция, Южна Корея, Южна Африка, Япония и Европейския съюз.Членовете на Групата заедно представляват 85% от световния брутен национален продукт, генерират 75% от международната търговия и съставляват две трети от световното население.", "date": "2018.05.22", "title": "Захариева защитава ЕС като най-големият донор на ООН "}
{"url": "https://news.bg/crime/alo-izmamnik-vze-15-hil-lv-vav-valuta-ot-dyado-v-haskovo.html", "text": "Телефонен измамник взе приблизително 15 хил. лв. в различна валута от 76-годишен мъж от Хасково.На 22 май малко преди 22:00 часа в полицейското управление в града е постъпил сигнал за измамата. Възрастният мъж обяснил, че между 14:00 и 16:30 часа на домашния му телефон получил обаждане от мъж, който се представил за \"майор Иванов\".Псевдо майорът измамил дядото по схемата \"съдействие на полицията\". 76-годишният бил убеден да остави пари в близост до ул. \"Пловдивска\" в града. Той събрал наличните в дома си пари и изпълнил заръката.Изпълнявайки указанията, дядото оставил в торба общо 3250 долара, 410 евро и около 7000 лв.По-късно мъжът се върнал на мястото, на което оставил торбата и разбрал, че тя липсва. Тогава установил, че е измамен.По случая е образувано досъдебно производство и разследването продължава.", "date": "2018.05.22", "title": "Ало-измамник взе 15 хил. лв. във валута от дядо в Хасково"}
{"url": "https://news.bg/world/zaloviha-trima-migranti-v-balgarski-kamion-v-sloveniya.html", "text": "Властите в Словения откриха трима нелегални мигранти в камион с българска регистрация, съобщи БНР.Мигрантите били скрити в камиона. Те са с произход Афганистан и Пакистан.Властите са заловили бежанците на границата между Словения и Хърватска. Мигрантите вече са предадени на хърватската полиция.По информация на словенската агенция СТА за периода от петък до неделя - 18 - 20 май, отделно са заловени 82 нелегални мигранти, които опитвали да преминат границата със Словения. Бежанците били с произход Пакистан, Афганистан, Алжир, Мароко, Индия, Либия и Египет.Друг двама пък са хванати вчера, 21 май, понеделник. Те влезли в Словения от Хърватска, като преплували през река Купа. С тях имало и трети човек, но той се удавил.", "date": "2018.05.22", "title": "Заловиха трима мигранти в български камион в Словения"}
{"url": "https://news.bg/int-politics/deputat-v-ukrayna-plashi-da-sabori-krimskiya-most.html", "text": "Депутатът от украинския парламент (Върховната рада) Игор Мосийчук заплаши да събори новопостроения Кримски мост през Керченския проток. Това заяви той в ефира на телевизия \"112 Украйна\".\"Керченският мост - това е вражеска инфраструктура. Защо вражеска? Защото тя свързва окупираната територия с континенталната част на страната-агресор. Разбира се, при освобождението на Крим, при по-нататъшната деокупация, това е стратегически обект\", коментира Мосийчук.Той добавил, че всяка страна, която е в състояние на война за територията си, се стреми да унищожи вражеската инфраструктура - мост, жп гара, летище.Запитан дали лично ще унищожи моста, депутатът отговорил, че със сигурност ще го направи, бидейки министър на отбраната.Мостът през Керченския проток беше открит на 15 май лично от руския президент Владимир Путин. Дължината му е 19 километра, което го прави най-дългия мост в Европа. Русия окупира Крим през март 2014 г.", "date": "2018.05.22", "title": "Депутат в Украйна плаши да събори Кримския мост"}
{"url": "https://news.bg/int-politics/zovat-svetovnite-lideri-za-boykot-na-otkrivaneto-na-svetovnoto-v-rusiya.html", "text": "Световните лидери трябва да бойкотират ВИП ложата на руския президент Владимир Путин по време на откриването на Световното първенство по футбол през следващия месец, ако не предприеме стъпки за защита на цивилните в Сирия. Това настояха от международната правозащитна организация Human Rights Watch, цитирани от \"Франс прес\".Русия, която е домакин на най-гледаното спортно събитие в света за първи път тази година, е основен крепител на режима на сирийския президент Башар Асад и може би най-влиятелният посредник в продължаващата от повече от 7 години война.\"В домакинството на едно от най-гледаните събития в света, Русия ухажва световното обществено мнение и търси уважение\", изтъква изпълнителният директор на \"Хюман райтс уоч\" Кенет Рот в изявление.\"Световните лидери трябва да дадат сигнал на президента Путин, че ако не промени посоката и действията за прекратяване на зверствата на руските и сирийските сили в Сирия, те няма да бъдат на местата си във ВИП ложата с него по време на церемонията по откриването\", допълни Кенет Рот.Милиарди хора по света се очаква да гледат Световното първенство по телевизията, а Human Rights Watch твърдят, че отговорността на Москва за страданието на цивилните в Сирия не трябва да се забравя.Русия е основният износител на оръжия за сирийския режим и нейните сили предоставят подкрепа на терен на правителствените сили и присъдружните милиции.Правозащитната организация, чието седалище е в Ню Йорк, е документирала съвместните военни операции между Русия и Сирия, които са \"предизвикали хиляди цивилни жертви\", включително и наскоро в Източна Гута близо до Дамаск.Кенет Рот предупреди, че милиони други цивилни са изправени пред същата съдба в предстоящите операции, особено в северозападната провинция Идлиб, която все още до голяма степен не е под контрола на правителството.\"Световните лидери не трябва да позволяват спортно събитие да замазва модела на зверства в Сирия, който сега е надвиснал над повече от два милиона цивилни\", изтъкна той.", "date": "2018.05.22", "title": "Зоват световните лидери за бойкот на откриването на световното в Русия"}
{"url": "https://news.bg/int-politics/vuchich-prizovava-pravitelstvoto-da-zachita-politikata-na-sarbiya-po-patya-kam-es.html", "text": "Сръбският президент Александър Вучич призовава членовете на правителството да зачитат политиката на Сърбия по пътя към ЕС и коментира, че политиката няма да се промени или да зависи от желанията на всеки политик, съобщава \"Танюг\".\"ЕС е нашата политика, но и поддържането и подобряването на приятелството с традиционните приятели и съюзници като Русия и Китай. Тази политика се определя от сръбските институции и няма да се промени от желанията на някой политик в Сърбия\", коментира Вучич.На тези, които подценяват значението на ЕС за Сърбия, Вучич обяснява: \"Ние сме поели по европейския път и съм напълно сигурен, че сме на прав път. Това е политиката на Сърбия и тя няма да се промени.\"Сърбия няма да се пазари за сроковете свързани с ЕС, но позицията на страните, признаващи Косово, едва ли ще се промени, защото те защитават политиката, която следват от 1990-та година, коментира Ивица Дачич.\"Едностранната декларация за независимост е краят на такава политика. Това е тяхната самоотбрана, но те са крайно раздразнени, защото процесът не е пълен, смятат, че е невъзможно броят на страните, които признават Косово да падне под 100\", обяснява Дачич.Той коментира, че разбира реакцията на министъра на отбраната Александър Вулин, но присъединяването към ЕС остава приоритет на външната политика на Сърбия, \"това остава приоритет, но не на всяка цена\".", "date": "2018.05.22", "title": "Вучич призовава правителството да зачита политиката на Сърбия по пътя към ЕС"}
{"url": "https://news.bg/culture/v-balgariya-ima-74-deystvashti-teatara.html", "text": "Към 2017 година в България и 74 действащи театъра.През миналата година театрите у нас са организирали общо 15 333 представления, които са посетени от общо 2 милиона и 222 хиляди зрители.Спрямо 2016 година броят на представленията в театрите у нас се покачва с 1.1%. Посещенията обаче намаляват, като регистрираният спад е с 3.2%. Средният брой на посетители на представление също намалява от 151 през 2016 г. на 145 през 2017 година.Това сочат данни на Националния статистически институт (НСИ) относно културните институции - театри, музеи, музикални колективи, библиотеки - и нивото на културата в България.Разпределението на театрите у нас показва, че най-много са драматичните театри - 35 на брой. В драматичните театри за 2017 година са проведени 6 146 представления.Куклените театри в страната са 23 на брой. В тях са проведени 5 774 представления.В България има 7 драматично-куклени театъра, в които през 2017 година са проведени 1 926 представления.У нас има и 7 оперни и балетни театъра, които са регистрирали 1 122 представления за предходната година.Оперните театри са 2 на брой. В тези културни институции през 2017 година са проведени 365 представления.През 2017 година в страната има 54 музикални колектива - 5 филхармонии, 25 професионални ансамбъла за народни песни и танци и 24 оркестъра. В сравнение с 2016 година през миналата година представленията на тези колективи са се увеличили с 0.3%. Посещенията също бележат ръст - с 3.4%.През 2017 година най-голям брой на представленията отчитат естрадните колективи, изпълняващи поп, рок, фолк и други стилове музика. Тези колективи са направили 522 концерта, които са били посетени от 229 хиляди души.Фолклорните ансамбли са провели 131 концерта, които са били посетени от 59.9 хиляди лица.Камерните и симфонични оркестри са направили 113 концерта, които са били посетени от 27.3 хиляди лица през 2017 година.В България има 191 функциониращи музеи. По тематичен обхват 93 музеи са общи, а 98 - специализирани, като в това число приспадат и художествените галерии.През 2017 година броят на експонатите в музите е 7 милиона и 406 хиляди, като се наблюдава ръст на културните ценности с 0.6% или 4 хиляди експоната.През 2017 година в музеите у нас е имало по-малко посетители спрямо 2016 година. Посещенията през миналата година са 5 милиона и 109 хиляди, което е с 2.3% по-малко от по-миналата година. Наблюдава се, че приблизително 25% от всички посещения в музеи са в дните със .През 2017 година 104 хиляди чужденци повече са посетили музеите в България, или 10.3%.През 2017 г. броят на библиотеките с фонд над 200 хиляди библиотечни единици остава непроменен спрямо предходната година - 47 на брой.Общият фонд на библиотеките у нас се състои от 34 милиона и 54 хиляди библиотечни документа, в това число книги и продължаващи издания - вестници, списания, бюлетини и други.През 2017 година посетителите в библиотеките у нас са намалели с 0.9%, достигайки до 4 милиона и 277 хиляди посещения.Броят на регистрираните читатели пък се увеличава - с 3.7%. Общият брой на читателите е 248 хиляди.Заетият библиотечен фонд е 6 милиона и 233 хил. библиотечни единици", "date": "2018.05.22", "title": "В България има 74 действащи театъра"}
{"url": "https://news.bg/crime/sadyat-upravitelka-izmamila-rusko-semeystvo-s-300-hil-lv.html", "text": "Районната прокуратура във Варна даде на съд собственичката и управителка на българска фирма измамила руснаци с 300 хил. лв. Тя заблудила руското семейство, че ще направи и реализира интериорен дизайн на къщата им в комплекс \"Златни пясъци\".От 22 юли 2011 г. до април 2014 г. 49-годишната подсъдима заблудила семейството, че ще изработи и направи интериорния проект, а те и заплатили в аванс.По сключения договор помежду им фирмата на подсъдимата трябвало да закупи мебели и да извърши необходимите строително-ремонтни дейности в жилището на руското семейство в курорта.За услугите на фирмата си тя поискала 150 хил. евро. Семейството на три пъти изплатило сумата.Делото срещу управителката е насрочено за 5 юни във Варненския районен съд.", "date": "2018.05.22", "title": "Съдят управителка, измамила руско семейство с 300 хил. лв"}
{"url": "https://news.bg/politics/sds-za-aets-belene-pomnete-svishtov-1977-ma.html", "text": "Помнете ! С този призив от партия СДС изпратиха отворено писмо, в което изразяват своята позиция относно идеите за рестарт на проекта АЕЦ \"Белене\". Сините припомнят трагедията от 4 март 1977 г. Тогава силно земетресение нанесе големи щети и взе над 100 жертви в България - само на 10 км от мястото, където сега е площадката на АЕЦ\"Белене\" - в Свищов.Но заради наложеното информационно затъмнение тогава останалата част на страната не разбира колко силно е било земетресението и че има човешки жертви и у нас.\"Съюзът на демократичните сили продължава да отстоява позицията си, че АЕЦ \"Белене\" не трябва да се строи по три основни причини: сеизмичната опасност в района, недоказана необходимост от нови мощности и проблема със съхраняването на ядрените отпадъци\", се казва в позицията на СДС.От партията на Божидар Лукарски задават три въпроса, чиито отговор очакват да получат от поддръжниците на проекта.С оглед на сеизмичната опасност, можем ли с чиста съвест да рискуваме живота и здравето на хората, които живеят в региона, питат сините.Хората на Лукарски питат защо е необходимо да харчим още милиарди левове за АЕЦ \"Белене\", при положение, че може да се инсталира закупеният вече реактор на площадката на АЕЦ \"Козлодуй\", без да покажат анализ на специалисти, дали това твърдение е екологично, икономически и безопасно осигурено.От СДС питат как ще се съхраняват ядрените отпадъци от \"АЕЦ \"Белене\". Коя община ще се съгласи да се построи хранилище на нейна територия и колко ще струва това, е въпросът, който очакват да получи отговор от правителството и президента.", "date": "2018.05.22", "title": "СДС за АЕЦ \"Белене\": Помнете Свищов 1977-ма!"}
{"url": "https://news.bg/crime/vremenno-e-spryala-deynostta-na-kat-varna.html", "text": "Временно е нарушена дейността на КАТ-Варна. Причината е технически проблем, уведомиха от МВР-Варна.Предприети са своевременни действия за отстраняване на повредата. МВР поднася извинения на гражданите за причиненото неудобство, уведомяват от местната полиция.Пирпомняме, вчера надвечер ", "date": "2018.05.22", "title": "Временно е спряла дейността на КАТ-Варна"}
{"url": "https://news.bg/int-politics/germanski-ikonomisti-skochiha-sreshtu-plana-na-makron-za-reforma-na-evrozonata.html", "text": "Изтъкнати германски икономисти се противопоставиха на предложенията на френския президент Еманюел Макрон за реформа на еврозоната, отхвърляйки ги като рискови и посочвайки, че единният валутен блок не трябва да се превръща в съюз, в който се разпределят пасивите, съобщава \"Ройтерс\".Макрон иска да се създаде отделен бюджет за еврозоната, да се назначи министър на финансите и да се превърне Европейският механизъм за стабилност, който е спасителният фонд за спешни случаи, в Европейски валутен фонд.Групата икономисти от най-силната икономика в Европа включва Юрген Щарк, бивш член на управителния съвет на Европейската централна банка, който напусна през 2011 г. след скандал относно политиката на банката, и Ханс-Вернер Зин, който е бивш ръководител на влиятелния мозъчен тръст Ifo в Мюнхен.\"Ние, 154 професори по икономика, предупреждаваме да не се разгръща европейският валутен и банков съюз в съюз на пасиви\", пишат те във в. \"Франкфуртер алгемайне цайтунг\".Идеите, предложени от Макрон и председателя на Европейската комисия Жан-Клод Юнкер, \"включват големи рискове за европейските граждани\", добавят експертите. Юнкер заяви, че Европейският съюз трябва да има министри на икономиката и финансите.Превръщането на Европейския механизъм за стабилност в общ защитен механизъм за банките би отслабило стимулите за банките и надзорните органи да се справят с лошите кредити, подчертават икономистите, добавяйки, че ако Европейският механизъм за стабилност се превърне в Европейски валутен фонд съгласно европейското законодателство, той може да бъде повлиян от страни, които не са част от еврозоната.Планираният Европейски инвестиционен фонд и друг за подкрепа на структурните реформи биха довели до \"по-нататъшни трансфери и кредити за страните от еврозоната, които в миналото не успяха да извършат необходимите реформи\", добавят икономистите.А наличието на европейски финансов министър, който контролира средства, ще доведе, чрез диалог с Европейската централна банка, до още по-политизирана монетарна политика на централната банка, подкопавайки растежа и застрашавайки просперитета в Европа като цяло.Германският канцлер Ангела Меркел призова за укрепване на еврозоната и подкрепи предложенията на германския финансов министър, който е от Социалдемократическата партия, за превръщането на Европейския механизъм за стабилност в механизъм за справяне с лошите банки.Но Меркел е категорична, че германците няма да поемат по-големи рискове и че отделните членове трябва да поемат отговорност за себе си в рамките на валутния съюз.", "date": "2018.05.22", "title": "Германски икономисти скочиха срещу плана на Макрон за реформа на еврозоната"}
{"url": "https://news.bg/int-economics/brekzit-veche-struva-na-britanskite-domakinstva-mnogo-pari.html", "text": "Гуверньорът на Bank of England, която играе ролята на британска централна банка, обяви, че решението на британците преди близо две години да излязат от Европейския съюз (Брекзит), е струвало на средното домакинство в страната 900 паунда, съобщава \"Асошиейтед прес\".В показания пред британските депутати гуверньорът Марк Карни е изтъкнал, че британската икономика е с около 1,5% по-малка от очакваното в навечерието на референдума за Брекзит през юни 2016 г.Това, добавил той, възлиза на около 900 паунда (1205 долара) на домакинство, \"което е много пари\".Въпреки че Брекзит все още не се е случил по същество, гласуването за излизане от ЕС намали стойността на паунда с около 15 процента, което повиши цената на вносните стоки и покачи темпа на инфлацията.Референдумът за Брекзит също така е ограничил бизнес инвестициите, което е допринесло за спада на икономическия растеж на Великобритания.", "date": "2018.05.22", "title": "Брекзит вече струва на британските домакинства \"много пари\""}
{"url": "https://news.bg/crime/plovdivskata-tantsyorka-medarova-otnovo-e-v-aresta-za-postoyanno.html", "text": "Пловдивската танцьорка Медарова отново е в ареста. След пет дни на свобода, пловдивският окръжен съд отменя по-леката мярка 21-годишната Габриела, съобщава .Припомняме, , която преди десетина дни удари 21-годишната студентка Катя Андреева в нощен клуб \"Мегами\" в Пловдив. Прокуратурата обжалва, а държавният обвинител Димитър Махмудиев коментира, че \"по-леката мярка не върши работа\". Той добави, че танцьорката е нарушила паричната си гаранция, когато е извършила побой над непознатото момиче.Припомняме, на 14 май по разпореждане на Районната прокуратура в Пловдив , която стана известна, след като . Тя бе задържана за срок до 24 часа за нанесена лека телесна повреда по хулигански подбуди.Адвокатът на Медарова коментира, че клиентката му е ударила без да иска с врата момичето, а не с юмрук. Обяснението е, че на Габриела й прилошало на излизане от тоалетната с приятеля й Пачо, тя се опряла на вратата и така разкървавила носа на студентката.\"Искам при родителите ми, за да се лекувам и да продължа образованието си\", заявява Медарова отново разплакана в съда. Според магистратите има достатъчно данни за извършено нападение и Медарова има лоши характеристични данни.Решението е окончателно, разтреперана Медарова отказва да й поставят белезници, но е откарана с охрана към ареста.", "date": "2018.05.22", "title": "Пловдивската танцьорка Медарова отново е в ареста, за постоянно"}
{"url": "https://news.bg/health/bls-iska-otteglyane-na-proekta-na-natsionalna-zdravna-karta.html", "text": "Българският лекарски съюз не подкрепя проекта за Национална здравна карта и настоява той да бъде върнат от Министерския съвет за доработване. Проектът за здравна карта в голямата си част не отразява становищата на комисиите за изготвяне на областните здравни карти.Това се казва в становище на Българския лекарски съюз (БЛС) за проекта за здравна карта, публикуван за обществена консултация на 24 април 2018 г.Становището е изпратено до премиера Бойко Борисов, председателя на парламентарната комисия по здравеопазване Даниела Дариткова, здравния министър Кирил Ананиев, омбудсмана Мая Манолова.Позицията на БЛС е съобразена със становищата на Районните лекарски колегии (РЛК).Националната здравна карта се базира на областните здравни карти.В становището се казва, че не е допустимо за пореден път да бъде демонстрирано пред обществото, че изпълнителната власт не е в състояние да формира издържана, стройна и аналитична политика в сферата на българското здравеопазване.От БЛС изтъкват и някои явни недоразумения в предложения проект - като например, за области Стара Загора (в града има медицински факултет), Ямбол, Пазарджик са предвидени 0 броя легла за дейности по урология. За област Сливен - 1 легло за съдова хирургия. За обл. Силистра - 0 легла за дейност по ортопедия и травматология. Считаме, че тези факти не се нуждаят от коментар.От Лекарския съюз се надяват да са грешка и определените нужди за структури по Обща и клинична патология са по една за област включително за Пловдив, Варна, Плевен, Стара Загора. Изключение прави София столица - с определени като необходими 5 структури.Това би било разбираемо, ако политиката на държавата е насочена към окрупняване и централизиране на тази специфична дейност, например в структури, достатъчно обезпечени с кадри, медицинска апаратура и консумативи, които да осигурят качествен медицински продукт и се позволи на болниците да го използват като външна услуга/компетенция, но сега не е така. Това не кореспондира и с изискванията, заложени от НЗОК като условия за сключване на договор, в които за повечето хирургични клинични пътеки се изисква структура по патология на територията на болницата или населеното място.Здравеопазването предполага прецизната оценка на правата и интересите на всички граждани, но за приемането на Националната здравна карта, е проведено само едно заседание. На него не е имало обсъждане на предложените параметри. Проектът е изготвен изцяло от Министерство на здравеопазването, без да е разглеждан и съгласуван с всички членове на комисията и не е утвърден или приет от Националната комисия по същество.От лекарската организация припомнят, че при изготвяне на областните здравни карти, областните комисии стриктно са спазили начина на изчисление по Методиката за необходимия брой легла по видове дейности и нива на компетентност. От проекта за Национална здравна карта се вижда, че Здравното министерство е използвало данни и различна методика от публикуваната в Държавен вестник.Лекарите подчертават някои от разликите. Според методиката броят на леглата е 4 на 1000 жители, като е допустимо повишение с 10%, но не повече от 5,9 на 1000 жители.От Здравното министерство за база са взети броят използвани легла по различните специалности и нива на компетентност, преизчислени на 100% използваемост, т.е. заети 365 дни в годината.Броят на леглата е определен на база отчетен брой леглодни по клинични пътеки към Здравна каса, умножени по незнайно какъв коефициент, за да се прибавят и лекуваните платени пациенти или неосигурени и неотчетени към НЗОК.Така полученият брой легла се преизчислява при използваемост около 75% и се получава броят легла по дадена специалност, определени като \"конкретни потребности\".При разпределение по нива на компетентност от БЛС отчитат, че са спазени процентните изисквания за съотношение. Първо:второ:трето ниво на компетентност са съответно за Терапевтични - 40:20:20, Хирургични - 10:60:30 и Педиатрични - 50:40:20.Дава се възможност на области, в които разкритите легла от III ниво на компетентност да са по-висок процент. Областната комисия да предложи по-голям брой легла от изчислените, като тези легла ще се използват за лечение на пациенти от други области на регионално ниво.\"Разпределението по брой и нива на компетентност е на база отчетени в НЗОК дейности, т.е., ако дадено лечебно заведение има 30 легла трето ниво на компетентност и на тях са извършени дейности от I, II и III ниво в съотношение 70:20:10, в проекта се залага, че има необходимост от 21 легла първо ниво, 6 легла второ ниво и 3 легла трето ниво на компетентност. Така изчислен, броят легла по нива и видове не отговаря на процентното разпределение, заложено в Наредбата\", се казва в становището на БЛС.Сред другите им мотиви за неприемането на проекта за Национална здравна карта е и разминаването между изготвените здравни карти от Областните комисии, които изцяло отговарят на заложените изисквания на методиката, изработена от Министерство на здравеопазването и подадените статистически данни по области.В Областните здравни комисии не са използвани данни за извършени медицински дейности за 2017 г. по нива на компетентност и при работата си при определяне на броя легла комисиите са се съобразявали само с изискванията на Наредбата.Предложената от Министерството на здравеопазването Национална здравна карта представлява обработени статистически данни за отчетената през 2017 г. дейност, събрани от всички лечебни заведения за дадена област по всички специалности.Изчислените на този принцип легла са предложени от МЗ като конкретни потребности от легла, включени в НЗК, и за които впоследствие от Здравната каса (НЗОК) ще сключва договор за финансиране по линия на здравно осигуряване. Така заложените в Здравната карта брой легла по нива на компетентност драстично се различават от предложените от областните комисии, пишат от БЛС.От съсловната организация пишат, че е некоректно да се използват данни за съществуващи лечебни заведения с разкрити брой легла по видове и нива на компетентност към 31.12. 2016 г. при определяне на потребностите след 01.04.2018 г. В този период, голяма част от лечебните заведения са променили своята дейност - и като разрешение за дейност, и като ниво на компетентност, мотивират несъгласието си от БЛС.Разпределението в проекта на НЗК на леглата по нива на компетентност буди сериозно притеснение, предвид текстовете, залегнали в Националния рамков договор за медицински дейности 2018 г. /по-конкретно чл. 275, ал. 1, т. 4 и чл. 345, т.7/. Може да се предположи, че ако Здравната карта се приеме в предложения от министерството вариант с определените в него брой легла по ниво на компетентност, това ще доведе до преустановяване на болничното лечение по някои специалности още към средата на съответния месец, тъй като при надхвърляне броя легла по договор с НЗОК дейността няма да бъде заплащана. Това ще наруши правата на здравноосигурените лица за достъп на временна, адекватна и в достатъчен обем болнична медицинска помощ по определени специалности, обясняват от лекарската организация.Те уточняват, че е некоректно и използването на термина \"фактически използвани легла\", защото реално това са \"фактически финансирани легла\" поради лимитиране на дейността на болничните лечебни заведения.При сега съществуващия начин на отчитане към НЗОК по видове легла, не е включена дейността на терапевтичните непрофилирани легла. В момента действащият Националният рамков договор позволява сключване на договор с лечебни заведения за болнична помощ за изпълнение на клинични пътеки във вътрешно отделение. Липсата на непрофилирани терапевтични легла в Здравната карта ще ограничи правото на болниците да сключат договор с НЗОК. Това ще доведе до влошаване на качество на болничната медицинска помощ и достъпа до нея, като потърпевши ще бъдат единствено здравноосигурените лица.В проекта на Здравната карта са определени конкретни потребности от легла за активно лечение. В тях се включват медицински дейности: интензивни грижи, хирургия, педиатрия, терапевтични, акушерство и гинекология. Те са с около 6000 по-малко от съществуващите в момента. Намалени са около 2500 хирургични легла, 2000 терапевтични, 760 акушеро-гинекологични, 375 педиатрични и 285 легла за интензивни грижи.Според лекарите е подходено напълно механично при определяне на нуждите от съответната болнична медицинска помощ. Изискванията за нива на компетентност са отнесени към легла, а не към цялостната структура - клиника/отделение. Не е взето предвид, че към настояшия момент липсват стандарти по дванадесет важни медицински специалности (хирургия, анестезия и интензивно лечение, кардиология, неврохирургия, урология, медицинска онкология и др.).При определянето на потребностите на населението и наличието на съответни медицински структури за тяхното покриване не са взети предвид алгоритмите на клиничните пътеки. Това само по себе си води до механично затваряне на работещи клиники/отделения, категорични са от лекарския съюз.От БЛС отчитат като плюс определените нужди от легла за продължително лечение и палиативни грижи са повече от съществуващите в момента. Те обаче припомнят, че този вид медицинска помощ не е гарантиран от държавата, тъй като не е осигурено необходимото финансиране. За палиативни грижи, например, НЗОК заплаща единствено 20 дни за онкологично болни пациенти в терминален стадий. От друга страна са заложени толкова високи стандарти, че общинските болници не са в състояние да сключат договор за изпълнението им.От Лекарския съюз обръщат внимание, че съгласно чл. 29, ал. 3 на Закона за лечебните заведения /ЗЛЗ/, в техния състав влизат: областният управител, представители на Регионалните здравни инспекции, на Районната здравноосигурителна каса, районните колегии на БЛС и на Български зъболекарски съюз, на Българска асоциация на професионалистите по здравни грижи, на пациентски организации и представители на всяка една община.Както е видно, законодателят справедливо е определил по компетентност именно членове, които познават в детайли структурата и функциите на здравеопазването на местно ниво, отбелязват от БЛС.", "date": "2018.05.22", "title": "БЛС иска оттегляне на проекта на Национална здравна карта"}
{"url": "https://news.bg/regions/prokuraturata-da-proveri-zam-ministar-jovev-za-nebostargacha-v-lozenets.html", "text": "Градската прокуратура да провери действията на заместник министър Валентин Йовов по отношение на незаконно строителство в Лозенец. Това искат в писмо до градски прокурор Емилия Русинова от Инициативен комитет \"Лозенец\", представляван от Никола Вапцаров и Войслав Тодоров.Мотивът за проверката на зам.-регионалният министър Йовев е, че той е облагодетелствал трети заинтересовани лица, пишат от Инициативния комитет \"Лозенец\".Повод за това писмо до прокуратурата е, че на ул. Златен рог (УПИ I, кв. 272А, местност Лозенец - I-ва част, район Лозенец, гр. София, Столична община)  Това противоречи на редица законови разпоредби и основни принципи на правото.След писмо на зам.-министър Йовев от дирекция \"Национален строителен контрол\" и Главният архитект на София - арх. Здравко Здравков смятат, че строителството на сградата може законно да продължи до 2020 година. Разрешителното за строеж на този небостъргач е изтекло дори и след удължаването с 5 години според ЗУТ. Това удължаване е било до 19.11.2017 г. и презаверяването на разрешителното за тази сграда е еднократно, пишат от Инициативния комитет.Тъй като към 19.11.2017г. строителството на сградата не е завършено, а разрешението е изтекло и няма процедура по действащото законодателство, с която може да бъде повторно презаверено, считаме, че случващото се строителство може да се категоризира като незаконно, пишат гражданите.\"Главният архитект на Столична община издава Заповед №РА51-226 от 20.09.2017г, в която допуска съществени отклонения от първоначалния проект. В посочената заповед главният архитект цитира писмо на г-н Валентин Йовев - заместник министър на МРРБ с изх. №70-00-906 от 30.08.2017 г., което определя \"срокът за завършване на строежа е 10 години от започване на строителството, а именно от датата на съставяне на протокол образец 2 (11.01.2010г.) и е валидно до 11.01.2020г.\", пише в сигнала до прокуратурата.Становището на МРРБ противоречи на закона и е без правни последици, пишат от Комитета. Те уточняват, че писменото становище на зам.-министър Йовев игнорира презаверяването на разрешението за строеж със заповед №РД-09-50-1027 от 19.11.2012 г., което оказва, че срокът на разрешителното за строеж се подновява за 5 години от датата на издаване на документа.Приемането на това тълкуване като действително, би означавало, че трябва цялата преписка по инвестиционния проект и разрешението за строеж да се гледа по действащите към август 2017г. законови разпоредби, включително по отношение на изискванията на Общия устройствен план на Столична община за максимална височина на строителството, ограничена от жилищната зона \"Жг\" до 26 метра височина на кота корниз. Въпреки това строящата се сграда предвижда на втория си етап да достигне височина от 120 метра, в противоречие с разпоредбите на ОУП на Столична община, пишат от Комитета.Гражданите акцентират, че писмото на зам.-министър Йовев за изграждането на небостъргача е тълкуване на Закона за устройство на територията (ЗУТ). По закон само министърът на регионалното развитие има право да тълкува закона. Според авторите на сигнала до прокуратурата, зам.-министърът е превишил правата си и е целял облагодетелстване на инвеститора.Подобен сигнал е изпратен и до 18 институции - до президента Румен Радев, премиера Бойко Борисов, лидерите на парламентарните групи в парламента, омбудсмана Мая Манолова, главния прокурор Сотир Цацаров.В писмото си до 18-те институции от Комитета пишат, че АРТЕКС ИНЖИНЕРИНГ извършва строителство на високо етажна сграда от 34 етажа в зона с предвидена максимална височина от 8 етажа на улица Златен Рог №10.\"Считаме, че извършваното строителство е в пълно нарушение на законодателството на Република България\", пише в сигнала до 18-те институции.\"Още при издаването на разрешението за строеж през 2007г. се вижда, че визата им за проектиране не съответства с плана за застрояване на Лозенец, приет по надлежния ред от Столичен Общински Съвет. Малко след издаването на разрешението влиза в сила Общият устройствен план на Столична община, който отрежда за горепосочения имот жилищна зона \"Жг\" с ограничение във височината от 26м, а не 120-метра, за колкото е одобрен подробният устройствен план\", гласи сигналът до президента, омбудсмана и политиците.От Комитета припомнят, че през 2012 година, разрешението за строеж е подновено, отново в разрез със закона и правилниците за прилагането му, защото при подновяването на разрешението такова строителство не е започнато, а само формално документално е издаден акт образец №2 за определяне строителна линия на имота. Не е издаден акт образец №3, който определя реално начало на строителните дейности, каквото е изискването на закона. Съгласно записната книга на обекта строителството е започнало едва 2017 година.В заповедта на арх. Здравков се допускат съществени отклонения спрямо първоначалния проект, алармират от Комитета. Първоначалното разрешително за строеж е за административна сграда, докато строителната компания Артекс инженеринг рекламира и продава сградата като жилищна. В сградата има 105 ателиета и едва 1 търговски обект и 1 офис. Ателиетата заемат всички етажи между ет. 4 и ет. 29.Наредба 7 определя за допустимо такива ателиета да се изграждат единствено в жилищни сгради, не в сгради за обществено обслужване. Фактът, че инвеститорът всъщност изгражда жилищна сграда, води след себе си редица допълнителни законови изисквания към настоящия строеж.\"Съгласно изискванията на чл. 32 ал. 1 от ЗУТ разстоянието между строящата се сграда и съседния УПИ XII от кв. 272 м. Лозенец I-ва част следва да бъдат по-големи или равни на височината на по-високата сграда, а това изискване е категорично нарушено. Разглеждането на сградата като жилищна премахва и основанията дори с ретроактивност тя да бъде категоризирана като обект от категория 2 и разрешението ѝ за строеж да е с валидност от 10 г. според поправките от 2017г.\", пише в сигнала.Това не е първото известяване на отговорните институции. Те са сигнализирани за тези нередности с № вр №6 /27.11.2017г на РО НСК София и № САГ17-ТК00-2830/27.11.2017г на Направление \"Архитектура и градоустройство\" на Столична община.До този момент не сме получили отговор от тяхна страна, пишат от Комитета.Омбудсманът Мая Манолова е поставила същите питания, но в отговора от ДНСК избягват отговорите на въпросите за изтичащите срокове на разрешението за строеж като казват кога е влязло в сила, но не посочват срок на изтичането му. От Дирекцията няма отговор и на посочените аргументи относно законосъобразността на издадена заповед от страна на главния архитект на Столична община, с която се допускат съществени отклонения на посочения проект. Отговорите именно на тези въпроси са ключови за въпросния казус.Молим всички Вас за съдействие. Въпросът е принципен и свързан пряко с проблеми отразявани многократно в докладите на Европейската Комисия за наблюдение.От Комитета молят за проверка на какво основание зам.-министър Йовов изпраща писмо №70-00-906 от 30.08.2017г, то носи ли правни последици и правомерни ли са действията на ДНСК по горепосочения казус.С решение на парламента е прието височината за застрояване на тази част на София трябва да е до 26 метра. Строителят е имал 10 години да реализира проекта и не го е направил. Законът казва, че след тези 10 години, той трябва да кандидатсва отново за разрешение за строеж и в това ново разрешение да бъдат отразени всички тези нови изисквания.България понастоящем държи председателството на европейският съюз и това задължава още повече българските институции да отстояват принципите заложени в основите на Европа и особено на принципът на правовата държава, пише в сигнала на Инициативен комитет \"Лозенец\".", "date": "2018.05.22", "title": "Прокуратурата да провери зам.-министър Йовев за небостъргача в \"Лозенец\""}
{"url": "https://news.bg/world/pod-vapros-sreshtata-tramp-kim.html", "text": "Срещата между американския президент Доналд Тръмп и севернокорейския лидер Ким чен Ун може да не се състои през юни, както е предвидено. За това намекна самият Тръмп, цитиран от Politico. Подготовката й обаче продължава. Тръмп направи изявлението по време на срещата си с южнокорейския президент Мун Дже-ин в Белия дом. Преговорите могат да бъдат отложени, ако страните не успеят предварително да се срещнат по различни въпроси, обяви държавният глава пред журналистите. каза Тръмп пред репортери в Овалния кабинет. - Вицепрезидентът на САЩ Майк Пенс предупреди по-рано Ким Чен Ун да не се опитва \"да изиграе\" Доналд Тръмп, ако двамата се срещнат през идния месец.По думите му, Тръмп може да се откаже от срещата на 12 юни.Припомняме, Пхенян от своя страна също заяви, че може да се откаже от срещата, след като Джон Болтън, съветник по националната сигурност на Тръмп, предложи Северна Корея да следва \"либийския модел\" за денуклеаризация.Междувременно експертът по сигурността Хари Казианис прогнозира, че според него срещата Тръмп-Ким няма да се състои така, както е договоренакъм момента.\"Смятам, че тя е мъртва. Мисля го в момента, тя е мъртва. Двете страни са твърде далече една от друга.\" - коментира Казианис пред Fox News.", "date": "2018.05.22", "title": "Под въпрос срещата Тръмп-Ким "}
{"url": "https://news.bg/crime/politsiyata-zadarzha-61-godishna-zhena-za-obira-v-priyuta-na-otets-ivan.html", "text": "Полицията в Дупница арестува 61-годишна жена заради кражба на дарения от храма в приюта на отец Иван в Нови хан, предаде \"24 Часа\". Кражбата е била извършена в събота.На обяд храмът е празен. В приюта разплакана влиза непозната жена и прекарва в храма повече от 25 минути.\"\", разказва какво точно се е случило отец Григорий.Жената се е опитала да отвори една от кутиите с дарения, но не е успяла, след което е разбила касата с пари от свещи и дарения. Засега не е ясно колко пари липсват. Това е било заснето от охранителните камери. Тази е втората кражба, документиран от камерите в храма. Първата е била разкрита.Кутията е отваряна за последно след Великден.\"\", коментира отец Иван.", "date": "2018.05.22", "title": "Полицията задържа 61-годишна жена за обира в приюта на Отец Иван "}
{"url": "https://news.bg/world/30-zaginali-pri-sblasatsi-v-palmira.html", "text": "Най-малко 30 сирийски армейски войници и подкрепяни от иранците милиционери са били убити във вторник, когато ислямистки бойци нападнаха военен пост край Палмира в източна Сирия, съобщиха местни жители, цитирани от \"Ройтерс\".Бойците са от групировката \"Ислямска държава\".Проведени са самоубийствени атаки в близост до язовир югоизточно от древния римски град.Те идват ден, след като правителствените сили изгониха джихадистите от последния им анклав в южната част на Дамаск след седмици безмилостна бомбардировка.\"Ислямска държава\" превзе два пъти Палмира и унищожи безценни артефакти.Бивш пребиваващ от източната част на Хомс близо до Палмира, който поддържа връзка с местните хора, заяви, че бойците са дошли от скривалища в огромната пустиня. През последните месеци бойците са засилили активността си в район, чийто терен затруднява армията, казват активисти.Сирийската обсерватория за правата на човека, която проследява конфликта, заяви, че най-малко 26 души, които се бият за сирийското правителство, са били убити, включително 17 несирийци, сред които иранци.Проправителствени сайтове за социални медии дадоха списъци на 16 офицери и войници, убити или ранени и заявиха, че потвърждават имената на убитите други.\"Ислямската държава\", която миналата година бе изтласкана от по-голямата част от долината на река Ефрат, контролира само две обсадени пустинни области в източна Сирия. Групата също залови една трета от съседния Ирак през 2014 г., но до голяма степен бе победена там миналата година.", "date": "2018.05.22", "title": "30 загинали при сблъсъци в Палмира "}
