{"url": "https://news.bg/crime/agentsiya-po-vpisvaniyata-vavezhda-po-strog-kontrol-sred-sluzhitelite-si.html", "text": "На 15.02.2019 изпълнителният директор на Агенцията по вписванията издава заповед, с която утвърждава инструкция за осъществяване дейността на длъжностните лица по регистрация в Агенцията. Заповедта е сведена до знанието на Министъра на правосъдието на 20.02.2019.Заповедта урежда осъществяване дейността на длъжностните лица по регистрация и по своята същност е резюме на законови и подзаконови актове, регламентиращи дейността на служителите в Агенцията, а именно - Кодекса на труда, ЗТРРЮЛНЦ, Устройствения правилник на Агенцията и др. Правилата в заповедта акцентират на задълженията на длъжностните лица по регистрация да прилагат стриктно закона, като не превишават правомощията си по закон, чрез прилагане на разширителното тълкуване, съобщават от ведомството.Въвеждането на тези правила към служителите на Агенцията е само част от пакет от мерки, които целят гарантиране сигурността на гражданския и търговския оборот на държавата. В тази посока, с решение на Министерски съвет от 2018г. е приет Устройствен правилник на Агенцията. Текстовете му вменяват нови задължения на Агенцията - осъществяване на административно-наказателна и дейност по анализ и методология, насочени към проследяване на стриктното изпълнение на задълженията на служителите на Агенцията.В Агенцията са получени многобройни препоръки и искания на граждани, представители на гилдията на съдиите, работодателски организации, водещи адвокатски кантори, камара на частни съдебни изпълнителни, нотариална камара и др. за въвеждане на единни правила при произнасяне на длъжностните лица в Агенция по вписванията. От създаването на регистъра има множество сигнали и заведени дела срещу Агенцията за противоречива практика при произнасяне на длъжностните лица по регистрация при идентични казуси. През 2015 година, Инспекторатът на Министерски съвет излиза с предписание за \"засилване на контрола от страна на директор на дирекция Длъжностни лица по регистрация, което да доведе до спад от отменените, като незаконосъобразни откази от страна на съда\".\"Сигурността на гражданския и търговски оборот е наш приоритет. Нямам колебания, че правилата за работа на служителите на агенцията трябва да следват стриктно закона. Именно това въвежда тази заповед. Държа тя да стане достояние на всеки гражданин или търговец, тъй като пази основно техните интереси\", каза Габриела Козарева.", "date": "2019.03.07", "title": "Агенция по вписванията въвежда по-строг контрол сред служителите си"}
{"url": "https://news.bg/world/tryudo-sazhalyava-za-eroziyata-v-doverieto-zaradi-politicheskiya-skandal.html", "text": "Премиерът на Канада Джъстин Трюдо изрази съжаление за отношението си към политически скандал, който му струва двама министри и близък съветник, но той не се извини и уверява, че законите не са били нарушени, а също така не е имало неетични действия от негова страна и екипа му, пише \"Гардиън\".Тежки последни няколко седмици. Канадците очакват и заслужават доверие в институциите и хората, които работят в тях...Взех си и ще продължа да си вземам поука от случилото се през последните дни и седмици, каза той.Министър-председателят и приближените му съветници са обвинени в оказване на натиск върху бившия главен прокурор Джоди Уилсън-Рейболд да прекрати разследване срещу инженерната компания SNC-Lavalin, която се предполага, че е подкупвала либийското правителство, за да си осигури изгодни договори за строителство.Компанията, която е наела 9000 работници в Канада, е базирана в провинция Квебек, където либералите на Трюдо се нуждаят от места, за да спечелят федералните избори през октомври.Скандалът хвърля сянка върху имиджа на Трюдо за прозрачно правителство на Канада и потенциално може да му навреди на вота.Помирителното му изказване пред журналистите днес има за цел да отклони общественото мнение от скандала.Трюдо отрича, че е замесен в случая заради партийни или политически причини. Той твърди, че е отговорен за защитата на работните места на канадците.Премиерът заяви, че е допуснал грешки и призна за \"ерозия в доверието\" между кабинета му и Джоди Уилсън-Рейболд, която беше отстранена от поста през януари, а в средата на февруари се оттегли от кабинета.Канадският премиер за първи път коментира скандала.", "date": "2019.03.07", "title": "Трюдо съжалява за „ерозията в доверието” заради политическия скандал"}
{"url": "https://news.bg/society/papata-se-sreshta-s-patriarh-neofit-prezidenta-i-premiera.html", "text": "Надявам се, че идването на папата ще се превърне в празник на вярата, надеждата и любовта. Това заяви на пресконференция в БТА апостолическият екзарх монсеньор Христо Пройков.По думите му папата идва на една среща с българите и да сподели своята обич към нашия народ. Той е изразил желанието си да отправи послание за мир и благоденствие и да благослови българите.Посещението на Папата ще бъде повод България да се окаже в центъра на световните медии, допълни монсеньор Пройков. Мотото на папа Франциск по време на визитата е \"Мир на Земята\".Годишно главата на римокатолическата църква прави не повече от 4 пътувания, като едно от тях през 2019 година ще бъде в България.Тази визита ще има траен отпечатък в политиката на България, убеден е директорът на БТА Максим Минчев. Той отбеляза, че папа Франциск идва на посещение не само като глава на римокатолическата църква, но и като държавен глава на Ватикана.Официалната програма на визитата на Негово Светейшество папа Франциск в България през месец май вече е публикувана на Самото посещение е послание на Папата към православна страна и има желание да се срещне с Патриарха на българската църква, коментира монсеньор Пройков. По думите му католиците в България са под 1%, но тенденцията е те да се увеличават.Първият ден от посещението на Светия отец, 5 май ще бъде в София, където той ще се срещне с министър-председателя Бойко Борисов, президента на България Румен Радев и представители на властта. Официалната церемония по посрещането ще се състои пред президентството. Папата ще се срещне с Негово светейшество патриарх Неофит и с членове на Светия синод.Неделната програма ще завърши със света литургия на площад \"Княз Александър Батенберг\".Света литургия ще бъде отслужена тържествено заедно с епископи и с кардиналите, които придружават главата на римокатолическата църква. Участие ще вземат и духовници, монахини и именно тази литургия ще бъде кулминацията на деня.Вторият ден от визитата ще започне с посещение на бежански център. Част от учението на папата е свързано с помощ на хората, избягали от войната. След това Светият отец ще отпътува за Раковски, където ще отслужи литургия и ще даде първо причастие, а по-късно ще се срещне с католическата общност в църквата \"Свети Архангел Михаил\" в с. Секирово.Папа Франциск ще се върне отново в столицата същия ден, за да присъства на събитие с представители на различните религиозни вероизповедания в България. На следващия ден Негово светейшество ще отпътува за Северна Македония.", "date": "2019.03.07", "title": "Папата се среща с патриарх Неофит, президента и премиера"}
{"url": "https://news.bg/comments/shah-i-mat-s-peshkata-v-persiyskiya-zaliv.html", "text": "Москва се завръща в Персийския залив. Преди няколко дни руският външен министър Сергей Лавров посети Катар, отбелязвайки първия етап от обиколката си в Персийския залив, преди да отлети за Саудитска Арабия, където бе приет от саудитския си колега Адел ал-Джубейр. Визитата на Лавров ще продължи с Кувейт и ще завърши в Обединените арабски емирства. Разговорите между ръководителя на руската дипломация и лидерите на споменатите страни трябва да се съсредоточат върху различните горещи регионални въпроси, а именно Сирия, Либия, Йемен и израелско-палестинския конфликт, пише ливанското издание L\"Orient -Le Jour.Москва възнамерява да се възползва от нарастващото си влияние в региона в резултат на военната си намеса в Сирия. Русия отново стана ключов играч в Близкия изток, тъй като Вашингтон иска да се оттегли постепенно от региона. Кремъл трябва, наред с други неща, да се стреми да насърчи страните от Персийския залив да инвестират повече във възстановяването на Сирия, след повторното отваряне на посолството на ОАЕ в Дамаск, което ще противодейства на иранското присъствие. Русия също така иска да бъде посредник по израелско-палестинския въпрос, предлагайки да домакинства преговори между страните. Турнето на Лавров се осъществява след посещенията на държавния секретар на САЩ Майк Помпео на Арабския полуостров, на съветника на американския президент и негов зет Джаред Кушнър, както и на американския пратеник за Близкия изток Джейсън Грийнблат. Без да се опитва да замени Съединените щати, Русия иска да укрепи позицията си в Персийския залив, осланяйки се на общи интереси, като се започне с петрола и енергетиката.Дипломация на високо равнище\"След военната интервенция на Русия в Сирия и ролята, която тя придоби в региона, отношенията й със страните от Персийския залив се развиха дипломатически и икономически, докато търговските потоци с тези страни през последните години не са спрели да се разрастват,\" казва Игор Деланое, зам.-директор на френско-руския аналитичен център \"Обсерво\". Богат на въглеводороди и нефт, Арабският полуостров е важна геостратегическа зона за Русия. Въпреки това, \"последното посещение в региона на руския президент Владимир Путин датира от 2007 г. и именно с това турне ще се премахне липсата на дипломация на високо равнище в залива\", казва още той.Визитата на Лавров следва да подготви бъдещото посещение на руския президент в региона, в отговор на покани от Саудитска Арабия и Катар. Саудитският принц Мохамед бин Салман и руският президент не се поколебаха да обменят енергично ръкостискане, докато се усмихваха за камерите на срещата на G20 миналия ноември. Също така управлявана от автократ, Русия изглежда е по-снизходителен партньор за Рияд, който попадна под огъня на западните критици след убийството на саудитския журналист Джамал Хашоги в консулството на страната в Истанбул през октомври 2018 г.В опит да покаже добрата воля между Кремъл и Доха, Лавров потвърди желанието на Москва \"да поддържа взаимноизгоден политически диалог и да разшири сътрудничеството между Русия и Катар в различни области\" на съвместна пресконференция с катарския си колега шейх Мохамед бин Абдуррахман ат-Тани. Тъй като катарските лидери редовно посещават Москва и имат добри отношения с Техеран и Анкара, двама от съюзниците на Кремъл, \"се очаква Доха също да направи опит да се сближи с Русия и в други области, освен газовата и енергийната\", отбелязва Деланое. Акцентирайки върху тяхното \"приятелство\" и \"добро разбирателство\", Лавров и ат-Тани заявиха, че разговорите са се фокусирали и върху енергийните и икономическите аспекти на отношенията между двете страни, както и върху спорта, още повече, че Катар е организатор на световното първенство по футбол през 2022 г., непосредствено след Русия, която беше домакин на събитието през 2018 г.Чадър по сигурносттаОбиколката на Лавров би трябвало да бъде следена отблизо от наблюдатели от администрацията на Доналд Тръмп, тъй като продажбата на руски ракети С-400 трябва да бъде обсъдена с арабските лидери. Вашингтон не гледа с добро око на възможното присъствие на руско въоръжение в Персийския залив, тъй като той разполага с военна база в този регион и предлага чадър на сигурност на своите съюзници. \"Американците се страхуват от ролята на Русия в Персийския залив и Близкия изток и няма да възприемат леко решението\" на Катар по този въпрос, казва Теодор Карасик, експерт от Gulf States Analytics, кантора за геостратегическо консултиране, базирана във Вашингтон.Шейх Мохамед ат-Тани заяви, че \"има дискусии за закупуването на различни руски съоръжения, но все още няма съгласие специално за това оборудване\", имайки предвид С-400. Лавров каза, че е подписал \"споразумение за военно-техническо сътрудничество преди година и половина и днес ние потвърдихме този документ\". Думи, които не само биха могли да обидят САЩ, но и Саудитска Арабия. В писмо, изпратено до френския президент миналия юни, саудитският крал Салман предупреди, че \"кралството има готовност да предприеме всички необходими мерки за премахване на тази система на отбрана, включително военни действия\", ако Доха се снабди със С -400, според вестник Le Monde.През юни 2017 г. Саудитска Арабия, Обединените арабски емирства, Бахрейн и Египет наложиха ембарго на Катар. Кралството беше обвинено, че финансира \"тероризма\" и поддържа твърде тесни връзки с Иран. Криза, в която Москва не се опитваше да се позиционира като арбитър, за разлика от Вашингтон. Макар съдържанието на разговорите за С-400 да остава неясно, шейх Мохамед ат-Тани заяви, че \"по отношение на покупките на оръжие от Русия (...), ние вярваме, че това не е работа нито на Саудитска Арабия, нито на която и да е друга страна \", като добави, че\" това е суверенно решение на Катар \". Трябва да се отбележи, че Рияд също подписа меморандуми за разбирателство с Москва през 2017 г., включително за възможната покупка на С-400, въпреки заплахата от санкции на САЩ.", "date": "2019.03.07", "title": "Шах и мат с пешката в Персийския залив"}
{"url": "https://news.bg/society/vpisvame-ekootsenkata-v-talona-na-avtomobila-si-po-zhelanie.html", "text": "Не е задължително екологичната категория на двигателя да бъде вписана в свидетелството за регистрация на автомобила. Това съобщиха от МВР по повод опасенията на много от шофьорите, че От полицията посочват, че много от автомобилите у нас са стари и не отговарят на изискванията за екологична категория на двигателя. По тази причина в оригиналните им свидетелства за регистрация може да липсва информация за екологичната категория, поради което тя да не е отразена и в българския талон.Такъв проблем няма при новите автомобили, тъй като те се регистрират след представяне на сертификат за съответствие, издаден от производителя. В този сертификат е записана и екологичната категория на двигателя.От МВР напомнят, че размерът на данъка се определя от общината според данни от регистъра на пътните превозни средства, поддържан от Вътрешното министерство.Когато в регистъра няма данни за екологичната категория на моторното превозно средство, се приема, че то е без екологична категория. Тя може да бъде вписана допълнително по желание на собственика след определянето й от производителя.От 1 януари тази година годишният данък за автомобилите до 3,5 т се състои от два компонента - имуществен и екологичен, като екологичният се определя от общинския съвет според екологичната категория на автомобила в следните граници:", "date": "2019.03.07", "title": "Вписваме екооценката в талона на автомобила си по желание"}
{"url": "https://news.bg/int-politics/rusiya-dava-pod-arenda-na-indiya-nova-atomna-podvodnitsa.html", "text": "Русия и Индия подписаха междуправителствено споразумение за предаването под аренда на Индия на нова атомна подводница, съобщава изданието , позовавайки се на източници.Официално потвърждение на тази информация засега няма нито от индийска, нито от руска страна.По-рано в.  съобщи, че сумата на сделката възлиза на 3 млрд. долара. Очаква се, че строителството на подводницата ще приключи до 2025 г. Срокът на арендата ще бъде най-малко десет години.Преговорите се водят от 2013 г. насам. През 2015 г. страните се договориха за техническите и финансовите аспекти на сделката, а в края на 2018 г. редица индийски медии съобщиха, че Русия и Индия са близо до междуправителствено споразумение.В момента в състава на военноморските сили на Индия влизат атомната подводница от проекта \"Щука-Б\", предадена през 2012 г. и наречена \"Чакра\". По информация на индийската страна, стойността на арендата е 600 млн. долара.", "date": "2019.03.07", "title": "Русия дава под аренда на Индия нова атомна подводница"}
{"url": "https://news.bg/world/dzhon-keli-se-distantsira-ot-tramp-rabotata-mu-v-beliya-dom-bila-nay-malko-priyatna.html", "text": "Няколко месеца след оттеглянето си от Белия дом бившият началник на кабинета Джон Кели се дистанцира от президента на САЩ Доналд Тръмп.Кели заяви пред Duke University, че задълженията му като началник на кабинета на Тръмп са били \"най-малко приятната работа, която някога съм вършил\", информира ABC News. Но той подчерта, че това е било \"най-важната работа в живота ми\".\"Ако Хилари Клинтън ме беше извикала, щях да отида\", каза той.Кели също се разграничи от презрителното описание на мигрантите от страна на Тръмп.Повечето от тях не са престъпници. Те са хора, които идват тук по икономически причини, отбеляза Джон Кели.Той остроумничи, че най-добрият му съвет към изпълняващия длъжността началник на кабинета Мик Мълвейни е да \"бяга\", но също така сериозно го призова да казва на Тръмп \"това, което трябва да чуе\".", "date": "2019.03.07", "title": "Джон Кели се дистанцира от Тръмп, работата му в Белия дом била най-малко приятна"}
{"url": "https://news.bg/crime/zadarzhaha-dvama-ot-galabovo-za-bludstvo-s-12-godishno-dete.html", "text": "Органите на реда са задържали двама мъж за сексуално посегателство спрямо 12-годишно дете.Към момента информацията е оскъдна. Пред журналисти главният секретар на МВР Ивайло Иванов и шефът на Областната дирекция на МВР в Стара Загора старши комисар Стоян Стоянов посочиха, че срещу задържаните вече има и повдигнати обвинения. За повече за обвиненията обаче трябвало да се изчака прокуратурата.Мъжете са на 49 и 51-годишна възраст. Те са а мярка арест за срок до 72 часа. Предстои държавното обвинение да поиска същите да бъдат задържани за постоянно.Посегателствата срещу 12-годишното дете били системни, това ставало в условията на продължаващо престъпление. Не е ясно обаче дали става въпрос за изнасилване или блудство.Сигналът по случая не е подаден от родителите на детето, а от друг човек, който е установен и разпитан в качеството на свидетел. Не е ясно и дали родителите на детето са го използвали за проституиране.Иванов и Стоянов не споделиха дали задържаните или детето от ромски произход. Става въпрос за български граждани.Извършителите не са криминално проявени.", "date": "2019.03.07", "title": "Задържаха двама от Гълъбово за блудство с 12-годишно дете"}
{"url": "https://news.bg/bulgaria/remont-ogranichava-dvizhenieto-v-uchastak-ot-am-trakiya-do-may.html", "text": "Заради ремонт движението по моста над река Елшишка на АМ \"Тракия\" е двупосочно в платното за София. Предвижда се смяна на гредите на моста, поставяне на нова хидроизолация, асфалтиране и хоризонтална маркировка. Очаква се ремонтът да приключи до края на май.От 13.00 часа всеки петък до 17.00 часа в събота в района на ремонтирания участък ще има две ленти в посока Пловдив и една за София, а от 17.00 часа всяка събота до 10.00 часа в понеделник ще има две ленти за София и една лента за Пловдив. Целта е трафикът да бъде улеснен в пиковите часове.За да избегнат ремонтите в участъка на моста над река Елшишка, шофьорите могат да използват следните маршрути:", "date": "2019.03.07", "title": "Ремонт ограничава движението в участък от АМ \"Тракия\" до май"}
{"url": "https://news.bg/world/srabskiyat-uchastak-na-turski-potok-vredi-na-konkurentsiyata-obyaviha-ot-es.html", "text": "Енергийната общност към ЕС обяви, че планираният от Газпром участък от газопровода \"Турски поток\" за пренос на руски природен газ през Сърбия към Европа ще навреди на конкуренцията в региона, информира \"Ройтерс\".Тази седмица сръбският енергиен регулатор AERS разреши на Газтранс да работи по проекта, изключен от Третия енергиен пакет на ЕС - реформа от 2009 г., която има за цел да интегрира енергийния пазар на Общността и да засили конкуренцията.Газтранс е собственост на базираната в Швейцария \"Южен поток Сърбия\", в която руският Газпром държи 51% от акциите, а останалите са в ръцете на сръбския газов монополист Сърбиягаз.Енергийната общност, организация на ЕС, която разширява енергийните политики на блока до евентуални бъдещи членки на Общността, коментира, че с това решение Сърбия е пропуснала възможността проектът да е в съответствие с европейските правила.AERS отхвърли или фундаментално промени всички условия на Енергийната общност, свързани с \"ънбъндлинг\" (разчленяването на отделните фази по доставка), достъп на трета страна и тарифните регулации, каза заместник-директорът и юридически съветник на Енергийната общност Дирк Бушле пред осведомителната агенция.Проектът \"Турски поток\" трябва да доставя газ за Европа през Турция, България, Сърбия и Унгария.Няма подобни молби (за освобождаване от правилата на ЕС) от операторите в България и Унгария към регулаторите, добави Бушле.Тръбата не е покрита от Третия енергиен пакет и ние съжаляваме за това, каза още той.400-километровият участък в Сърбия се очаква да бъде завършен до 15 декември тази година. Той ще е с капацитет 13,88 милиарда кубични метра газ на година.Междувременно руският вицепремиер Юрий Борисов коментира, цитиран от ТАНЮГ, че \"Турски поток\" е важен за Сърбия и за икономическото й развитие. Той подчерта, че строителството на участъка в Сърбия не зависи само от Русия, но и от Унгария и България.Борисов отбеляза още, че премиерите на Унгария и България са заинтересовани газопроводът да преминава през Сърбия от границата с България до унгарската граница.", "date": "2019.03.07", "title": "Сръбският участък на \"Турски поток\" вреди на конкуренцията, обявиха от ЕС"}
{"url": "https://news.bg/energy/izvlekli-sme-vsichki-pouki-ot-gorchiviya-yuzhen-potok-uveryava-petkova.html", "text": "\"Не е ясно дали кандидатите за изграждането на проекта \"Турски поток\" ще ползват подизпълнители. Това ще можем да го знаем в рамките на следващата работна седмица. Предстои да разберем.\" Това заяви пред bTV енергийният министър Теменужка Петкова във връзка с отворените днес оферти за изграждането на българската част от \"Турски поток\".Припомняме, по-рано днес по време на публично заседание на тръжна комисия бяха. Офертите са подали 3 консорциума съответно от Австрия, Италия и Саудитска Арабия.Петкова уточни, че компаниите са познати в международното пространство.Поръчката, проведена от \"Булгартрансгаз\", била максимално публична.\"В единия консорциум участва австрийска компания и италианска компания, във втория участват две унгарски компании и в третия компанията от Саудитска Арабия\", обясни министърът.Тя допълни, че инфраструктурата е изцяло българска и ще се финансира от \"Булгартрансгаз\". Обществената поръчка, която към настоящия момент е обект на възлагане, е за 2.2 млрд. лв. Цялата стойност на проекта е 2.7 млрд. лв.Министърът не потвърди дали страната ни има категорично одобрение от страна на Брюксел за реализирането на проекта, но подчерта, че ако бъде спазено законодателството, то няма причина това строителство да ни бъде отказано.\"От 1 януари 2020 г. ще се лишим от 110 млн. долара на година ще изгуби България след като спре да транзитира газ от Русия към Турция. Затова за нас е важно дали ще запазим ключовото си място на газовата карта на Европа или ще стане поредният консуматор\", допълни Петкова.", "date": "2019.03.07", "title": "Извлекли сме всички поуки от горчивия \"Южен поток\", уверява Петкова"}
{"url": "https://news.bg/crime/plamnala-kola-s-gazova-uredba-vdigna-na-krak-burgaskite-pozharnikari.html", "text": "Лек автомобил, оборудван с газова уредба, пламна в бургаския квартал \"Меден рудник\", информира говорителят на Областната дирекция на МВР в града Цвети Рандева.Сигналът за инцидента е получен около 18.30 часа тази вечер. Към мястото веднага са били насочени екипи на полицията и пожарната, които отцепили района и извели гражданите на безопасно разстояние от горящата кола.Пожарът е локализиран мигновено и след това напълно изгасен в рамките на 10 минути.Не са пострадали хора.По данни на собственика на колата вероятно става въпрос за техническа неизправност.Точните причини за инцидента, както и стойността на нанесените щети са в процес на изясняване от служители на Четвърто Районно управление - Бургас.", "date": "2019.03.07", "title": "Пламнала кола с газова уредба вдигна на крак бургаските пожарникари"}
{"url": "https://news.bg/crime/obviniha-mazha-izvadil-nozh-na-lekar-za-zelena-retsepta.html", "text": "Районната прокуратура в Пазарджик обвини  за медикаменти, информира БНР.При ареста на обвинения се оказало, че той е наркозависим.Припомняме, преди ден мъжът влезе в кабинета на общопрактикуващ лекар и настоя да му бъдат изписани лекарства, които са забранени за свободна продажба. Лекарят отказал, защото мъжът не бил негов пациент. Тогава обвиненият извадил нож и заплашил лекаря, че ще го убие, ако не му даде зелената рецепта.В този момент в кабинета влязла медицинска сестра, която видяло случващото се и се обадила в полицията. Нападателят е задържан, въпреки че избягал от лекарския кабинет.Държавното обвинени поиска същият да бъде задържан за постоянно.", "date": "2019.03.07", "title": "Обвиниха мъжа, извадил нож на лекар за зелена рецепта"}
{"url": "https://news.bg/regions/prez-2023-g-am-hemus-stiga-do-veliko-tarnovo.html", "text": "До 2023 г. се очаква да завърши изграждането на автомагистрала \"Хемус\" от София до пресичането . Това съобщи министърът на регионалното развитие и благоустройството Петя Аврамова при посещението си в старопрестолния град днес. Там тя участва в дискусия на тема регионално развитие.Министърът обърна внимание, че отсечката от п.в. \"Боаза\" до Велико Търново, за която в края на миналата година правителството отпусна 1,350 млрд. лв., ще бъде построена от държавното дружество \"Автомагистрали\" ЕАД с цел засилване на контрола и включването на повече държава в икономиката. В момента компанията е в процес на преговори с вносители и производители за купуване на допълнителна техника и транспортни средства. Назначават се нови служители и работници. За първия и третия от общо петте участъка, на които ще бъде разделена 134-километровата отсечка, са предприети действия за започване на строително-монтажните работи в края на април 2019 г.За другите три участъка от трасето на АМ \"Хемус\" са избрани изпълнители, които да актуализират изработените парцеларни планове, на базата на които по-късно ще се извърши придобиване на земя за държавна нужда. През тази година предсрочно ще бъдат завършени 9,3 км от Ябланица до п.в. \"Боаза\" с близо 55 млн. лв. без ДДС. Продължава строителството от другата страна на магистралата - в участъка от п.в. \"Белокопитово\" до п.в. \"Буховци\" с дължина 16,3 км на стойност близо 120 млн. лв.Преодолени са проблемите със съдебните дела, които досега блокираха работата по  съобщи още Петя Аврамова. През тази година ще бъде възложена обществената поръчка за строителството на участъка от Русе до Бяла с обход на гр. Бяла. Дължината на трасето е 76,2 км, а индикативната стойност за двата проекта е около 670 млн. лв. без ДДС. Към АМ \"Русе-Велико Търново\" и тунелът под Шипка има и заявен инвеститорски интерес за изграждане чрез концесия, напомни министърът.С кметовете на общини и представители на държавни структури в областта регионалният министър коментира и облекченията в нормативни актове, които ще улеснят административно инвеститорите и гражданите.Пред медии тя обяви, че е създадена работна група, която изготвя предложения за промени в законодателството във връзка с отчуждаването на частни имоти, попадащи в обхвата на обекти с национално значение, каквито например са магистралите. Целта е да се намери законов и приемлив от обществото начин обжалванията да не забавят реализацията на големите проекти. Идеята е да се потърси възможност за предварително изпълнение за важните проекти, като се възлагат предварително, преди приключване на съдебните дела.Така собствениците ще получават обезщетението, определено от оценителите, а ако има обжалване ще се доплаща определената от съда сума. След като текстовете бъдат готови, ще бъдат подложени на обществено обсъждане и разглеждане от Министерския съвет и Народното събрание. Министър Аврамова отбеляза, че обжалванията костват много време за реализацията на всеки проект и даде пример с отсечката на АМ \"Хемус\" от Буховци до Белокопитово, където за 15-километров участък са заведени 29 дела. \"Всичко това забавя процеса, а ние искаме да строим, защото хората от Северна България искат да имат магистрала, която като магистрала \"Тракия\" да доведе до ускорен икономически растеж, какъвто има в Южна България\", обясни Аврамова.До края на месец март ще е ясна и програмата за ремонт на Агенция \"Пътна инфраструктура\", в която ще са включени обектите, по които ще се работи през тази година. Очаква се с нея да станат ясни и тунелите, които предстои да се ремонтират в гр. Велико Търново. Освен за тях, ще се търсят средства и за ремонт на моста над река Янтра. От бюджета на министерството ще бъдат отпуснати и средства за ремонт на ВиК инфраструктура в кв. \"Варуша\", увери Петя Аврамова.Министър Аврамова информира, че след консолидацията на общините от област Велико Търново в единна ВиК Асоциация, областта ще има възможност да кандидатства за реализация на проекти с европейско финансиране, като за целта е необходимо изработването на Регионално прединвестиционно проучване, което ще покаже нуждата от инвестиции и ще приоритизира работата по модернизиране на мрежата.Министърът информира още, че ще бъдат възстановени всички надвзети суми за е-винетки заради проблемите в системата в началото на месец януари. Приемат се документи на всички, които са имали проблеми с плащанията, като на голяма част от тях средствата са възстановени.", "date": "2019.03.07", "title": "През 2023 г. АМ \"Хемус\" стига до Велико Търново"}
{"url": "https://news.bg/culture/milcho-leviev-obiden-otkazva-se-ot-pochetnoto-grazhdanstvo.html", "text": "Известният джазмен Милчо Левиев се отказа публично от званието си \"Почетен гражданин на Пловдив\". Това съобщава музикантът в писмо, адресирано до кмета Иван Тотев и \"всички, до които това писмо се отнася\", като изразява обидата си от общинската администрация, съобщи БНР.Сред причините да се откаже от почетната титла, Левиев изтъква: \"След избирането на Пловдив за Европейска столица на културата същата община прави всичко друго, освен да се отнася към мен почетно, камо ли почтено\".Джазменът подчертава, че винаги е подкрепял кандидатурата на Пловдив за ЕСК в борбата със София и се е борил за нея, а дори не е бил поканен за откриването й.Общината не го уважила и за неговия 80-годишен юбилей.\"Вашето и на администрацията Ви отношение лично към мен е като към НЕпочетен гражданин. Твърдо не одобрявам Вашата администрация и се страхувам за вредите, които тя нанася на пловдивската култура, затова официално се отказвам от званието \"Почетен гражданин на Пловдив\", пише още Милчо Левиев.От община Пловдив изразиха съжаление за реакцията на Милчо Левиев, като подчертаха, че това е негово лично решение и \"отличието се дава за заслуги, а не за очаквани привилегии\".От общинската администрация припомниха, че 80-годишнината на маестрото е била почетена с голям концерт на 10 ноември 2017 г., като община Пловдив е платила наема и озвучаването на залата, както и нощувките на музикантите. \"Милчо Левиев никога не е кандидатствал лично с проекти, но неговото Сдружение за култура и образование Милчо Левиев всяка година печели финансиране в размер на 10 000 лв. Дори в тазгодишния културен календар има спечелени проекти за 15 000 лв.\", подчертаха от община Пловдив.И добавиха, че концерт на Доминик Милър, подкрепен от фондацията на Левиев, ще се състои на 16 март. Концертът също е включен в културния календар на община Пловдив за 2019 г.Публикуваме и пълния текст на писмото на Милчо Левиев.\"Предполагам знаете, че съм отдавна удостоен от Община Пловдив като Почетен Гражданин на този Град, където съм роден и образован.След избирането на града за Европейска Културна Столица за 2019 г. същата община прави всичко друго, освен да се отнася към мен почетно, камо ли почтено.Още преди години подкрепих Пловдивската кандидатура за Културна Столица в борбата със София, за което си спечелих враг в лицето на Йорданка Фандъкова (все още кмет на София) и нейния антураж. Впоследствие всички проекти за София, които представи екипа ми с мое участие, бяха с лека ръка отхвърлени.Чух и гледах редица интервюта, включително Вашето и на директорката на INTERNATIONAL PLOVDIV JAZZ FESTIVAL (който аз основах и ръководех под името PLOVDIV JAZZ EVENINGS). В тези интервюта дори не се спомена моето име?! Миналата година навърших 80 години и не получих нито един ред поздравление от Община Пловдив. Не бях поканен и на тържественото откриване. Вашето и на администрацията Ви отношение лично към мен е като към НЕпочетен гражданин.Като гражданин твърдо не одобрявам Вашата администрация и се страхувам за вредите, които тя нанася на Пловдивската култура, затова:ОФИЦИАЛНО СЕ ОТКАЗВАМ от званието \"Почетен Гражданин на Пловдив\".", "date": "2019.03.07", "title": "Милчо Левиев обиден, отказва се от почетното гражданство"}
{"url": "https://news.bg/world/misteriozen-trus-ot-2-1-po-rihter-v-severna-koreya.html", "text": "Мистериозен трус от 2,1 по Рихтер е засечен в Северна Корея, съобщи АП.Агенцията се позова на Корейската метеорологична администрация (КМА). \"Епицентърът се измерва в близост до земната повърхност\" и се предполага, че е .Засеченият трус идва два дни след като беше съобщено, че Северна Корея възстановява част от своя терен за изстрелване на ракети на далечни разстояния в Соха. По-рано днес експерти от американския монитор 38 North потвърдиха, че военният полигон отново е \"оперативен\".Президентът Доналд Тръмп отбеляза, че ще бъде \"много, много разочароващо\", ако Пхенян започне да възстановява ядрените си обекти, след като не е постигнала споразумение за ядреното оръжие на срещата на върха в Ханой със севернокорейския лидер Ким Чен -ун.", "date": "2019.03.07", "title": "Мистериозен трус от 2,1 по Рихтер в Северна Корея"}
{"url": "https://news.bg/world/boyko-borisov-otnovo-govori-s-tereza-mey-za-brekzit.html", "text": "Министър-председателят Бойко Борисов  с британския премиер Тереза Мей. Това съобщиха от правителствената пресслужба.В разговора, който се проведе по нейно искане, Мей информира българския премиер за напредъка по Брекзит. Британският министър-председател подчерта важността на предстоящото гласуване на 12 март в британския парламент и решимостта на нейното правителство да договори излизането на Великобритания от ЕС със сделка, включително и за постигане на съгласие за границата с Република Ирландия.Двамата премиери се обединиха около необходимостта да не бъде допусната политическа нестабилност с негативно отражение върху всички в ЕС.Във фокуса на телефонния разговор между Борисов и Мей бе също напредъкът по двустранните преговори за Брекзит. Британският министър-председател изрази благодарност за доброто сътрудничество между българските и британските експерти по договарянето на бъдещите правила и процедури след излизането на Великобритания от ЕС в области като вътрешните работи, здравеопазването и социалното осигуряване.Премиерът Борисов подчерта подкрепата си за осигуряването на плавно и регулирано напускане на Великобритания при запазване на доброто сътрудничество с Евросъюза и на двустранна основа.Великобритания е стратегически партньор за България, подчерта министър-председателят Борисов.", "date": "2019.03.07", "title": "Бойко Борисов отново говори с Тереза Мей за Брекзит"}
{"url": "https://news.bg/society/11-molbi-za-platena-no-ne-otrazena-vinetka.html", "text": "В Националното ТОЛ управление към Агенция \"Пътна инфраструктура\" (АПИ) са получени 11 молби за възстановяване на парични суми за купени електронни винетики, които не са били отразени в системата.Парите са изтеглени от сметките на потребителите, но в системата не е отразено, че винетката е купена. Тези случаи са констатирани в първите дни на месец януари, когато имаше технически затруднения със системата.Постъпилите молби са обработени - на част от потребителите са върнати средствата, на останалите предстои да бъдат възстановени.Случаят на семейството от град Пазарджик, за който news.bg съобщи по-рано днес, е сред подадените единадесет молби.Молбата е разгледана и предстои да им бъде възстановена сумата. Настъпило е забавяне поради необходимостта от повторна проверка и потвърждаване на плащането, пишат от АПИ.Припомняме, .", "date": "2019.03.07", "title": "11 молби за платена, но не отразена винетка"}
{"url": "https://news.bg/world/etsb-s-neochakvano-barzi-deystviya-zaradi-otslabenata-ikonomika.html", "text": "Европейската централна банка (ЕЦБ) предприе неочаквано бързи действия в подкрепа на отслабената европейска икономика. Банката отлага вдигането на основната лихва и обяви нов пакет от евтини заеми за банките, информират АП и други медии.Банката обяви след редовната си среща, че няма да вдига основната лихва преди края на тази година. По-рано от ЕЦБ заявиха, че ще вдигнат основната лихва най-рано през есента.От Управителния съвет на банката разкриха, че ще предложат нова серия от ултраевтини заеми, за да помогнат на банките да продължат да отпускат пари на бизнеса. Програмата за отпускане на евтини заеми (TLTRO-3) ще започне през септември. Ще бъде с матуритет от две години. Схемата ще е до март 2021 г.АП коментира, че мерките изглежда са сигнал, че забавянето на икономическия растеж може да се окаже повече от един кратък период.ЕЦБ следва Федералния резерв на САЩ, който предприе курс на приспособяване с оглед признаците на забавяне на световната икономика. Федералният резерв сигнализира, че може да забави вдигането на основната лихва.Според експерти мерките на ЕЦБ са обявени по-рано от очакваното.През  и програмата за количествени облекчения, която достигна 2,6 трилиона евро. Целта на стимулите беше да се увеличи инфлацията от опасно ниските нива и да се възстанови европейската икономика от Голямата рецесия и дълговата криза в еврозоната.В същото време ЕЦБ намали прогнозата за икономическия растеж от 1,7 на сто (декември 2018 г.) до 1,1% през тази година, а за 2020 г. с 0,1% до 1,6 на сто и за 2021 г. - 1,5% (прогнозата от декември е 1,5%). Инфлацията се очаква да бъде 1,2 на сто (прогнозата от декември е 1,6%) през 2019 г. и 1,5 на сто (прогнозата от декември е 1,7%) през 2020 г., и 1,6 на сто (прогнозата от декември е 1,8%) през 2021 г.Шефът на ЕЦБ Марио Драги обяви, че решенията на банката имат за цел да увеличат инфлацията. Драги съобщи на пресконференция, че банката не е обсъждала вероятността за възобновяване на програмата за количествени облекчения.Еврото се обезцени с 0,43% спрямо щатския долар и се търгува за 1.1262.", "date": "2019.03.07", "title": "ЕЦБ с неочаквано бързи действия заради отслабената икономика"}
{"url": "https://news.bg/int-politics/stranite-chlenki-na-es-othvarliha-cheren-spisak-na-ek-sas-strani-perachnitsi-na-pari.html", "text": "Страните членки на Европейския съюз единодушно отхвърлиха предложение на Европейската комисия за включване в черен списък на 23 страни и територии, за които смята, че представляват висок риск за пране на пари или финансиране на тероризма, съобщава \"Асошиейтед прес\".В порицание за Европейската комисия, страните членки изтъкват в изявление, че предложението \"не е утвърдено в прозрачна и устойчива процедура\".Списъкът включва такива страни като Саудитска Арабия, Северна Корея и Нигерия и четири американски отвъдморски територии, което предизвика гнева на правителството на САЩ.Списъкът е използван за засилване на проверките и разследванията на финансовите транзакции от тези страни и територии за установяване на подозрителни парични потоци.Сега Европейската комисия ще трябва да създаде нов списък и да вземе под внимание опасенията на страните членки.", "date": "2019.03.07", "title": "Страните членки на ЕС отхвърлиха черен списък на ЕК със страни, перачници на пари"}
{"url": "https://news.bg/politics/i-dps-obyavi-nominatsiite-si-za-chlenove-na-tsik.html", "text": "Севинч Солакова и Ерхан Чаушев са двете номинации на ДПС за Централната избирателна комисия. Това стана ясно от думите на председателя на партията Мустафа Карадайъ в кулоарите на парламента днес.Той изтъкна, че и двамата кандидати имат дългогодишен юридически и административен опит като членове на Комисията в провеждането на всички видове избори и референдуми в страната.От 1995 г. досега Севинч Солакова е участвала в съставите на ЦИК, а Ерхан Чаушев е член от 2007 г., посочи Карадайъ, изтъквайки, че ДПС залага на професионализма.Той коментира още, че досега винаги е имало консултации между парламентарно представените партии и коалиции преди определянето на състава на ЦИК. По тази причина от ДПС до последно са изчаквали, но този път такива консултации не са се провели.Припомняме, по-рано днес станаха ясни и кандидатите,  и ", "date": "2019.03.07", "title": "И ДПС обяви номинациите си за членове на ЦИК"}
{"url": "https://news.bg/crime/nebrandirani-patrulki-debnat-za-narushiteli.html", "text": "Нови 15 високоскоростни автомобила на пътна полиция ще преследват нарушителите по магистралите в страната, информира БНТ.За да не бъдат разпознавани екипите, автомобилите няма да имат обозначителни лога и надписи.Новите патрули трябва да заработят до края на годината. До тогава се очаква да бъдат закупени и други 200 автомобила за нуждите на областните дирекции на МВР в страната.Парите за поръчката ще дойдат по линия на Фонда за безопасност на движението.80 от колите ще бъдат високопроходими и ще служат при произшествия в труднодостъпни райони.Тодор Гребенаров, заместник-директор на Главна дирекция Национална полиция заяви, че в Смолян се оказа, че нямат високопроходими автомобили и се налага да използват такива, които са от други областни дирекции.", "date": "2019.03.07", "title": "Небрандирани патрулки дебнат за нарушители"}
{"url": "https://news.bg/int-economics/bugati-prodava-za-19-mln-dolara-nay-skapata-nova-kola-v-istoriyata.html", "text": "Най-скъпият нов автомобил, продаван някога, е произведен само в един екземпляр на луксозната марка за спортни автомобили \"Бугати\" на стойност 18,9 млн. долара (16,7 млн. евро), съобщава \"Асошиейтед прес\".Моделът \"La Voiture Noire\", което означава \"Черна кола\" от френски, е ниска спортна кола със супермощен двигател и с характерната предна решетка на \"Бугати\". 16-цилиндровият двигател е с мощност от 1500 конски сили.Производителят показа автомобила по време на автомобилното изложение в Женева тази седмица и заяви, че е бил продаден за рекордна цена за нова кола, както смятат от \"Бугати\" и експерти от индустрията.Самоличността на купувача не беше разкрита, въпреки че вълнението около събитието ще излъска имиджа на \"Бугати\" като производител на луксозни коли.Стефан Винкелман, който е президент на притежаваната от \"Фолксваген\" марка \"Бугати\", заяви: \"Истинската форма на лукс е индивидуалността.\"", "date": "2019.03.07", "title": "\"Бугати\" продава за 19 млн. долара най-скъпата нова кола в историята"}
{"url": "https://news.bg/world/shotlandskata-politsiya-izprati-sapyori-v-tsentralnata-chast-na-edinburg.html", "text": "Шотландската полиция изпрати сапьори в централната част на Единбург, съобщава \"Ройтерс\", позовавайки се на Би Би Си.Сапьорите са изпратени на Princes Street в централната част на шотландската столица след сигнал за подозрителен пакет.По-рано полицията евакуира сграда на улицата. Преди ден сапьори организираха контролиран взрив на Магазините по Princes Street в Единбург са евакуирани.От полицията поясниха, че са получили сигнал за подозрителен пакет в 12,30 часа местно време.По-рано тази седмица бяха открити ", "date": "2019.03.07", "title": "Шотландската полиция изпрати сапьори в централната част на Единбург"}
{"url": "https://news.bg/crime/dvama-prokopali-40-metrov-tunel-za-da-otglezhdat-kanabis.html", "text": "Столичните полицаи \"изкопаха\" мегаоранжерия за отглеждане на марихуана.До подземната лаборатория се стигало единствено по 40-метров тунел, информират от МВР. Тунелът бил с размери 45 см на 45 см.Помещението е било открито в хода на спецакция на сектор \"Наркотици\" към Главната дирекция \"Национална полиция\" и жандармерията на 6 март, сряда.Полицаите са установили двама души, собственици на имота, под който е била изградена оранжерията - двама мъже на 35 и 38-годишна възраст. Установена е и една жена на 63 години.Оранжерията била високотехнологична и оборудвана с много спецтехника за отглеждането на канабис. Съоръжението имало и връзка с обществените водопроводна и електропреносна система, ползвани за отглеждане на растенията.В подземната мегаоранжерия са открити над 324 растения в саксии. Имало и специална сушилня за тревата, на която на няколко рафта били поставени за сушене глави канабис.Намерени са и множество чували с тор, както и везни за мерене на реколтата.По случая е образувано досъдебно производство, като работата продължава под надзора на Районната прокуратура в София.Двамата мъже са задържани, след което са пуснати под парична гаранция. Единият вече е с повдигнато обвинение.", "date": "2019.03.07", "title": "Двама прокопали 40-метров тунел, за да отглеждат канабис"}
{"url": "https://news.bg/regions/dnsk-ne-vidya-narusheniya-pri-stroezha-na-hotel-v-kranevo.html", "text": "Дирекцията за национален строителен контрол не установи нарушения при строежа до плажната ивица в Кранево.От РДНСК-Варна посочват, че строително-монтажните работи в хотелска сграда \"Дружба Б\" от курортен комплекс \"Дружба Бей Гардън\" се изпълняват в съответствие с одобрените инвестиционни проекти.Проверката установи, че за хотелската сграда в Кранево има издадено разрешение за строеж от 2006 г., както и одобрени инвестиционни проекти, изработени в съответствие с Подробния устройствен план за имота. Строежът е въведен в експлоатация с удостоверение от главния архитект на общината през 2008 г.Обектът спада към четвърта категория и е от компетентността на общинската администрация, посочват още експертите.Припомняме, по-рано днес стана ясно, че , намиращ се само на метри от морето. От своя страна кметът на селото заяви, че никой от местните жители не е идвал да се оплаква от незаконни строежи.", "date": "2019.03.07", "title": "ДНСК не видя нарушения при строежа на хотел в Кранево"}
{"url": "https://news.bg/politics/oproshtavat-okolo-8-2-mln-lv-dalgove-na-veroizpovedaniyata.html", "text": "Около 8,2 милиона лева общо са дълговете на вероизповеданията. Държавата обаче ще им ги опрости. Това реши комисията по вероизповеданията. ще влезе в пленарна зала още утре. С промените в закона от миналата година  На имамите и мюфтиите не, защото тези средства трябваше да отидат за покриване на дългове на религиите. Затова законът пак трябваше да се променя. Иначе целта е да се ограничи финансирането на вероизповеданията отвън - основен довод за всички промени, свързани с финансирането на БПЦ и мюфтийството. БПЦ дължи значително по-малко от мюфтийството, нещо което стана повод за острите критики на лидера на БСП Корнелия Нинова, че има  за опрощаване на дълга на мюсюлманското вероизповедание.Според промените регистрираните по закона вероизповедания се освобождават еднократно от плащане на неплатените към 31 декември 2018 г. публични вземания, с главниците, лихвите и разноските по тях. Амнистията на неплатените задължения ще се извършва по писмено искане, утвърдено от министъра на финансите. Искането ще се подава в 3-месечен срок от влизането в сила на закона. Актовете за освобождаването от неплатените публични вземания ще може да се обжалват по административен и съдебен ред. Неплатените вземания ще се отписват в 7-дневен срок от влизането в сила на административния акт за освобождаването от тях. Варненският и Великопреславски митрополит Йоан обясни след заседанието, че БПЦ не е поставяла въпроса за опрощаване на дълговете. В последните 10 години Светият Синод няма задължения към НАП, НОИ и институции, изтъкна той. Църквата се съобразявала с държавните закони. БПЦ уважава всички вероизповедания, стана ясно от коментара му в отговор на въпрос дали църквата има против, че ще се опростят дълговете на мюсюлманското вероизповедание.Според митрополит Йоан законът нямало много да допринесе за националната сигурност, защото имало други закони, които се грижат за този сектор.", "date": "2019.03.07", "title": "Опрощават около 8,2 млн. лв. дългове на вероизповеданията"}
{"url": "https://news.bg/health/ananiev-poiskal-palna-kartina-na-zaplatite-na-lekari-i-sestri.html", "text": "\"Медицинските сестри не са знаели точното разпределение на отпуснатите допълнително 30 млн. лв. за увеличение на възнагражденията и как това ще се отрази на заплатите им.\"Така здравният министър Кирил Ананиев обясни по време на участието си в ресорната парламентарна комисия .Ананиев отново заяви, че винаги е считал, че намирането на решението не е на улицата, а при преговори, в които да се стигне до консенсус.В  медицинските сестри най-много наблегнали на търговския характер на лечебните заведения, ниските възнаграждения и трудните условия на труд. \"Продължават разговорите за премахване на търговския характер на лечебните заведения\", увери Ананиев.Здравният министър отчете, че заплатите, които получават всички работещи в здравната система, са наистина ниски и увери, че е възложил на всички РЗИ-та да изчислят заплатите на работещите в лечебни заведения, за да получи пълна картина на възнагражденията в сектора.След като бъде направен анализът, Ансниев ще запознае правителството и членовете на Комисията по здравеопазване с величината на проблема. Тогава се очаква и правителството да вземе конкретно решение как да се процедира от тук нататък.", "date": "2019.03.07", "title": "Ананиев поискал пълна картина на заплатите на лекари и сестри"}
{"url": "https://news.bg/euronews/dzhambazki-skochi-na-alde-iskali-da-promushat-paketa-makron-za-glasuvane.html", "text": "Зам.-председателят на ВМРО и евродепутат Ангел Джамбазки сигнализира, че на предстоящата сесия на ЕП в Страсбург на 11 март представители на политическа група АЛДЕ ще направят опит да вкарат за гласуване трите доклада по Пакета \"Макрон\".Във пост в \"Фейсбук\" Джамбазки пише, че това е опит на Германия и Франция за кражба на бизнес от българския, а и източноевропейския въобще транспортен бизнес.Джамбазки пита дали ръководството на ДПС, които са част от АЛДЕ, ще поемат отговорност за това.\"Ще напусне ли ДПС европейското си семейство или ще продължи двуличната си игра? Едно се говори в ЕП в Брюксел и в Страсбург, друго в София, в българския парламент\", категоричен е евродепутатът.Той уверява, че българският интерес няма да остане незащитен и ще бъдат предприети контрадействия.\"Битката все още не е загубена. Нашата група ЕКР ще внесе контра искане на това на АЛДЕ. Ще предложим да не се гласува Пакетът \"Мобилност\". Ако въпреки това се стигне до гласуване на този лобистки проект, ще се опитаме да обърнем вота в зала, а след това ще направим общи стъпки, за да спрем действието на този Пакет\", пише евродепутатът.", "date": "2019.03.07", "title": "Джамбазки скочи на АЛДЕ, искали да промушат Пакета \"Макрон\" за гласуване"}
{"url": "https://news.bg/world/populistkite-lideri-sa-svarzani-s-namalyavane-na-neravenstvoto.html", "text": "Левите и десни популисти намаляват неравенството, но в същото време ограничават гражданските свободи. Популистките президенти и премиери са свързани със значително намаляване на икономическото неравенство по света.Това показва ново изследване, което оспорва предположението, че популизмът води само до негативни последствия. Но проучването на политолози и икономисти също е установило, че ръководените от популистки лидери правителства са свързани с упадък на качеството на изборите, намаляване на контрола върху изпълнителната власт и понякога драматично ограничаване на медийната свобода.Изследването е проведено от Team Populism - мрежа от академици, която работи с \"Гардиън\" за създаване на Global Populism Data, която дава на лидерите по света \"точки\" за популизъм, което се базира на съдържанието на техните речи.Екипът е използвал данни за популисткия дискурс сред световните лидери на 40 държави.Най-изненадващото откритие, отбелязват авторите на изследването, е, че популистите от целия политически спектър намаляват пропастта между богатите и бедните. Академиците описват корелацията между популизма и по-голямото равенство като \"сравнително голям ефект\".Това най-вече се дължи на леви популистки президенти в Латинска Америка. Като примери се посочват Ево Моралес на Боливия, бившият президент на Еквадор Рафаел Кореа и бившият лидер на Венецуела Уго Чавес.Предишни проучвания показваха, че левите популисти в Латинска Америка увеличават социалните разходи, но това в крайна сметка създава \"разединени и неравни общества\".Изследователите предупреждават, че икономическите открития трябва да бъдат разглеждани предпазливо. Данните за неравенството са достъпни само до 2016 г., така че авторите на проучването не могат да вземат под внимание последното развитие във Венецуела, Никарагуа и САЩ. Като цяло има намаляване на неравенството във всички държави, които са включени в базата данни, предимно покриват Европа и Северна, Централна и Южна Америка.Статистически анализи показват, че намаляването на пропастта между бедните и богатите не е свързано с традиционните данъчни и социални политики. Едно от възможните обяснение е, че залятият с китайски стоки пазар е вдигнал стандарта на живот в средата на миналото десетилетие. Тогава редица популисти поемат властта в богати на петрол и газ държави, в които преди е имало високи нива на неравенство. Като друга причина се посочва налетите от популистките правителства пари в държавни компании, което е довело до фискални стимули и ръст на заплатите.В същото време популистките правителства са свързани със спад на качеството на изборите и медийната свобода, както и с концентриране на властта в ръцете на изпълнителната власт, което често е за сметка на взаимния контрол на трите власти.Анализът също показва, че популистките правителства значително увеличават избирателната активност.", "date": "2019.03.07", "title": "Популистките лидери са свързани с намаляване на неравенството"}
{"url": "https://news.bg/disasters/klimatichni-promeni-dazhd-topi-ledenata-pokrivka-na-grenlandiya-dori-prez-zimata.html", "text": "Дъждът става все по-чест в Гренландия и ускорява топенето на леда там. Това е установило ново проучване, цитирано от Би Би Си.Учените изтъкват, че са \"изненадани\" да открият, че вали дъжд дори по време на дългата зима в Арктика.Огромната ледена покривка на Гренландия се наблюдава внимателно, защото тя съдържа огромен запас от замръзнала вода.И ако целият този лед се разтопи, нивото на морето ще се повиши със седем метра, което ще застраши крайбрежните населени места по целия свят.Обикновено валежите падат като сняг през зимата, а не като дъжд, което може да балансира всякакво топене на леда през лятото.Учените са проучили сателитни снимки на ледената покривка, които разкриват районите, в които се случва топенето. И те са комбинирали тези изображения с данни, събрани от 20 автоматични метеорологични станции, които са записвали, когато е имало валежи от дъжд.Констатациите, публикувани в сп. The Cryosphere, показват, че макар че в началния период на проучването е имало всяка година около два периода на зимен дъжд, те са се повишили до 12 периода към 2012 година.При повече от 300 случая между 1979-2012 г. анализът е установил, че валежите от дъжд са предизвикали топене на леда. Повечето от тях са станали през лятото, когато температурата на въздуха често е над нулата.Но все повече дъжд е валял през зимните месеци, когато се очаква постоянният мрак на полярната зима да поддържа температури доста под нулата.Водещият автор на проучването д-р Марилена Олтманс от океанския изследователски център GEOMAR в Германия коментира: \"Бяхме изненадани, че през зимата вали дъжд. Има смисъл в това, защото наблюдаваме потоци от топъл въздух, идващ от юг, но все пак е изненадващо да виждаме това, свързано с валежи от дъжд.\"Друг учен, участвал в проучването, проф. Марко Тедеско от Колумбийския университет в Ню Йорк заяви, че увеличението на дъжда е имало важни последствия.Дори ако вали през зимата, а след това бързо се размразява, дъждът променя характеристиките на повърхността, оставяйки я по-гладка и по-тъмна, и \"предварително подготвена\" да се разтапя по-бързо, когато дойде лятото.Колкото по-тъмен е ледът, толкова повече топлина поглъща от Слънцето, което го кара да се топи по-бързо. \"Това отваря врата към един свят, който е изключително важен за изследване\", посочва проф. Тедеско, допълвайки: \"Потенциалното въздействие на промените, които се случват през зимата и пролетта върху това, което се случва през лятото, трябва да бъде проучено и разбрано.\"", "date": "2019.03.07", "title": "Климатични промени: Дъжд топи ледената покривка на Гренландия дори през зимата"}
{"url": "https://news.bg/health/shtamat-na-morbili-vnos-ot-italiya-germaniya-ili-gartsiya.html", "text": "Щамът на морбили е внесен от Италия, Германия или Гърция, съобщават от Министерството на здравеопазването.При всички изпратени проби на случаи на морбили от тази година се доказва идентичен морбилен генотип - B3, вариант Dublin-4299. Общо 21 проби от болни от морбили българи са изпратени за изследване в Регионалната референтна лаборатория за диагностика на морбили и рубеола в Берлин.Към момента в страните от Европа продължава епидемичното разпространение на заболяването. От началото на 2019 г. най-много регистрирани случаи има в Румъния - 381, с три смъртни случая; Полша - 314, и Северна Македония - 318, с три смъртни случая, като само през последната седмица са регистрирани 82.У нас 78% от заболелите са неимунизирани или без данни за проведени имунизации. Общо 51 души нямат имунизация срещу заболяването, като 48 са от тях са деца. 19 от малките пациенти не са имунизирани поради ненавършена имунизационна възраст. Останалите 15 заболели са без данни за проведени имунизации срещу морбили.Към днешна дата в страната са съобщени общо 86 случая на морбили. От тях 56 са лабораторно потвърдени, а лабораторно отхвърлени като случаи на морбили са 11 заболели (от областите Благоевград, Пловдив, Варна, Велико Търново, Кюстендил, Ловеч, Перник, София-област и Хасково).Заболяването засяга шест области в страната: Благоевград - 58 заболели, София-град - 11 заболели, София-област - 14 заболели, Бургас - 1 заболял, Пловдив - 1 заболял и Габрово - 1 заболял.По възрастови групи разпределението на заболелите е следното:От Министерството на здравеопазването призовават родителите да проверяват имунизационния статус на децата си и при необходимост да се обръщат към личния си лекар.", "date": "2019.03.07", "title": "Щамът на морбили - внос от Италия, Германия или Гърция"}
{"url": "https://news.bg/crime/prokuraturata-razsledva-iznudvaneto-na-detsa-v-pleven.html", "text": "Районната прокуратура в Плевен разследва .По случая е образувано досъдебно производство. Прокурори разпитват пострадалите деца. Назначени са и съдебни експертизи и други действия, за да се установят всички извършители.От извършените до настоящия момент действия по разследването са събрани данни, според които извършители на деянието са група лица, също непълнолетни.Предстои да бъде установен конкретния принос на всеки един от тях към настъпилия престъпен резултат и прилагането на адекватни мерки за неотклонение, пишат от държавното обвинение.Припомняме, деца в Плевен се оплакват, че системно са били изнудвани и карани да дават пари. Те били жертви на рекет, побоища, заплахи с оръжие и събиране на такса \"спокойствие\". Това продължило повече от 2 месеца.", "date": "2019.03.07", "title": "Прокуратурата разследва изнудването на деца в Плевен"}
{"url": "https://news.bg/politics/hristiyandemokraticheskata-partiya-vliza-v-koalitsiyata-na-mareshki.html", "text": "Християндемократическата партия на България влезе в коалиция с парламентарно представената партия \"Воля\" на зам.-председателя на парламента Веселин Марешки.Марешки подписа предизборно споразумение с Ирина Репуц, председател на Християндемократическата партия. Според споразумението двете формации ще се явяват заедно на предстоящите европейски, местни, парламентарни и президентски избори.По този начин християндемократите стават част от коалицията \"Воля-Българските Родолюбци\", информират от пресцентъра на християндемократите.\"Вярваме, че създаденият политически съюз ще бъде пример за обединение, политическа коректност. Вярваме, че обединени можем да направим повече за България. Доброто е възможно\", каза Ирина Репуц.Християндемократическата партия подкрепи обявените в края на януари основни политики на предизборната коалиция - образование, здравеопазване, сигурност и европейски доходи; ликвидиране на монополите, картелите и битовата престъпност; защита на интересите на българските земеделци и предприемачи; ясни правила и работещи закони; eтническа и религиозна толерантност. От партията припомнят и че бяха част от \"Реформаторския блок\".От своя страна Марешки заяви, че единствено неговата \"Воля\" привлича все повече съмишленици, докато другите партии и коалиции се раздирали от скандали и интриги.От прессъобщенеито става ясно, че освен християндемократите и още една политическа формация подкрепя коалицията на Марешки. Става въпрос за ПП КОИ (Компетентност, отговорност и истина). Партията няма да участва в листите с кандидати за ЕП, но ще подкрепи експертно коалицията.ПП КОЙ е регистрирана през 2014 г. и има създадени регионални структури на принципа на избирателните райони. Партията обединява утвърдени професионалисти от различни сфери на обществения живот у нас, информират от формацията.", "date": "2019.03.07", "title": "Християндемократическата партия влиза в коалицията на Марешки"}
{"url": "https://news.bg/crime/prebiha-i-namushkaha-pastir-iztarval-si-kozite-v-chuzhd-dvor.html", "text": "70-годишен пастир от панагюрското село Попинци беше пребит и намушкан с нож, съобщиха от Областната дирекция на МВР в Пазарджик.Съпругата на пострадалия сигнализирала в полицията, че мъжът й така и не се прибрал с животните, които по-рано извел на паша край селото. След проведено издирване полицейските служители открили възрастния пастир до бившия стопански двор в безпомощно състояние и с порезна рана.При разследването било установено, че рано сутринта мъжът извел стадото си кози на паша. Част от животните обаче влезли в имота на съседите и това разгневило 28-годишния стопанин. Заедно с 50-годишен свой съселянин по-късно намерили пастира в района на бившия стопански двор, пребили го, а по-младият го намушкал и с нож. След това двамата опитали да заличат следите си и избягали. Въпреки това още същия ден нападателите били задържани.Пострадалият е откаран в болницата в Панагюрище в тежко състояние и с опасност за живота.", "date": "2019.03.07", "title": "Пребиха и намушкаха пастир - изтървал си козите в чужд двор"}
{"url": "https://news.bg/world/london-velikobritaniya-otlaga-brekzit-ako-se-othvarli-sdelkata-na-mey.html", "text": "Великобритания вероятно ще отложи напускането на ЕС, ако депутатите отхвърлят предложението на правителството за Брекзит на гласуването през следващата седмица.Това съобщи финансовият министър на Обединеното кралство Филип Хамънд, цитиран от \"Ройтерс\".Ако Мей не получи одобрението на Камарата на общините, депутатите ще бъдат изправени пред два избора: отлагане на Брекзит или хаотично излизане от ЕС.Правителството е много добре наясно каква е волята на парламента по този въпрос. Парламентът няма да гласува за напускане на ЕС без споразумение, отбеляза Хамънд пред радио Би Би Си и добави, че до голяма степен е уверен в това.Великобритания ще напусне ЕС след 22 дни, но все още не е ясно какъв ще е резултатът от продължаващия вече няколко години процес.Хамънд предупреди евроскептичните си колеги, че ако не подкрепят споразумението на кабинета, те ще бъдат изправени пред риск от по-тясно икономическо партньорство с ЕС.На  споразумението на Мей - най-голямата загуба на правителство в съвременния британски парламентаризъм. Те отхвърлиха сделката заради предпазния механизъм за Ирландия, който има за цел да избегне \"твърда\" граница със Северна Ирландия.Междувременно германското списание \"Шпигел\" пише, позовавайки се на проучване, че 36% от големите компании в Германия, които правят бизнес с Великобритания, подготвят планове за Брекзит без сделка.Проучването, изготвено от счетоводната фирма Deloitte и германската индустриална група BDI, показва, че само 6% от 262 анкетирани компании очакват Брекзит да не се случи.Половината компании очакват голяма или много голяма вреда за бизнеса им в случай на Брекзит без сделка.", "date": "2019.03.07", "title": "Лондон: Великобритания отлага Брекзит, ако се отхвърли сделката на Мей"}
{"url": "https://news.bg/health/i-medsestrite-i-patsientite-iskat-edno-i-sashto-ustanovi-manolova.html", "text": "Правата и исканията на медицинските сестри са в пълно съответствие с исканията на пациентите. Това заяви на среща с медицински специалисти националният омбудсман Мая Манолова. Тя изрази пълната си подкрепа към съсловията.По думите ѝ става въпрос за \"унизително подценяване на труда на медицинската сестра\", а в резултат на това има недостиг на специалисти и влошаване на качеството на медицинската грижа.В клиничните пътеки липсва остойностяване на медицинската грижа, както и изисквания за определен брой медицински сестри. Манолова се обяви за ясен регламент на минималната грижа, предоставена от медицински специалисти.На 21 март протестите продължават, а медицинските сестри се заканиха да организират и палаткови лагери. На 25 март пред Министерство на здравеопазването ще протестират и фелдшерите с основно искане за промяна в Закона за съсловните организации на медицински сестри, акушерки и асоцииране медицински специалисти.Благовеста Костова от Асоциация на българските акушерки обяви желанието на съсловните организации да станат самостоятелни и независими, тъй като по цял свят това е така. Всяка една организация според нея трябва да има свой стандарт.Поради липса на регулация до майките и бебетата застават немедицински лица. \"За жалост в София не се проверяват сертификати на инструктори по раждане\", коментира Костова.Ценка Пантева от Асоциацията на физиотерапевтите в България обясни, че организацията е призната в цял свят, но не и в България за сметка на лобистки интереси. По думите ѝ акушерките, сестрите, физиотерапевтите и фелдшерите у нас са еднакво подценени.Припомняме, че на 1 март около пред Министерството на здравеопазването с искане за по-достойни условия на труд и по-добро заплащане. Протестни действия имаше и пред общините в други градове на страната. ", "date": "2019.03.07", "title": "И медсестрите, и пациентите искат едно и също, установи Манолова"}
{"url": "https://news.bg/regions/piyan-shofyor-razpilya-bidoni-s-boya-i-blokira-patya-burgas-varna.html", "text": "Пиян шофьор разпиля бидони с боя и блокира пътя Бургас-Варна, съобщиха от Областната дирекция на МВР в Бургас.Инцидентът станал около 15.40 часа вчера в района след Иракли. ТИР с прикачено полуремарке, шофиран от 39-годишен мъж от с. Величка, разсипал част от товара си - два бидона с боя. По тази причина се наложило пътната лента към Варна да бъде частично затворена, докато пътят бъде обезопасен.Водачът бил тестван за употреба на алкохол и дрегерът отчел 2,13 промила. Мъжът обаче отказал да даде кръв за химичен анализ.Той е задържан за 24 часа. По случая е образувано бързо производство.", "date": "2019.03.07", "title": "Пиян шофьор разпиля бидони с боя и блокира пътя Бургас-Варна"}
{"url": "https://news.bg/world/ep-ofitsialno-podkrepi-laura-kyoveshi-za-glaven-prokuror-na-es.html", "text": "Европейският парламент официално подкрепи Лаура Кьовеши за главен прокурор на Европейския съюз, съобщават румънски медии.Конференцията на председателите на Европейския парламент реши на заседанието си да номинира Кьовеши за поста.На тази база въпросът няма да бъде гласуван в пленарната зала на Европейския парламент. Сега Европейският парламент започва преговори със Съвета.Най-голямата политическа група в Европейския парламент, Европейската народна партия, силно подкрепя Кьовеши за главен прокурор.Букурещ всячески се опитва да блокира кандидатурата на Лаура Кьовеши.В края на февруари Кьовеши получи най-много гласове в Комисията по граждански свободи, правосъдие и вътрешни работи (LIBE). Общо през миналия месец се проведоха две гласувания в комисии. Кьовеши се бори за поста с Жан-Франсоа Бонер и Андрес Ритер. На едно от гласуванията Бонер получи повече гласове.Европейската прокуратура е създадена в 22 от 28-те държави членки през 2017 г., включително и Румъния. Тя ще започне работа в края на следващата година. Независимата служба ще разследва и преследва престъпления, които ощетяват бюджета на ЕС, включително измами и корупция. Главният прокурор на ЕС ще разполага само с един мандат от седем години.Румънката е бивш главен прокурор на Националната дирекция за борба с корупцията (НДБК) на Румъния.", "date": "2019.03.07", "title": "ЕП официално подкрепи Лаура Кьовеши за главен прокурор на ЕС"}
{"url": "https://news.bg/crime/52-godishen-pochina-pri-sbivane-v-samokov.html", "text": "52-годишен мъж почина при сбиване в къща в Самоков, съобщиха от столичната полиция.Сигналът е подаден около 8.43 на 6 март. На място са изпратени полицаи, които в една от стаите откриват безжизненото тяло на възрастния мъж.35- годишният собственик на имота е задържан за изясняване съпричастността му към случая.По първоначална информация между двамата е възникнал битов конфликт, последван от побой.Продължава изясняването на фактите и обстоятелствата около инцидента.", "date": "2019.03.07", "title": "52-годишен почина при сбиване в Самоков"}
{"url": "https://news.bg/regions/naprezhenie-v-sredno-uchilishte-v-grad-zlatitsa.html", "text": "Смяната на директора на средно училище \"Св. Паисий Хилендарски\" в град Златица създаде напрежение, пише БНР.Досегашната директорка на образователното заведение Нели Стефанова излиза в пенсия. За поста ѝ има няколко желаещи.Учителят по музика в училището Тодор Цачев е един от кандидатите. По думите на досегашната директорка Цачев би бил добър ръководител на училището.В момента за временен директор е назначена - Аделина Павлова, която е учител по математика.По непотвърдена информация обаче директорката на училището в Челопеч - Весислава Панджерова също може да стане директор.От Регионалното управление на образованието в София регион заявяват, че към момента няма назначен директор. Това ще стане, след като се проведе конкурс за длъжността.По думите на Росица Иванова от управлението по процедура при пенсиониране на директор от РУО трябва да назначат временно изпълняващ длъжността директор, докато се проведе конкурс. До датата на пенсионирането на Нели Стефанова е имало само една молба за временно изпълняващ длъжността и тя е била от директора на училището в Челопеч. Тодор Цачев е подал също заявление - в последния ден от посочения срок.Иванова посочи пред общественото радио и че на база на подадените документи е избрана Аделина Павлова - старши учител в СУ \"Св. Паисий Хилендарски\". Тя е получила подкрепата на учителския колектив, на синдикалната организация в училището и на ученическия съвет.", "date": "2019.03.07", "title": "Напрежение в средно училище в град Златица"}
{"url": "https://news.bg/politics/bsp-nominira-novi-chlenove-na-tsik-no-nyama-da-gi-glasuva.html", "text": "БСП представи своите шест предложения за новия състав на ЦИК. След кански мъки от страна на управляващите, както обясни Крум Зарков, се стигнало до спазване на закона и смяна на ЦИК. Това бе и едно от исканията на левицата, заради което \"Считаме това за наш успех\", подчерта той в партийната централа.Възможностите за машинно гласуване бяха окастрени, припомни социалистът. Левицата не е доволна от отхвърленото вето на президента. Според тях се отчуждавали избирателите.Шест професионалисти излъчват левите.\"Неприсъствието ни в парламента не ни разтоварва от тази отговорност\", заяви Крум Зарков.Номинациите на БСП са Таня Цанева, която и в момента е в състава на изборната комисия, Николай Николов, който бе предложението на левицата за шеф на антикорупционната комисия. Силва Дюкенджиева, Силвия Стойчева, Емил Войнов и Цветанка Георгиева са другите номинации на червените.Единствените указания, които БСП, дава на номинираните са да спазват закона. \"От вас ще очакваме здрава и законосъобразна работа\", обърна се Зарков към шестимата.Александър Андреев бил излъчен от хората на Спас Панчев в предишния състав на ЦИК, с когото сега левите се разделиха.Иначе над 30 кандидатури обсъждали левите. Самият Крум Зарков ще представи кандидатурите. Така той ще се върне в Народното събрание за тази цел. Групата обаче няма да се влезе в Народното събрание за гласуването на ръководството на ЦИК.Зарков се противопостави и на обвинението, че социалистите искат смяна на състава на изборната администрация, Той коментира и темата за опрощаването на задълженията на различните вероизповедания, като заяви, че на Припомняме, че на 20 февруари, според които ще се промени съставът на Централната избирателна комисия, въпреки отсъствието на БСП от пленарна зала.Ден преди това пък стана ясно, че По думите на един от говорителите на комисията Камелия Нейкова, От БСП ", "date": "2019.03.07", "title": "БСП номинира нови членове на ЦИК, но няма да ги гласува"}
{"url": "https://news.bg/politics/za-dalgove-na-ksns-ne-e-govoreno-otseche-krum-zarkov.html", "text": "На Консултативен съвет по националния сигурност (КСНС) не е ставало дума да се опрощават дълговете на различните вероизповедания. Това коментира червеният депутат Крум Зарков на брифинг в централата на партията на Позитано 20.Припомняме, преди дни именно , че са влезли в сделка за опрощаване дълговете на вероизповеданията.  на това изказване, включи се и , които обясниха, че държавната финансова подкрепа за вероизповеданията е решена на заседание на КСНС при президента Румен Радев. Говорено е за , както поясни днес Крум Зарков и изтъкна, че не трябва да се смесват темите.Над 8 милиона лева са дълговете на религиозните общности, по негови данни.", "date": "2019.03.07", "title": "За дългове на КСНС не е говорено, отсече Крум Зарков"}
{"url": "https://news.bg/world/kndr-pusna-film-za-kim-tramp-vav-vietnam-no-propusna-provala-na-pregovorite.html", "text": "Държавната телевизия на КНДР излъчи документален филм, възхваляващ посещението във Виетнам и срещата на лидера Ким Чен-ун с президента на САЩ Доналд Тръмп, но в него се пропуска , съобщава АП.Излъченият в сряда вечерта документален филм е пуснат на фона на информация, че Севернокорейските документални филми обикновено са пропаганда, която хвали Ким. Някои наблюдатели коментират, че пропускането на резултата от срещата с Тръмп показва, че КНДР се надява преговорите да продължат, а също така не се позволява на севернокорейците да узнаят за какъвто и да е било дипломатически провал, който може да навреди на имиджа на Ким като лидер на тоталитарната държава.Документалният филм показва усмихващия се Ким да разговаря с Тръмп, докато се разхождат заедно в хотел в Ханой. Също показва Ким Чен-ун да поздравява от черна лимузина, докато преминава по улица в Ханой, изпълнена с местни жители, които развяват флаговете на КНДР и Виетнам. Филмът разкрива и посещение на Ким в посолството на Северна Корея във Виетнам, където официални представители и техните семейства плачат заради силни емоции от посещението преди да си направят обща снимка.Във филма се отбелязва, че срещата между Ким и Тръмп е \"още един важен случай по въпроса за световния мир\". Цитира се лидерът на Северна Корея, който заявява, че КНДР и САЩ трябва да прекратят дългогодишна вражда и конфронтация. Но в документалния филм не се съобщава, че преговорите завършват без споразумение заради спора за санкциите.75-минутният филм представя Ким като велик държавник.", "date": "2019.03.07", "title": "КНДР пусна филм за Ким-Тръмп във Виетнам, но пропусна провала на преговорите"}
{"url": "https://news.bg/disasters/nay-goreshtoto-lyato-v-avstraliya-schupi-nad-200-rekorda.html", "text": "Повече от 200 рекорда, свързани с екстремното метеорологично време, са били подобрени, докато Австралия изнемогваше от жега през най-горещото си лято. Това показва нов доклад, цитиран от ДПА.Австралийското лято, което е между декември и февруари, отбеляза рекордни жеги и други разрушителни екстремни метеорологични събития, уточняват от базираната в Сидни екологична организация \"Климатичен съвет\".Само за 90 дни цели 206 рекорда са били подобрени в Австралия.\"Лятото се характеризираше с продължителни горещи вълни, горещи дни, засушавания в Източна Австралия и пожари в цяла Австралия\", се изтъква в доклада.Пожарите са започнали много по-рано, продължили са по-дълго и са се разразили в райони, които не са предразположени към пожари, включително девствени гори в Тасмания и Куинсланд. Нанесени са непоправими щети, докато обилни валежи и наводнения потопиха северната част на Куинсланд в края на януари и началото на февруари.Подобрилото множество рекорди лято е било толкова горещо, че плодове са се сварявали и опичали, докато все още са висели по дърветата, подчерта изпълнителният директор на \"Климатичен съвет\" Аманда Маккензи.\"В Мелбърн, тенис турнирът от Големия шлем \"Аустрелиън оупън\" трябваше да приложи новата си политика за екстремна жега, отлагайки мачове, след като температурите се повишиха\", уточнява Маккензи.\"Австралийското лято традиционно се свързва с релаксация: барбекюта на слънце и дълги дни на плажа. Но с вече достигащи 50 градуса температури на някои места, австралийското лято се превръща в сезон на тревога\", добавя тя.\"Най-гневното лято\" в Австралия е още един пример за последствията от климатичните промени, изтъква Маккензи.Правителството трябва да защити австралийците от влошаващите се екстремни метеорологични условия, като преустанови използването на изкопаеми горива и ускори прехода към възобновяеми енергийни източници, настоява тя.Рекордно високи летни температури са били регистрирани в 87 населени места, докато 96 места са регистрирали най-ниското количество на валежите.Столицата Канбера стана свидетел на най-горещото лято в историята с 35 градуса по Целзий или повече в продължение на 24 дни, което е пет пъти повече от средната стойност за лятото.На летището в Порт Аугуста в Южна Австралия беше регистриран най-горещият ден в страната, достигайки 49,5 градуса на 24 януари.Най-високата температура от 49,3 през декември е била регистрирана в Марбъл бар в Западна Австралия на 27 декември. Районът стана свидетел на 45 градуса или по-високи температури за рекордните 32 дни по време на лятото.Северният град Таунсвил в Куинсланд изпита 10-дневни валежи с обща стойност от 1257 милиметра на квадратен метър, подобрявайки предишния 10-дневен рекорд с повече от 330 мм.Миналата седмица метеорологичната служба на Австралия обяви, че средната за страната лятна температура е била 2,14 градуса над средното, надминавайки предишния рекорд от 1,28 градуса над средното през лятото на 2012-13.", "date": "2019.03.07", "title": "Най-горещото лято в Австралия счупи над 200 рекорда"}
{"url": "https://news.bg/politics/ima-koalitsiya-gerb-dps-hvarlyayte-karpite.html", "text": "Тези дни чухме поне две обяснения, поради които ГЕРБ създадоха скандала с промените в Изборния кодекс, довели до излизането на БСП от парламента, напрежение вътре в самата партия, което наложи намесата на премиера Бойко Борисов, и вето на държавния глава Румен Радев върху законопроекта.Най-прясното обяснение дойде в сряда, от демиурга на целия скандал Цветан Цветанов заяви с равномерен тон от парламентарната трибуна: \"Аз не смятам, че БСП и членовете и симпатизантите на БСП искат модела \"Венецуела\". Аз не смятам, че БСП искат да видят българския Мадуро в лицето на президента Радев, който изцяло води Венецуела към един режим - и виждаме какви са и позициите в подкрепа на режима на Венецуела... Точно затова, уважаеми колеги народни представители, аз мога да кажа, че от името на парламентарната група на ГЕРБ ние ще гласуваме за законопроекта и против ветото на президента...\"Извинете за дългия цитат, но той е наложителен, защото, дето се казва от извора, обяснява защо ГЕРБ отхвърли президентското вето. От казаното излиза, че ветото е отхвърлено, защото Радев води Венецуела \"към един режим\", т.е. ГЕРБ и лично Цветанов спасиха венецуелците от Радев.Удържаната геополитическа победа е разбира се важна за влиянието на България в Западното полукълбо, но като как точно помага да си изясним какво се случва в парламента, не стана много ясно. А там се случват интересни и удивителни, дори за нашето съвремие, неща. За тях преди няколко дена разказа депутатът от ГЕРБ Георги Марков, чийто аналитични монолози все повече го превръщат в жива конкуренция на артиста Камен Донев. \"Всеки ден г-н Цветанов е полудял и тича от стая по стая и му поставят непрекъснато някакви ултиматуми\", каза в интервю Марков. Разбира се, не е хубаво г-н Цветанов да полудява, защото тогава няма да има кой да спаси Венецуела от Румен Радев, но пък тичането от стаята в стая издава, че ГЕРБ имат елементарен проблем с кворума и удържането на парламента от разпълзяване. И в опита си да реши този проблем, Цветанов сътвори един куп други, а да не говорим какви безсмислици изприказва, подобни на по-горния цитат.Неспиращата поредица от скандали с функционери на ГЕРБ, партньори на ГЕРБ, решения на ГЕРБ и външнополитически провали на ГЕРБ във времето на кабинета \"Борисов-3\" от доста време поставяха въпроса за провеждането на предсрочни избори като спора между експертите беше между датите за тяхното провеждане - пролетта с евроизборите или наесен с местния вот. Колкото повече наближават тези реперни точки, толкова повече се изнервят управляващите и толкова повече се засилва желанието им да спечелят служебна победа със законови хватки, особено на фона на почти изравнените електорално ГЕРБ и БСП. Управляващите имат интерес ако се стигне до предсрочни избори, те да са през октомври, но това не е чак толкова лесна задача предвид драмите в голямата коалиция, а и в малката коалиция на \"Обединени патриоти\". Тук решително нараства ролята на ДПС, винаги петимни да подложат я рамо, я крак в нужния момент и според интереса си.Цветанов и Борисов може и да ги избива студена пот от условната \"Целувка на Местан\", но при положение, че патриотите са нестабилни като нитроглицерин, а крепящите кворума депутати се обиждат един друг на \"проститутка\", както показаха Веселин Марешки и Валери Симеонов, двамата от ГЕРБ нямат особен избор.Прикоткването на ДПС, които в подходящ момент просто не се регистрираха в пленарната зала, бе и основата причина за бърникането на Изборния кодекс с отмяната на преференциите и още куп други неща, които някак си потънаха покрай уж основния проблем. Цветанов сам си го призна в средата на февруари, като заяви, че в името на стабилността на управление той, от името на ГЕРБ, се е съгласил с искането на ДПС да отпаднат преференциите. Това даде повод не само на БСП да обяви, че имаме нова управляваща коалиция ГЕРБ - ДПС (не че такава нямаше при разпределението на парите за общините, например), но и на премиера Борисов на пожар да свика пресконференция, на която да отменя всичко, да връща стари положения, дори да очаква вето на президента, за да се оправи кашата. Но, както е казал класикът: \"Анушка вече разля маслото.\"ГЕРБ понесоха поредната репутационна загуба. Не че досега това не им се разминаваше, но те са вече в ситуацията, когато не се знае коя дребна съчка ще им счупи гърбината. И те го знаят, това е и причината яростно да отричат, че има фактическо ситуационно коалиране с ДПС. \"Това е фалшива новина\", възкликна Цветанов, за когото всичко, което не му харесва, е фалшива новина. Такъв сговор обаче има и в отсъствието на БСП от парламента той може само да се разширява.През март 2014 г. след като пи кафе с Лютфи Местан в Кърджали, Борисов заяви пред БТВ: \"Аз съм човек, който обича да прави хората щастливи, доволни, да им е удобно. Като млад обичах да се бия, да раздавам шамари, но с бой нищо не се постига.\" Лидерът на ГЕРБ обаче все по-трудно раздава каквото и да било без да възникне проблем, камо ли шамари, а хората в България след десетгодишното му управление меко казано не са щастливи, по която и да било и за каквото и да било класация. Между другото четири месеца след кафето с Местан, ДПС свали кабинетът \"Орешарски\".В началото на месеца фамозният Георги Марков отровено призна, че е призовал Борисов \"да хвърли кърпата\", т.е. да се оттегли от политиката, защото бил направил вече много за България. \"Почивай си бе, човек.... Та Меркел, та Тереза Мей, кой ли не те нацелува. Ти си целият в целувки.\" Прав е Марков.Бойко, хвърли я! \"Местан\" вече те целуна. Останалото е агония.", "date": "2019.03.07", "title": "Има коалиция ГЕРБ-ДПС. Хвърляйте кърпите"}
{"url": "https://news.bg/regions/mechka-stresna-horata-na-tsentara-v-smolyanskoto-selo-petkovo.html", "text": "Мечка слезе в центъра на смолянското село Петково и стресна хората, информира БНР.Тя се добрала до селския площад, но била подгонена от кучета и избягала.Горското животно посетило родопското село в ранните часове на деня. На сутринта хората видели следи от лапите ѝ в близост до селскостопанска постройка.Кметът на Петково Юлиян Чиев, разказва, че получил обаждане от жена от селото, която у съобщила, че в двора ѝ имало следи от мечка. Кметът веднага сигнализирал в Регионална инспекция по околната среда и водите в Смолян. След оглед на оставените следи от РИОСВ потвърдили, че това са следи на мечка.По думите на кмета мечтата е слязла на центъра между 3 и 4 часа. Посетила е двора на една от къщите, като изяла храната на кучето, което в тази нощ било пуснато.Горският обитател се разходил из улиците на селото и подплашен от кучета, се върнал към гората.", "date": "2019.03.07", "title": "Мечка стресна хората на центъра в смолянското село Петково"}
{"url": "https://news.bg/regions/otkriha-opasni-bakterii-vav-vodata-v-tri-sela-v-montansko.html", "text": "Откриха опасни бактерии във водата в три села в Монтанско, предаде БНР.Направените водни проби от Регионалната здравна инспекция в Монтана са установили, че в питейната вода в село Помеждин има остатъчен свободен хлор, който надвишава три пъти нормата.Във водата в с. Охрид, Бели брод и Лехчево пък били открити колиформи.Съдържанието им е най-високо в Охрид - 46 на 100 колонообразуващи единици на милилитър. Там са открити и ешерихия коли - 24 единици над нормата.Наличието на тези два вида бактерии е признак на фекално замърсяване и може да доведе до стомашно-чревни проблеми, предупреждават от РЗИ-Монтана.Здравната инспекция глоби водоснабдителното дружество в Монтана и го задължи да извърши анализ на водата от централното водоснабдяване на четирите населени места.За отчетния период - последните две седмици на февруари - са регистрирани общо 29 случая на ентероколити.", "date": "2019.03.07", "title": "Откриха опасни бактерии във водата в три села в Монтанско"}
{"url": "https://news.bg/energy/tri-firmi-s-zhelanie-kam-balgarskata-chast-na-turski-potok.html", "text": "Три консорциума са подали оферти за изграждането на газопровод на територията на България, който може да е част от \"Турски поток\", информира bTV.Офертите бяха отворени на публично заседание пред комисия с председател Камен Манев, който е и заместник изпълнителен директор на \"Булгартрансгаз\".  Офертите:Тръжната комисия ще работи до края на месец март, когато се очаква да се отворят и офертите от трите консорциума.Цената, която е предвидена от \"Булгартрангаз\" за изграждането на газопровода, е 2.8 млрд. лв., а самото трасе е с дължина 485 километра.", "date": "2019.03.07", "title": "Три фирми с желание към българската част на \"Турски поток\""}
{"url": "https://news.bg/int-politics/pakistan-poe-kontrol-nad-180-religiozni-uchilishta-i-zadarzha-nad-120-dushi.html", "text": "Пакистан засили усилията си срещу ислямистките бунтовници и екстремисти, като правителството обяви, че е поело контрол над 182 религиозни училища и са задържани повече от 100 души, съобщава \"Ройтерс\".Това е най-голямата операция на Пакистан срещу забранени организации в продължение на години и изглежда е насочена към ислямски социални организации, за които САЩ твърдят, че са фронт за бойни дейности.Пакистан е подложен на натиск от световните сили да предприеме действия срещу групи, извършващи нападения в Индия, включително \"Джаиш е Мохамед\", които поеха , в което загинаха над 40 индийски паравоенни полицаи.Пакистански официални лица твърдят, че операциите са част от дългосрочно планирана дейност, а не отговор на индийскито недоволство, което Ню Делхи нарича неуспех на Исламабад да овладее бойни групи, действащи на пакистанска територия.Предишни широкомащабни акции срещу анти-индийските екстремисти като цяло са козметични, като забранените групи бяха в състояние да оцелеят и да продължат дейността си.Вътрешното министерство на Пакистан коментира, че правоприлагащите органи са поставили 121 души в \"превантивно задържане\" като част от операциите, започнали тази седмица.Провинциалните правителства са взели под контрола си управлението на 182 религиозни училища, се казва в изявление на министерството.Как да се прави с медресетата е труден въпрос в Пакистан, дълбоко консервативна мюсюлманска нация, където религиозните училища често се обвиняват за радикализация на младите хора, но са единственото образование, достъпно за милиони бедни деца.Вътрешното министерство коментира, че други институции от различни групи също са поети, включително 34 училища или колежи, 163 диспансера, 184 линейки, пет болници и осем офиса на забранени организации.Много забранени групи управляват религиозни училища, за които служители по борба с тероризма смятат, че се използват като основа за набиране на военни последователи.\"Джамаат-уд-Дава\", които управляват болници и автопарк от линейки, управлява и около 300 медресета в цялата страна. Правителството на Пакистан забрани групата тази седмица.Групата се определя като хуманитарна благотворителна организация, но американският Държавен департамент ги обявява за \"чуждестранна терористична организация\" и я нарича фронт за \"Лашкар-е-Таиба\", базирана в Пакистан група, обвинена в атаки в Индия, включително нападението в Мумбай през 2008 г. при което загинаха 166 души.\"Джамаат-уд-Дава\" коментира действията като несправедливи репресии и заявява, че ще се стреми да противодейства на действията на правителството по съдебен път.\"Цялата нация пита какво е това послание, което правителството иска да изпрати чрез запечатване на социални организации и изгонване на студенти\", коментира говорителят им Яхя Муджахид.Пакистан отдавна използва ислямистки групи, за да преследва целите си в региона, но отрича обвиненията на Делхи, че активно подкрепя бойци, които се борят с индийски сили в части от Кашмир с индийско население.На , в който загинаха 44 души, като правителството обвини Пакистан за укриване на бунтовници, извършили самоубийствения атентат.На 26 февруари срещу кашмирски бойци на пакистанска територия в резултат на ескалиране на напрежението между двете страни, като атаките са насочени към тренировъчен лагер на групата \"Джаиш а Мохамад\" в Балакот.Пакистан обяви, че е  и че е пленен индийски пилот.Ден след това, управлението за гражданска авиация на Пакистан обяви, че е  за всички търговски полети. военни самолета да ударят наземни цели в Кашмир, контролиран от Индия, съобщават местни медии.На 1 март пакистанският външен министър Шах Мехмуд Куреши, предупреди, че война между Пакистан и Индия .В жест за мир, Пакистан обяви, че е , което увеличи надеждите, че напрежението между двете ядрени сили ще се понижи.Напрежението продължи да ескалира, след като  и села по милитаризираната граница в спорния Кашмир.На 4 март Пакистански , е засечен от индийската противовъздушна отбрана и впоследствие свален от изтребител Су-30МКИ., която се е опитала да навлезе в пакистанските териториални води.", "date": "2019.03.07", "title": "Пакистан пое контрол над 180 религиозни училища и задържа над 120 души"}
{"url": "https://news.bg/society/vsichki-stolichni-kvartali-imat-nuzhda-ot-remont-na-ulitsite.html", "text": "\"Всички квартали имат нужда от ремонт на улиците.\" Това заяви заместник-кметът на Столична община Дончо Барбалов, който инспектира работата по столичната улица \"Русалка\" - в участъка между улиците \"Васил Друмев\" и \"Черковна\".\"38 милиона лева от бюджета на Столична община са отделени за ремонт на малките софийски улици\", подчерта Барбалов. Той припомни, че в началото на седмицата е била проведена среща на кмета на Столична община Йорданка Фандъкова с поддържащите фирми, на която среща са поставени точни указания по ремонт на столичните улици.Пред news.bg Барбалов отбеляза, че на територията на целия град ще се ремонтират малките улици, като само днес се работи в 19 района.По думите му всяко възлагане е с конкретен срок и ако не бъдат изпълнени, се налагат глоби в процент на ден забавяне. 49 екипи работят из целия град, създадени са необходимите графици и се работи активно, увери той и се надява хората да видят подобряване в пътната инфраструктура на града.За миналата година са ремонтирани общо 1 200 улици, а през настоящата година Столична община очаква техният брой да не бъде по-малък.В ремонтите са предвидени фрезоване и асфалтиране на един сериозно компрометиран пътен участък - улица \"Русалка\".До края на март ще започне и подмяната на трамвайното трасе по столичната улица - \"Каменоделска\". Предстои до края на месец март да започне работата подмяна на трамвайното трасе. На мястото на трамвая ще бъде пуснат автобус. \"Строителната дейност ще бъде завършена в срок до края на месец август\" обеща Барбалов.", "date": "2019.03.07", "title": "Всички столични квартали имат нужда от ремонт на улиците"}
{"url": "https://news.bg/crime/mitnichari-otkriha-1-kg-nelegalno-zlato-v-kamion.html", "text": "За няколко успешни операции по противодействието на контрабандата по граничните пунктове на страната информира Агенция \"Митници\".Първата - при проверка на камион на \"Дунав мост\" при Русе митничари са спрели контрабанда на цигари и злато, чиято стойност възлиза на над 60 000 лева.Камионът пътувал от Турция за Румъния през България и бил отклонен за рутинна проверка. В хода на проверката зад тапицерията на кабината на влекача митническите служители откриват три пакета с изделия от жълт и бял метал с общо тегло малко над килограм. Експертиза установява, че бижутата са пръстени, обици, синджири и висулки от злато с различни примеси, с обща стойност 59 229 лв.При по-обстоен оглед на превозното средство граничните власти откриват и укрити по подобен начин цигари с надписи \"DUTY FREE\" - общо 3 560 къса или 178 кутии.При разпита на водача той обяснил, че златото му било дадено от друг, за да го пренесе нелегално от Турция до Румъния, а цигарите превозвал за себе си.По случая е образувано досъдебно. С шофьора на камиона е сключено споразумение като ювелирните изделия са отнети в полза на държавата, а на нарушителя е наложена глоба в размер на 20 000 лева, както и три годишна условна присъда с пет години изпитателен срок.Втората - в район на \"Дунав мост 2\" при Видин митничари открили 5 900 фалшиви картонени заготовки за цигарени кутии. Картонените кутии били с логото на търговска марка \"MAYFAIR Sky Blue\".Стоката била описана само като \"картон\" и пътувала с товарен автомобил от България за Западна Европа. За пратката са възникнали съмнения, че щампованата хартия се превозва в нарушение на правата за интелектуалната собственост. Товарът е спрян и за случая са уведомени представители на притежателя на търговската марка.Третата - на граничния пункт \"Кулата\" униформените спрели лека кола, в която намерили 147 бутилки алкохол. Бутилките, облепени с български акцизен бандерол, били укрити в специално пригоден тайник на мястото, където се прибира гюрука на кабриолета.Лекият автомобил бил с гръцка регистрация и управляван от гръцки граждании в посока южната ни съседка.Общото количество на задържания алкохол е 106.5 литра от различни видове, включително уиски и водка. По случая е съставен акт за установяване на административно нарушение.", "date": "2019.03.07", "title": "Митничари откриха 1 кг нелегално злато в камион"}
{"url": "https://news.bg/world/arhiepiskopat-na-lion-osaden-za-prikrivane-na-seksualni-posegatelstva.html", "text": "Френски съд осъди римокатолическия архиепископ на Лион за прикриване на сексуално посегателство над момчета, съобщава \"Ройтерс\".Кардинал Филип Барбарин, най-високопоставеният духовник, който е замесен в сексуалния скандал в Католическата църква във Франция, получи 6 месеца условна присъда. Той е признат за виновен в това, че не е съобщил за изнасилвания през 80-те и началото на 90-те г. на миналия век, извършени от свещеник, който по-късно тази година ще се изправи пред съда.Барбарин има 10 дни да обжалва съдебното решение.Процесът срещу кардинала поставя висшия католически клир в Европа под светлината на прожекторите в момент, когато папа Франциск е под натиск заради отговора на Църквата срещу кризата със сексуалните престъпления, погълнала Ватикана и Римокатолическия свят.През миналия месец папа Франциск организира специална конференция за изкореняване на проблема със сексуалното посегателство над деца от духовници. Папата призова за ", "date": "2019.03.07", "title": "Архиепископът на Лион осъден за прикриване на сексуални посегателства"}
{"url": "https://news.bg/int-politics/medvedev-preporachva-na-diplomat-na-sasht-da-si-prochete-uchebnitsite.html", "text": "Руският премиер Дмитрий Медведев препоръча на американски дипломат да си прочете учебниците по международно право, съобщават руските медии.По-рано посолството на САЩ в Люксембург, където руският премиер пристигна на посещение, призова властите на тази страна да заемат твърда позиция по въпроса за окупацията на Крим от страна на Русия.Според американската дипломатическа мисия \"сега е идеалното време и място за Люксембург да настоява решително Русия да промени политиката си и да напусне Крим\".\"Този човек трябва да получи най-обикновения учебник по международно публично право и да започне да изучава неговите основи, ако се намира на дипломатическа длъжност, включително концепцията за държавен суверенитет\", коментира Медведев на пресконференция в Люксембург.Руският премиер припомнил, че \"държавният суверенитет - това е върховенството на държавната власт в страната и независимостта на държавната власт извън нея\".Министър-председателят на Люксембург Ксавие Бетел от своя страна заявил, че Русия и Европейският съюз е важно да намерят изход от настоящата криза в отношенията, от която нито една от страните няма да спечели.\"Трябва да комуникираме повече, да говорим повече един с друг. (...) Аз оставам поддръжник на политическия диалог с Русия\", добавил той.Бетел също така отбелязал, че сигурността на европейския континент не може да бъде гарантирана без Русия. \"Разоръжаването е единственият начин за поддържане на мира\", подчертал той.Освен това Бетел призовал Москва и Вашингтон да се върнат към диалога, за да се избегне надпреварата във въоръжаването заради спирането на действието на Договора за ликвидиране на ракетите със среден и малък обсег.", "date": "2019.03.07", "title": "Медведев препоръчва на дипломат на САЩ да си прочете учебниците"}
{"url": "https://news.bg/regions/rabotnik-postrada-pri-montazh-na-bilbord-na-simeonovsko-shose.html", "text": "Билборд падна на булевард \"Симеоновско шосе\" в София и рани един човек, предаде bTV.Пострадалият е 47-годишен работник, който закачал съоръжението. Причината е, че едно от въжетата се скъсало.Мъжът е откаран в УМБАЛ \"Св. Анна\" с опасност за живота.На мястото се извършва оглед. Движението в района не е затруднено.", "date": "2019.03.07", "title": "Работник пострада при монтаж на билборд на \"Симеоновско шосе\""}
{"url": "https://news.bg/crime/osadiha-na-probatsiya-aktyora-yavor-baharov.html", "text": "Актьорът Явор Бахаров е осъден на пробация след скандал и съпротива при полицейски арест в центъра на София, информира БНР.По думите на директорът на СДВР, старши комисар Георги Хаджиев, е възникнал скандал между две лица. След което на място е пристигнал екип на полицията, но лицето не се подчинило на разпорежданията на служителите на реда. Вследствие на това е задържано за 24 часа.Той поясни, че прокуратурата вече е потвърдила задържането му за 72 часа.Хаджиев добави и, че е внесено споразумение в съда, като актьорът се е признал за виновен и му е наложено наказание \"пробация\".", "date": "2019.03.07", "title": "Осъдиха на пробация актьора Явор Бахаров"}
{"url": "https://news.bg/regions/tezhko-ostava-sastoyanieto-na-postradalite-mladezhi-pri-gonka-s-politsiyata.html", "text": "Състоянието на тримата младежи, пострадали при гонка с полицията, остава тежко, предаде bTV.Момчетата - на 17, 18 и 19 години, са настанени в болница в Разград и към момента са стабилизирани. Все още обаче не са извън опасност за живота.Припомняме,  край село Ловско.Местен жител сигнализирал в полицията, че младежите трошат страничните огледала на паркирани автомобили. Отзовалият се на мястото полицейски екип опитал да спре колата на заподозрените за вандалската проява. Момчетата обаче не се подчинили на подадения сигнал, а опитали да избягат, в резултат на което автомобилът им поднесъл и се забил в крайпътно дърво.", "date": "2019.03.07", "title": "Тежко остава състоянието на пострадалите младежи при гонка с полицията"}
{"url": "https://news.bg/world/es-razkritikuva-sauditska-arabiya-za-pravata-na-choveka.html", "text": "Най-малко 36 държави, включително всички 28 страни членки на ЕС, се подписаха под декларация, която критикува Саудитска Арабия в нарушаване на правата на човека, обявиха дипломати, цитирани от \"Ройтерс\".Декларацията беше приета по време на заседание на Съвета на ООН по правата на човека. Тя е първата критика по адрес на монархията от създаването на форума през 2006 г.В текста саудитските власти се призовават да освободят задържаните активисти и да сътрудничат на ръководено от ООН \"Това е успех за Европа - да бъдат обединени за това\", каза дипломат на европейска държава пред осведомителната агенция.", "date": "2019.03.07", "title": "ЕС разкритикува Саудитска Арабия за правата на човека"}
{"url": "https://news.bg/economics/3-1-po-visok-bruten-vatreshen-produkt-prez-2018-g.html", "text": "През 2018 година брутният вътрешен продукт (БВП) на България възлиза на 107 925 млн. лв. по текущи цени, информират от Националния статистически институт (НСИ).Преизчислен в евро, БВП е съответно 55 181 млн. евро, като на човек се падат 7 829 евро. БВП за 2018 г. по предварителни данни нараства в реално изражение с 3.1% спрямо 2017 година.Брутната добавена стойност (БДС) за 2018 година по предварителни данни възлиза на стойност от 93 513 млн. лева. Реалният стойностен обем на показателя е с 3.0% по-висок в сравнение с този, достигнат през 2017 година.Индустриалният сектор създава 27.4% от добавената стойност на икономиката, което e намаление с 1% в сравнение с 2017 година.Секторът на услугите създава 68.4%, а аграрният сектор - 4.2% от добавената стойност, при съответно 66.9 и 4.7% през 2017 година.През четвъртото тримесечие на 2018 година БВП възлиза 29 813 млн. лв. по текущи цени. Преизчислен в евро, БВП е съответно 15 243 млн. евро, като на човек от населението се падат 2 168 евро. Сезонно изгладените данни показват растеж от 3.2% на БВП през четвъртото тримесечие на 2018 г. в сравнение със съответното тримесечие на предходната година и 0.8% спрямо третото тримесечие на 2018 година.НСИ констатира, че създадената от отраслите на националната икономика брутна добавена стойност (БДС) през четвъртото тримесечие на 2018 г. възлиза на 25 785 млн. лв. по текущи цени.През четвъртото тримесечие на 2018 г. спрямо същото тримесечие на предходната година относителният дял на аграрния сектор в добавената стойност на икономиката се понижава с 0.2% до 3.0%.Индустриалният сектор намалява относителния си дял в добавената стойност на икономиката с 2.6% до 23.5%.Относителният дял на добавената стойност, реализирана от дейностите в сферата на услугите, нараства до 73.5% при 70.7% през съответния период на предходната година.", "date": "2019.03.07", "title": "3.1% по-висок Брутен вътрешен продукт през 2018 г."}
{"url": "https://news.bg/crime/72-chasa-arest-za-saprug-zaplashil-s-ubiystvo-zhena-si.html", "text": "Софийската районна прокуратура задържа мъж, заплашил с убийство жена си в столичния квартал \"Младост\".Срещу И.Р. е повдигнато обвинение, че около 18.00 часа на 5 март пред жилищна кооперация в квартала се заканил на съпругата си с думите \"Може да не се обръщаш, но до една седмица, ако не ми дадеш детето, ще те убия, повече компромис няма да има!\".За деянието си мъжът е задържан за 72 часа. Утре в Софийския градски съд ще бъде разгледано искането за вземане спрямо него на мярка за неотклонение \"Задържане под стража\".Днешното решение на прокуратурата стана ясно близо седмица, след като  След убийството се оказа, че ", "date": "2019.03.07", "title": "72 часа арест за съпруг, заплашил с убийство жена си"}
{"url": "https://news.bg/int-politics/ungarski-vsekidnevnik-prizovava-fides-na-orban-da-napusne-enp.html", "text": "Главният проправителствен унгарски вестник Magyar Nemzet призова партията \"Фидес\" на премиера Виктор Орбан да напусне консервативната Европейска народна партия - ЕНП, като заяви, че тя е изоставила своите формиращи ценности и \"не може да бъде разграничена от социалистите или либералите\", съобщава Евронюз.Унгария избира враждебността към имиграцията като основна част от кампанията си за европейски избори през май, поставяйки билбордове, в които обвиняват председателя на Европейската комисия Жан-Клод Юнкер и американския милиардер Джордж Сорос в заговор за унищожаване на европейската цивилизация допускайки множество мюсюлмани, пише Евронюз\"Време е Фидес да спре с унизителните пазарлъци с Европейската народна партия. Народната партия вече не е партията на Хелмут Кол\", се казва в статията на унгарския ветник. Орбан коментира, че бившият германски канцлер е поканил \"Фидес да се присъедини към ЕНП.Вместо това \"Фидес\" трябва да обедини силите си с европейските националисти, предлага вестникът в статията си.\"Народната партия вече не защитава нациите, нито християнството, нито традиционния модел на семейството, нито каквато и да е друга европейска традиция. Народната партия се е превърнала в слуга на болния либерализъм\", допълва унгарската медия.Унгария се противопостави на исканията за извинение в сряда заради яростната критика на лидерите на ЕС, но висш правителствен съветник предложи да се търси компромис, за да се избегне изтласкването на управляващата партия от основната консервативна група в Европейския парламент.Кампанията доведе до осъждания от страна на Комисията и призив за оттеглянето на \"Фидес\" от ЕНП, която се събира на 20 март, за да обсъди въпроса. Но Magyar Nemzet коментира, че \"Фидес\" вероятно ще бъде по-добре извън тази група.\"Има само един път напред за Фидес: пътят на новия съюз. Виктор Орбан и Фидес трябва да напуснат Европейската народна партия и да сформират съюз Матео Салвини, Партията на свободата на Австрия и полската управляваща партия\", коментира унгарската медия.Статията допълва, че Орбан трябва да оглави паневропейския съюз срещу имиграцията, който е определен за единственото логично заключение на неговата политика.Управляващата партия на унгарския премиер Виктор Орбан иска да остане в рамките на Европейската народна партия, заяви високопоставен служител в четвъртък, след като главният проправителствен ежедневник призова управляващата партия да напусне консервативната група, съобщава \"Ройтерс\".\"Фидес е член на Европейската народна партия и иска да остане член на Европейската народна партия\", заявява началникът на щаба на Орбан Гергели Гуляс на пресконференция в отговор на въпрос относно статия.", "date": "2019.03.07", "title": "Унгарски всекидневник призовава \"Фидес\" на Орбан да напусне ЕНП"}
{"url": "https://news.bg/politics/patriotite-se-obediniha-okolo-kandidati-za-tsik.html", "text": "Патриотите се обединиха около кандидатите за ЦИК. Те издигат Таня Йосифова и Бойчо Арнаудов за заместник-председатели на изборната комисия. Зад тях стоят ВМРО, НФСБ и \"Атака\", както стана ясно от изявлението на патриотите в Народното събрание.Таня Йосифова е дългогодишен юрист с над 20-годишен стаж в областта на гражданското право, представи я Борис Ячев. В момента Арнаудов е член на ЦИК.Смятам, че ще бъде полезен за работата, изтъкна и Искрен Веселинов. Патриотите искат Таня Йосифова за заместник-председател на ЦИК. Тепърва ще се ориентираме в качествата на кандидатите, коментира той. Във всеки случай предизвикателството пред ЦИК е много сериозно, защото трябва с летящ старт да влезе в темата и да свърши доста работа, изтъкна Веселинов.Припомняме, по-рано днес ", "date": "2019.03.07", "title": "Патриотите се обединиха около кандидати за ЦИК"}
{"url": "https://news.bg/crime/arabadzhievi-arestuvani-v-ispaniya.html", "text": "Ветко и Маринела Арабаджиеви са задържани в Испания.По непотвърдена все още информация двамата са били арестувани в Барселона. Припомняме, те са обвинени в участие в организирана престъпна група и пране на пари. Червените бюлетини за издирването на Арабаджиеви на сайта на Интерпол обаче не са премахнати. От пресцентъра на МВР заявиха, че към момента не могат да потвърдят тази информация.БНТ информира, че от вътрешното министерство са потвърдили информацията за ареста на Арабаджиеви.Говорителят на главния прокурор Румяна Арнаудова заяви за news.bg, че в държавното обвинение все още очакват информация по случая. В 15.30 часа Арнаудова ще даде извънреден брифинг, на който ще даде цялата налична към момента информация по случая.Припомняме, на 31 август бе извършена  в офисите на хотел \"Маринела\" в София и хотел \"Марица\" в Пловдив, които са собственост на Арабаджиеви.В хода на претърсванията бяха намерени над 10 милиона лева кеш. Както се изрази зам.-главният прокурор Иван Гешев, , от куфари, касетки. За преброяването на парите се наложи да бъде броячна машина от БНБ.Освен това разследващите попаднаха и на луксозен автопарк с автомобили за милиони.. Срещу някои от тях спецпрокуратурата повдигна обвинения за участие в организирана престъпна група и пране на пари.Беше задържан и сина на Арабаджиеви - Вълчо Арабаджиев. Той е с мярка за неотклонение .Съдът реши да остави в ареста за постоянно и, които също са обвинени за участие в групата.И тримата задържани бяха пуснати под парична гаранция от спецсъда, но Апелативният съд ги върна в ареста.На 19 декември Ветко и Маринела бяха пуснати за с червена бюлетина. Те се издирват и с Европейска заповед за арест (ЕЗА).На 20 септември Гешев заяви, че ", "date": "2019.03.07", "title": "Арабаджиеви арестувани в Испания"}
{"url": "https://news.bg/crime/zaloviha-chetirima-za-otvlichane-na-maloletna.html", "text": "Заловени са четирима за отвличане на малолетно момиче, съобщиха от прокуратурата.Единият от групата е 34-годишен, а другите са непълнолетни.Намерен е и автомобила, с който са се придвижвали. Предстои те да бъдат привлечени в качеството на обвиняеми.Иззети са видеозаписи, по които се извършва техническа експертиза, назначена е и съдебномедицинска експертиза.Установено е, че на 5 март, в Павел баня е отвлечено малолетното момиче с цел брак.След сигнал на роднини, пострадалата е била намерена в друго село.По делото е извършен оглед на местопроизшествие, разпитани са свидетели.За извършеното престъплението законът предвижда затвор от 7 до 15 години.", "date": "2019.03.07", "title": "Заловиха четирима за отвличане на малолетна"}
{"url": "https://news.bg/politics/ot-abv-ne-iskat-voenni-saorazheniya-v-balgariya.html", "text": "\"От АБВ ще се борят да не се разполагат допълнителни военни съоръжения в България, както и да не бъдат предоставяни възможности за нови военни кораби в Черно море.\" За това бе категоричен председателят на АБВ Румен Петков в коментар на посещението на генералния секретар на НАТО Йенс Столтенберг в България. Нови военни контингенти не трябва да се разполагат. Ескалацията на напрежението би била пагубна за нашия регион.Тази позиция на АБВ вече е изразена в призив към управляващите, припомни Румен Петков.\"Иначе ние рискуваме да станем обект, а този риск България никога не е поемала след 1945 г.\", категоричен е Петков, според когото българското правителство трябва да инициира процес Хелзинки-2 за сваляне на напрежението и недопускане на ескалация във въоръжаването.Шефът на АБВ коментира и темата за енергийните проекти в България. По думите на Румен Петков трите големи проекта - \"Южен поток\", \"Турски поток\" и \"Син поток\" - са големите провали в газовия сектор на всички български правителства.\"Докарали сме се дотам да се борим да получаваме руска газ през Турция\", негодува шефът на АБВ.Иначе Петков оценява визитата на руския премиер Дмитрий Медведев в България като доста положителен знак, защото 10 години не е имало среща на руски министър-председател с български премиер. Резултатите обаче са не такива, какви са ни необходими, смята Румен Петков, който припомни визитата на президента Владимир Путин от 2008 година, т.нар. \"голям шлем\" и подписаните 9 стратегически документа.Големият проблем на управляващите е, че не са настояли за пряка доставка на руска газ за Европа.Големият въпрос е българското правителство да се пребори за националния ни интерес. \"Ако искаме да останем без газ - това е друг въпрос\", допълни лидерът на АБВ. Той настоя незабавно да започнем процедурата по изграждане на АЕЦ \"Белене\", като всички забавяния до този момент са плод на външен натиск върху страната ни.Изграждането на АЕЦ \"Белене\" трябва да бъде приоритет номер едно на българското правителство, отсече Румен Петков.От АБВ обещават, че ще атакуват в Европейския парламент договорите за Марица 1 и Марица 3.", "date": "2019.03.07", "title": "От АБВ не искат военни съоръжения в България"}
{"url": "https://news.bg/crime/banda-iznudva-i-tormozi-detsa-v-pleven.html", "text": "Група младежи от Плевен изнудва и тормози деца, информира Нова телевизия.Те са жертви на рекет, побоища, заплахи с оръжие и събиране на такса \"Спокойствие\".Децата, които са системно обирани и тормозени са пазели в тайна от своите родители случващото им се до момента, в който майка на едно от момчетата научава за тормоза над сина й. Тя разбира, че това се случва със сина ѝ в продължение на повече от 2 месеца. Оказва се, че рекетьорската група била от няколко младежи.Майката публикува апел в социалните мрежи, на който откликват още пострадали родители. След като случаите стават публични родители от квартала започват да разпитват децата си.По думите на друг родител синът му е крил 2 години за тормоза, защото групата е използвала хладно оръжие и боксове, като по този начин са извличали големи суми пари.Момчето споделило, че вече психически не издържа на тормоза.Разпоредено било един от участниците в групата да бъде преместен в интернат, но това не се случило, тъй като избягал с майка си в Гърция.Останалите момчета от бандата живеят в общински жилища в Плевен.Полицията е задържала трима от групата, като 2 са криминално проявени, а единият е непълнолетен. На всички са повдигнати обвинения.От Община Плевен следят случая и са готови да преразгледат жителството на задържаните в общинските имоти.Районната прокуратура в града е започнала и разпит на потърпевшите деца пред съдия. Предстои документиране на цялата престъпна дейност на групата, тормозила тийнейджърите.", "date": "2019.03.07", "title": "Банда изнудва и тормози деца в Плевен"}
{"url": "https://news.bg/crime/dvama-politsai-razpanali-chadar-nad-klana-golyovtsi.html", "text": "\"Над 15 души, повече от които от клана Гольовци, са задържани за участие в организирана престъпна група, срещу която полицията  Това заяви на брифинг пред журналисти зам.-главният прокурор Иван Гешев.По думите му става въпрос за престъпна група, занимаваща се с широкоспектърна дейност - от битови кражби до сериозни грабежи, разпространение на наркотици, както и производство на акцизни стоки без бандерол и разпространението им.Гешев отбеляза, че по случая се работи от 6-7 месеца.Той обясни, че в операцията се е включила и Дирекция \"Вътрешна сигурност\" към МВР, тъй като има информация, че двама служители на Второ РПУ са част от престъпната група. Тяхната дейност се изразявала в осигуряване на чадър при извършването на конкретните престъпления.Гешев заяви, че не става въпрос толкова за документално укриване на случаите, а по-скоро реална физическа охрана при извършване на престъпленията. Предстои да бъде доказана вината на двама полицаи от Охранителна полиция затова дали са подпомагали организираната престъпа група. Подробности по тазсутрешния случай разкри и главният секретар на МВР Ивайло Иванов. По думите на главния секретар тяхната дейност е била да гарантират в момента на кражба да няма полицейски екипи. Организираната престъпна група от много дълго време е извършвала престъпната дейност. Тя е действала само на територията на София и при претърсванията от страна на компетентните органи са намерени скъпи автомобили, акцизни стоки, инструменти, които са свързани с разбивания, уреди за кражби и други. Продължава претърсването на още десетки адреси, разхвърлени на територията на квартал \"Орландовци\".Иванов посочи, че операцията е стартирала в 6 часа тази сутрин и утре разследващите органи ще има повече конкретика по случая. Има информация кой е шефът на организираната престъпа група, но утре трябва да стане ясно кои хора ще бъдат привлечени под наказателна отговорност.\"Тепърва продължава работата и ако бъде доказана вината им, ще бъдат подведени по наказателна отговорност\", увери главсекът.Намерено е и голямо количество оръжие, като след назначена експертиза ще се докаже дали е газово или бойно. Зам.-главният прокурор Иван Гешев допълни, че може да се каже кой е шефът на престъпната група, но дали ще бъде доказано това, предстои да се реши в следващите 24 часа.На въпрос дали шефът на престъпната група е от етническите малцинства, Гешев заяви, че той не разделя хората по етнически признак, а се интересува от наказателно-правната отговорност.В хода на специализираната операция има установени над 10 жилищни сгради, които са се присъединили към електропреносната мрежа. Предстои да бъде документирана и тази престъпна дейност, която няма нищо общо с престъпната група за разпространение на наркотици и грабеж.", "date": "2019.03.07", "title": "Двама полицаи разпънали чадър над клана Гольовци"}
{"url": "https://news.bg/world/nay-malko-edin-zaginal-i-29-raneni-pri-vzriv-v-stolitsata-na-kashmir.html", "text": "Най-малко един загинал и 29 ранени  при взрив от граната на автобусна спирка в индийския град Джаму, съобщава местната полиция, цитирана от \"Ройтерс\". \"Искам всички да запазят спокойствие. Разследваме всички следи\", коментира шефът на полицията на Джаму М.К. Синха от мястото на взрива. Джаму е зимната столица на провинциите Джаму и Кашмир. Причината за взрива е неизвестна, но е определена за \"атака\" от индийския финансов министър Арун Джайтли.На , в който загинаха 44 души, като правителството обвини Пакистан за укриване на бунтовници, извършили самоубийствения атентат.На 26 февруари срещу кашмирски бойци на пакистанска територия в резултат на ескалиране на напрежението между двете страни, като атаките са насочени към тренировъчен лагер на групата \"Джаиш а Мохамад\" в Балакот.Пакистан обяви, че е  и че е пленен индийски пилот.Ден след това, управлението за гражданска авиация на Пакистан обяви, че е  за всички търговски полети. военни самолета да ударят наземни цели в Кашмир, контролиран от Индия, съобщават местни медии.На 1 март пакистанският външен министър Шах Мехмуд Куреши, предупреди, че война между Пакистан и Индия . В жест за мир, Пакистан обяви, че е , което увеличи надеждите, че напрежението между двете ядрени сили ще се понижи.Напрежението продължи да ескалира, след като  и села по милитаризираната граница в спорния Кашмир.На 4 март Пакистански , е засечен от индийската противовъздушна отбрана и впоследствие свален от изтребител Су-30МКИ., която се е опитала да навлезе в пакистанските териториални води. ", "date": "2019.03.07", "title": "Най-малко един загинал и 29 ранени при взрив в столицата на Кашмир"}
{"url": "https://news.bg/politics/tomislav-donchev-prizna-kam-e-upravlenie-varvim-bavno.html", "text": "Въвеждането на електронното управление не е като строеж на къща, а като реставрация. Огромна част от хартиените регистри ще бъдат дигитализирани, но процесът е бавен, сложен и скъпоструващ.Това съобщи вицепремиерът Томислав Дончев на 20-тото юбилейно издание на конференция \"Е-управление за устойчиво развитие\".Той изрази мнение, че ако използваме скалата на Целзий сме около 60 и все още не сме достигнали точката на кипене. След около две години ще сме много по-близо до целта. Оказва се, че не технологичните ресурси, а организацията създава пречки за правилното въвеждане на системите.Този месец предстои бъде пусната за обществено обсъждане нова стратегия, в която изцяло се залага на цифровизация на администрацията и публичните институции. Тя ще гарантира свързаност в единен портал.Според Дончев е нелепо цялото е-управление да бъде мислено в режим на сепаративно управление.\"Ако няма законова нормативна база, нищо не може да се случи\", изтъкна той.Поведението на всеки участник в процеса трябва да е регламентирано. Освен това процесът предполага и съпротива според него, защото ако хартията изчезне, ще има много засегнати страни.Като най-голяма грешка Дончев отчета опитът традиционните хартиени процеси в администрацията да бъдат дублирани по електронен път.\"Няма по-удобен, по-добър повод от електронизацията на процесите\", убеден е вицепремиерът.Той коментира още, че тук става дума за воля и желание, не само за окабеляване, сървъри и софтуери. Необходима е връзка между самите документооборотни системи вместо един документ да бъде подписван, сканиран, изпращан и после отново принтиран, за да се прочете.До въвеждането на електронната идентификация ще се мобилизират всички секюритизирани форми на електронна идентификация.Дончев припомни, че регистрите у нас са над 17 000, проблематично се оказва в какъв вид трябва да бъде информацията. Основният съюзник в електронизацията на управлението според вицепремиера са гражданите, които ще направят процесите необратими. Към настоящия момент у нас електронно са свързани 62 регистъра.Председателят на Държавната агенция \"Електронно управление\" Атанас Темелков припомни първите опити за въвеждане на електронно управление у нас. Началните етапи са започнали още през 1984 година.\"Сериозен ангажимент за всяка администрация е залагането на поддръжка на системите и предварителното ѝ тестване\", допълни Темелков. Той твърдо защитава необходимостта от цифрова трансформация на административните процеси, туй като това ще доведе в страната до повече сигурност.", "date": "2019.03.07", "title": "Томислав Дончев призна: към е-управление вървим бавно"}
{"url": "https://news.bg/int-politics/huawei-se-oplakvat-sasht-haknaha-sarvarite-ni.html", "text": "Huawei Technologies обвиниха правителството на САЩ, че е проникнало в сървърите на компанията, без да предоставят никакви доказателства в подкрепа на твърдението си, съобщават американски медии.\"Правителството на САЩ отдавна определя Huawei като заплаха. То проникна в сървърите ни и открадна наши имейли и изходен код\", разкри ротационният председател на Huawei по време на пресконференция.По-рано китайският телекомуникационен гигант обяви, че съди правителството на САЩ заради наложената от него забрана за използването на продуктите на Huawei във федералните агенции, изтъквайки, че законодателството е противоконституционно и незаконно, тъй като нарушава правото на компанията да се бори срещу обвиненията в съда, което по същество означавало, че Конгресът на САЩ може да действа като съдебна власт.", "date": "2019.03.07", "title": "Huawei се оплакват: САЩ хакнаха сървърите ни"}
{"url": "https://news.bg/int-politics/tramp-spira-opovestyavaneto-na-tsivilni-zhertvi-na-dronove.html", "text": "Президентът Доналд Тръмп отменя политиката, определена от неговия предшественик, която изисква от американските разузнавателни служби да публикуват броя на убитите цивилни в дронове извън военни зони, съобщава БиБиСи.Заповедта от 2016 г. от тогавашния президент Барак Обама е заради натиск за прозрачност, а администрацията на Тръмп заявява, че правилото е \"излишно\" и разсейващо. Заповедта се отнася до ЦРУ, които извършват атаки безпилотни самолети в страни като Афганистан, Пакистан и Сомалия.\"Това действие елиминира излишните изисквания за доклади, изисквания, които не подобряват прозрачността на правителството, а по-скоро отклоняват нашите специалисти от разузнаването от тяхната основна мисия\", коментира официален представител.До момента, заповедтта на Обама изисква от ръководителя на ЦРУ да публикува годишни обобщения на удари на американски безпилотни самолети и колко са загиналите.Изпълнителната заповед на Тръмп не пренебрегва изискванията за доклади на смъртните случаи на цивилни, поставени пред военните от Конгреса.През първите две години от президентството на Тръмп са извършени 2243 удара от безпилотни самолети, в сравнение с 1878 в осемте години на Обама, според Бюрото за разследваща журналистика, базирано във Великобритания.Депутати и групи за права на човека критикуват решението на Тръмп, като заявиха, че това може да позволи на ЦРУ да извършва напълно безотчетни атаки с дронове.\"Действията на администрацията на Тръмп са ненужна и опасна стъпка назад по отношение на прозрачността и отчетността за използването на смъртоносна сила, както и за цивилните жертви, които те причиняват\", коментира Рита Сеимиън от Human Rights First пред АФП.Адам Шиф, демократ, който председателства комитета за разузнаване на Конгреса, определя изискването на Обама като \"важна мярка за прозрачност\" и допълва, че \"просто няма оправдание\" за отмяната.", "date": "2019.03.07", "title": "Тръмп спира оповестяването на цивилни жертви на дронове"}
{"url": "https://news.bg/world/siriyski-bezhantsi-sadyat-bashar-asad-za-prestapleniya-sreshtu-chovechestvoto.html", "text": "Сирийски бежанци, избягали в Йордания, след като са били изтезавани и са се превърнали в свидетели на кланета, представиха доказателства пред Международния наказателен съд в нов опит да се съди президентът Башар Асад за престъпления срещу човечеството, пише \"Гардиън\".Въпреки че Сирия не е подписала документите за базирания в Хага съд, адвокати в Лондон разчитат на прецедент в Международния наказателен съд, който разширява юрисдикцията до престъпление, свързано с принудително преместване на хора.През миналата година съдът започна предварително разследване на военните лидери на Мианмар за престъпления срещу човечеството, свързано с депортиране на рохингите. Бангладеш, където избягаха рохингите, е част от Римския статут, който учредява Международния наказателен съд, както и Йордания, където в момента има милиони сирийски бежанци.Имаше многократни опити да се убеди съдът да разследва режима на Асад за военни престъпления, включително използване на химически оръжия и масово избиване на арестанти. Всички тези опити се провалиха, тъй като прокурорите в Хага нямаха юрисдикция да действат.През май 2014 г. Съветът за сигурност на ООН дебатира проект на резолюция Сирия да попадне под обхвата на съда. 13 от 15-те членки гласуваха \"за\", но Русия и Китай наложиха вето. Асад отхвърля разпространените снимки с хиляди човешки тела от сирийски дезертьор като \"фалшиви новини\".Но за първи път прецедентът Бангладеш/Мианмар е използван в съда срещу Сирия. Случаят е заведен от 28 жертви, които са били принудени да напуснат Сирия и да живеят в бежански лагери в Йордания. Бежанците свидетелстват, че многократно са били бомбардирани, изтезавани и са били свидетели на масови убийства.", "date": "2019.03.07", "title": "Сирийски бежанци съдят Башар Асад за престъпления срещу човечеството"}
{"url": "https://news.bg/int-politics/seul-zasyakal-razdvizhvane-v-tsentar-za-raketi-s-dalechen-obseg-na-severna-koreya.html", "text": "Военните на Южна Корея обявиха, че внимателно наблюдават ядрените и ракетните съоръжения на Северна Корея, след като разузнаването на страната е разкрило пред депутатите, че е била засечена нова дейност в изследователски център, където Пхенян вероятно изгражда своите междуконтинентални балистични ракети, насочени към континенталната част на САЩ, съобщава \"Асошиейтед прес\".Говорителката на южнокорейското военно министерство изтъкна, че американските и южнокорейските въоръжени сили поддържат тясна координация по отношение на разузнаването във връзка със събитията в ракетния изследователски център на Северна Корея в Пхенян, както и в отделен обект за далекобойни ракети. Говорителката не е предоставила подробности за какви събития става въпрос.Но южнокорейски депутат заяви, че ръководителят на разузнаването на Южна Корея на заседание на закрити врата е заявил, че е било засечено засилено движение на превозни средства в съоръжението в Пхенян.Северна Корея проведе три летателни изпитания на междуконтинентални балистични ракети през 2017 г., които показаха потенциална способност да достигнат континенталната територия на САЩ.", "date": "2019.03.07", "title": "Сеул засякъл раздвижване в център за ракети с далечен обсег на Северна Корея"}
{"url": "https://news.bg/world/mey-izgubi-vot-v-kamarata-na-lordovete-zovyasht-za-mitnicheski-sayuz-s-es.html", "text": "Камарата на лордовете прокара поправка, която призовава правителството да договори участие на Великобритания в митнически съюз с ЕС, информира \"Ройтерс\".Осведомителната агенция коментира, че това е потенциално ново главоболие за премиера Тереза Мей във връзка с плановете й за Брекзит.Горната камара на британския парламент подкрепи многопартийна поправка в законопроект за търговията, която призовава правителството да предприеме всички необходими мерки, за да се позволи на Обединеното кралство да участва в нов митнически съюз на ЕС след Брекзит.Мей изключва подобен съюз, тъй като евроскпетичните депутати в Консервативната партия категорично ще се противопоставят, въпреки че идеята се подкрепя от някои проевропейски консерватори и Лейбъристката партия.Законопроектът за търговията, който е с фокус включване (транспониране) на търговските споразумения с ЕС в двустранни сделки с Великобритания, трябва да бъде прокаран преди Брекзит на 29 март.Поправката може да бъде отхвърлена от Камарата на общините, но означава, че сега депутатите могат да гласуват по въпроса и да се увеличат надеждите на тези, които искат Великобритания да запази тясно сътрудничество с ЕС.", "date": "2019.03.07", "title": "Мей изгуби вот в Камарата на лордовете, зовящ за митнически съюз с ЕС"}
{"url": "https://news.bg/crime/antikoruptsiyata-otne-imoti-za-nad-1-mln-leva-ot-narkobaron-osaden-v-chuzhbina.html", "text": "Имоти за над 1 млн. лева отне Комисията за противодействие на корупцията и за отнемане на незаконно придобитото имущество (КПКОНПИ) от осъдения в чужбина Александър Александров.Това стана с влязло в сила решение на Върховния касационен съд, което не допуска касационно обжалване на решенията на Софийския градски съд и Софийския апелативен съд по искове на Комисията.От Александров, бившата му съпруга и сина му се отнемат триетажна вила с двор в покрайнините на София, два незастроени имота на територията на столицата и два на територията на Пернишка област, лек автомобил, товарен автомобил, два влекача и четири полуремаркета, налични суми по банкови сметки и от продажба на собственост. Общата стойност на иззетото имущество е 1 118 295 лева.Припомняме, процедурата срещу Александров започна още през 2006 г., след като той беше осъден от Мюнхенския окръжен съд за участието му в организирана престъпна група за внос и търговия с наркотици в големи размери. Тогава т. нар. в полза на държавата на имущество на стойност 2 147 546.51 лева.", "date": "2019.03.07", "title": "Антикорупцията отне имоти за над 1 млн. лева от наркобарон, осъден в чужбина"}
{"url": "https://news.bg/int-politics/indo-tihookeanskoto-komandvane-na-sasht-e-zagrizheno-za-voenna-aktivnost-na-kitay.html", "text": "През 2018 г. Съединените щати отбелязват нарастваща военна активност на Китай в Южнокитайско море, коментира началникът на Индо-Тихоокеанското командване (по-рано известно като Тихоокеанското командване), адмирал Филип Дейвидсън, който е на работно посещение в азиатски страни.\"През последната година има отчетени повече кораби, изтребители и бомбардировачи, отколкото в предишни години. Това е абсолютно сигурно\", коментира адмиралът от Сингапур, цитиран от Блумбърг.Според адмирала, тази ситуация \"представлява голяма опасност за търговските потоци, търговските дейности, както и за информация, която се предава чрез кабел, минаващ по дъното на Южнокитайско море.\"В същото време той избягва директен отговор на въпроса дали Вашингтон възнамерява да повлияе на ситуацията в региона, включително чрез патрули. \"Съединените щати остават силни в региона на Тихия океан\", отбеляза адмиралът.Във водите на Южнокитайско море Китай има териториален спор с Бруней, Виетнам, Малайзия и Филипините над островите Парасел на архипелага Спратли.В същото време, от края на 2013 г. Пекин извършва мащабни хидротехнически и строителни дейности в този регион, за да създаде изкуствени острови, както и да разшири и развие тези територии.Китайската страна многократно е подчертавала, че е категорично против всяка намеса в този териториален спор на трети страни, преди всичко от Обединеното кралство, страните от ЕС, САЩ и Япония.В Пекин многократно посочват, че действията на Вашингтон, като изпращане на самолетоносачи в зоната, подкопават стабилността и водят до милитаризация на региона.", "date": "2019.03.07", "title": "Индо-тихоокеанското командване на САЩ е загрижено за военна активност на Китай"}
{"url": "https://news.bg/crime/donchev-izprati-dokumenti-po-aferata-alo-banov-sam-v-prokuraturata.html", "text": "Вицепремиерът Томислав Дончев изпратил информация до прокуратурата по аферата  Пред БНР обаче той заяви, че тази информация не е негово лично разследване, а стандартно разписана процедура.\"Тя се извършва при всяко съмнение за злоупотреби със средства от еврофондове. Подобна информация прокуратурата е получавала и при други случаи, поясни Дончев.Той отбеляза, че е изпратил всичко, което е събрано в администрациите под формата на документи, проверки, доклади и което може да бъде от полза на прокуратурата за целите на разследването.Томислав Дончев подчерта, че предоставя на прокуратурата информацията по аферата \"Ало, Банов съм\", в качеството си на вицепремиер, отговорен за усвояването на средствата от еврофондовете.Той обаче отказа да коментира съдържанието на папката с документи.Припомняме, че депутатът от , с който го обвини в корупционна схема за опрощаване на поне 700 000 лв. на фирмата изпълнител за ремонта на Ларгото в София.След представения запис главният прокурор По повод разкритията на Йончева бившият министър на културата Вежди Рашидов заяви в кулоарите на парламента, че еКметът на София , като обясни, че Ларгото е предоставен на столична община за стопанисване и тя няма отношение.Изявление даде и самият Боил Банов, който заяви, че нямало опростени пари и . Той обяви и готовността си да подаде оставка, ако тя му бъде поискана, тъй като \"не е роден като министър\".Вчера обаче стана ясно, че премиерът , а да обясни случая. С действията си министър-председателят показал, че стои зад Банов, смята самият министър на културата.По-късно стана ясно, че  Ангел Ангелов, сочен за информаторът на БСП, отправи обвинения към ръководството на министерството на образование в упражняване на психологически тормоз.", "date": "2019.03.07", "title": "Дончев изпрати документи по аферата \"Ало, Банов съм\" в прокуратурата "}
{"url": "https://news.bg/world/taylandski-sad-zabrani-partiyata-izdignala-printsesata-za-premier.html", "text": "Конституционният съд на Тайланд нареди да се разпусне опозиционна партия, която номинира сестрата на краля за кандидат за премиер на изборите на 24 март, информира \"Ройтерс\".\"Съдът нареди партията да се разпусне\", обявиха от най-висшата съдебна инстанция в страната. С решението също така се забранява на ръководството на партията Thai Raksa Chart (Thai Спаси страната) да участва в политиката за 10 г.Избирателната комисия поиска от съда да разпусне партията, след като номинира принцеса Уболратана Барнавади за премиер на изборите. След номинирането на принцесата, нейният брат, крал Маха Ваджиралонгкорн, издаде указ, в който заявява, че издигането й за премиер е изключително неуместно и противоконституционно.Thai Raksa Chart е новосформирана партия, която поддържа тесни връзки с бившия премиер Таксин Шинаватра, който беше свален с преврат през 2006 г., но води партията в изгнание. Шинаватра е обвинен в корупция.", "date": "2019.03.07", "title": "Тайландски съд забрани партията, издигнала принцесата за премиер"}
{"url": "https://news.bg/regions/v-kranevo-negoduvat-sreshtu-sporen-stroezh-do-plazha.html", "text": "Жителите на Кранево негодуват срещу строеж на хотел на метри от морето, предаде Нова телевизия.По документи се извършва ремонт на стара сграда и пристрояване на нова, като за строежа има разрешително от община Балчик.По думи на архитект Анна Демирева всички сгради, които се строят на плажната ивица, имат строителни книжа. Строежите имали и положителни оценки от органите за контрол на околната среда.От своя страна кметът на Кранево Румен Николов заяви, че никой от местните жители не е идвал да се оплаква от незаконни строежи. Според него фактът, че се строи в частен двор, показва, че законът не се нарушава.Спорният строеж се намира на мястото на бившия Международен пионерски лагер. Преди време на същото място е имало скандал и с ограда, за която проверка на РДНСК установила, че е незаконна.Към момента от общината са започнали своя проверка по случая. Предстои РДНСК също да се произнесе. Междувременно по плажната ивица в Кранево се строят още три хотела, поради което местните жители са недоволни.", "date": "2019.03.07", "title": "В Кранево негодуват срещу спорен строеж до плажа"}
{"url": "https://news.bg/int-politics/kongresat-na-sasht-ne-iska-narushavane-na-yadreniya-dogovor-predi-prekratyavaneto-mu.html", "text": "На  е публикуван законопроект, забраняващ на Съединените щати да нарушават Договора за ИНФ преди да бъде изцяло прекратен.Текстът не позволява на Пентагона да използва средствата на данъкоплатците за създаване на оръжия, забранени от Договора за премахване на ракети със среден и по-малък обсег.Създател на законопроекта е Тълси Габард (демократ от щата Хавай), член на Камарата на представителите . Съавтори са двама други членове на долната камара на Конгреса - Джеймс Макговърн (демократ от Масачузетс) и Илхан Омар (демократ от Минесота), съобщава ТАСС.В Камарата на представителите на 14 февруари е представен законопроект, озаглавен \"Законът за съответствие с INF от Закона за съответствие 2019\". \"Не могат да се предоставят или да се изразходват средства за изпитания, оценка, придобиване или разполагане на ракети, забранени от ИНФ в сила\", се казва в текста.По-рано редица неправителствени организации подкрепят инициативата \"Габард\", която се стреми да гарантира пълното елиминиране на ядрените оръжия на планетата. Подобен законопроект е представен от демократите в Сената на 20 февруари.На 1-ви февруари президентът на САЩ Доналд  изпълнението на задълженията си по Договора за ИНФ, тъй като смята, че Русия нарушава договора.В отговор руският президент Владимир Путин обяви на 2 февруари, че  в това споразумението.", "date": "2019.03.07", "title": "Конгресът на САЩ не иска нарушаване на ядрения договор преди прекратяването му"}
{"url": "https://news.bg/world/maykal-koen-predostavi-novi-dokumenti-na-kongresa-za-tramp.html", "text": "Майкъл Коен, бившият адвокат на президента на САЩ Доналд Тръмп, предаде документи на конгресна комисия по време на \"много продуктивна\" 8-часова среща, обяви демократът Адам Шиф пред журналисти, цитиран от АП и \"Ройтерс\".Конгресменът съобщи, че Коен е сътрудничил по време на изслушването при закрити врата в Комисията по разузнаване към Камарата на представителите на САЩ, но не разкри какви нови документи е представил. Шиф също не разкри подробности за свидетелските показания на адвоката. Според него разговорите са били изключително продуктивни.Коен даде свидетелски показания три пъти при закрити врата пред Конгреса и веднъж публично. На 27 февруари АП съобщава, позовавайки се на двама източници, че вчера Коен е предал документи на конгресната комисия, които показват редакция на писмено съобщение с невярно съдържание, което е предал на комисията през 2017 г. относно проект на американския лидер в Москва.Коен се призна за виновен по обвинения в лъжесвидетелстване пред Конгреса. Той обяви, че е излъгал за преговорите между организацията на Тръмп и руски предприемачи за строителството на небостъргач в Москва. Коен ще влезе в затвора за излежаване на тригодишна присъда през май.", "date": "2019.03.07", "title": "Майкъл Коен предостави нови документи на Конгреса за Тръмп"}
{"url": "https://news.bg/press/edinodushno-ns-othvarli-prezidentskoto-veto-varhu-izbornite-promeni-sdelka-za-12-miliona-mezhdu-gerb-i-dps.html", "text": "Вето. \"Сега\":Единодушно НС отхвърли президентското вето върху изборните промениЕдинодушно - със 154 гласа \"за\", парламентът преодоля президентското вето върху промените в Изборния кодекс, предаде Агенция \"Фокус\". Съгласно Правилника за организацията и дейността на Народното събрание, законът може да бъде повторно приет с гласовете на повече от половината народни представители.Държавният глава върна промените в изборното законодателство за ново обсъждане в парламента на 25 февруари. Според него поправките в изборното законодателство отслабват механизмите за осигуряване на честни избори.Президентът Радев наложи вето на увеличаването на прага на преференцията, както и на ограничаването на машинното гласуване. Вето беше наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не както досега с мнозинство от две трети, а с обикновено мнозинство на половината плюс един от членовете ѝ.Депутатите от левицата, напуснаха парламента в знак на несъгласие именно с изборните промени, в сряда също не влязоха в пленарна зала. Лидерът на БСП Корнелия Нинова, цитирана от партийния пресцентър, обвини ГЕРБ и ДПС в \"сключване на сделка\". \"ДПС подкрепи отхвърлянето на президентското вето върху Изборния кодекс, а в замяна ГЕРБ прокарват закон, с който да се опростят задълженията на Главното мюфтийство към държавата\", заяви Нинова. Инвалидни пенсии.\"Монитор\":7 от 10 българи с увреждания взимат до 300 лв.Седем от десет българи с увреждания взимат до 300 лв., заради придобит дефицит, показват данните от онлайн справка в НОИ.Почти 55 000 нашенци пък прибират месечно в джоба си между 300 и 700 лв. Най-малък е броят на хората с намалена трудоспособност, които получават по 910 лв. - едва 1396. Средният размер на инвалидната пенсия в страната е 248 лв. Сумата, която получават зависи от възрастта, стажа и процента инвалидност. Ако изчисленият размер на пенсията за инвалидност за общо заболяване е по-малък от защитените минимални размери, се определя като процент от минималната пенсията за осигурителен стаж и възраст. Това означава, че тези, които са с над 90 на сто намалена работоспособност, получават поне 238,74 лв., а тези с от 71 до 90 на сто -217,98 лв. Криминално. \"24 часа\":Варненец опита да продаде 9-годишното си дете, прокуратурата се самосезираРайонната прокуратура във Варна се самосезира след публикация за баща, опитал да продаде 9-годишното си дете, съобщават от институцията.По повод информация, публикувана в информационната агенция \"Черно море\", Районната прокуратура във Варна се е самосезирала. На 5 март 2019 г. агенцията е публикувала информация, подадена от отдела за закрила на детето във Варна, за баща, който се опитал да продаде 9-годишното си дете.За изясняване на случая и обстоятелствата около него е назначена проверка за евентуално извършено престъпление против младежта от раздел II на Наказателния кодекс. Религии. \"Дума\":Сделка за 12 милиона между ГЕРБ и ДПС Срещу опрощаване на близо 12 млн. лв. задължения на мюфтийството към държавата ГЕРБ изтъргуваха подкрепа от ДПС, за да преодолеят президентското вето върху Изборния кодекс. Източници на ДУМА твърдят, че задълженията са както на централно, така и на местно ниво.Сделката разкри Корнелия Нинова, която обърна внимание на предвидения за обсъждане в петък Закон за вероизповеданията. Според нея ДПС са поставили условието: \"Ние ви подкрепяме, за да отхвърлим ветото на президента и аргументите на БСП, а вие опрощавате задълженията на мюфтийството\".Цветан Цветанов обяви, че ставало въпрос за около 8 млн. лв., той тепърва очаква да види разчетите. Запознати коментират, че финансовото министерство ще му даде само разходите на централно ниво.С пълно единодушие, със 154 гласа \"за\", парламентът отхвърли ветото на президента върху Изборния кодекс, въпреки че всички партии по същество подкрепяха части от мотивите на Румен Радев.", "date": "2019.03.07", "title": "Единодушно НС отхвърли президентското вето върху изборните промени; Сделка за 12 милиона между ГЕРБ и ДПС"}
{"url": "https://news.bg/world/tramp-mnogo-razocharovan-ako-kndr-naistina-vazstanovi-yadreniya-poligon.html", "text": "Американският президент Доналд Тръмп ще бъде много разочарован от севернокорейския лидер Ким чен Ун, ако съобщенията за възстановяването на ядрения полигон в Северна Корея се окажат верни. Това заяви самият той, цитиран от \"Ройтерс\".Той направи изявлението пред репортери в Овалния кабинет, в отговор на въпрос дали Северна Корея нарушава обещанията си.По думите му, става въпрос за много ранен доклад и е добре да се изчака потвърждението му. Ще видим, каза държавният глава. Припомняме, че съобщенията  които са проучили данни от спътникови снимки. Полигонът се използваше за изпитания на междуконтинентални балистични ракети.Спътниковите данни показват, че за броени дни са възстановени стенд за изпитания на ракетни двигатели и помещение за монтаж на ракети-носители.Счита се, че съоръженията на полигона са били възстановени след провала на срещата между Доналд Тръмп и Ким Чен Ун в Ханой на 28 февруари.Демонтажът на полигона започна след първата среда между Тръмп и Ким през юни миналата година.Според анализатори, към момента Пхенян разполага с 20 до 60 ядрени бойни глави.Въпреки провала на преговорите с Ким Чен Ун в Ханой, Тръмп смята, че отношенията между двете страни са много стабилни.Припомняме, въпреки заявеното намерение закъм момента от преговорите.", "date": "2019.03.07", "title": "Тръмп много разочарован, ако КНДР наистина възстанови ядрения полигон "}
{"url": "https://news.bg/world/97-godini-ot-rozhdenieto-na-olga-ladizhenskaya.html", "text": "97 години от рождението на Олга Ладиженская отбелязва днес търсачката Гугъл. Дейността на рускинята е свързана с революционни открития в математиката. Съдбата на семейството ѝ е трагична. То е репресирано от комунистическия режим в страната. Дядото на Олга е изпратен в лагер, където умира. Бащата е арестуван през 1937 година от НКВД и убит. На дъщеря му е забранено да следва в университет и получава тази възможност чак след смъртта на Йосиф Сталин. Ладиженская преподава дълги години в Ленинградския университет, където е професор по висша математика. Член на редица европейски академии по естествени науки. Автор на 6 монографии и стотици разработки, които се цитират не само в Русия. ", "date": "2019.03.07", "title": "97 години от рождението на Олга Ладиженская"}
{"url": "https://news.bg/world/maduro-prizova-za-antiimperialisticheski-protesti-vav-venetsuela-1.html", "text": "Президентът Николас Мадуро призова привържениците си за \"антиимпериалистически протести\" във Венецуела, предаде \"Синхуа\".Протестът е насрочен за събота и датата не е избрана свлучайно. На 9 март 2015 година тогавашният американски президент Барак Обама подписва указ, с който обявява Венецуела за заплаха. Преди това, на 8 март, Мадуро ще направи няколко важни съобщения. По думите му, Каракас в момента е подложен на агресия. Припомняме, че САЩ са сред редицата държави, които подкрепят и признават за временен президент Хуан Гуайдо. САЩ смятат да въведат нови санкции срещу режима на Николас Мадуро, съобщи по-рано съветникът на президента Доналд Тръмп по националната сигурност Джон Болтън.На първо място мерките целят спирането на достъпа на режима до финансовите ресурси, благодарение на които той съхранява властта си досега.Специалният представител на САЩ за Венецуела Елиът Ейбрамс заяви, че Вашингтон разглежда и възможността за предприемане на \"второстепенни санкции\" срещу граждани на трети страни и компании, свързани с правителството на Венецуела. Решение за това все още не е взето.По думите на Ейбрамс, САЩ не разглеждат възможността за военна намеса.", "date": "2019.03.07", "title": "Мадуро призова за антиимпериалистически протести във Венецуела "}
{"url": "https://news.bg/world/su-27-prihvana-us-voenen-samolet.html", "text": "Руски изтребител Су-27 е прихванал американски военен самолет RC-135 над Балтийско море, предаде ТАСС. Агенцията цитира съобщение на руското военно министерство. Американският самолет извършвал разузнавателен полет, когато изтребителят го е принудил да напусне границите на страната. След това се е върнал в базата. Това се случва за пореден път. През ноември руските военни бяха прихванали американски разузнавателен самолет над Черно море. САЩ критикуваха съпровождането на своя самолет от руски Су-27.", "date": "2019.03.07", "title": "Су-27 прихвана US военен самолет "}
{"url": "https://news.bg/weather/slanchev-i-topal-chetvartak-3.html", "text": "Пореден слънчев и топъл ден  ни очаква. Това съобщиха от АПИ. Ще духа до умере н вятър от юг-югозапад. Не се очакват валежи. Максималните температури ще са между 18 и 22 градуса. Атмосферното налягане ще остане по-високо от средното за месеца. През следващите дни не се очакват значителни промени. ", "date": "2019.03.07", "title": "Слънчев и топъл четвъртък "}
{"url": "https://news.bg/world/huawei-sadi-sasht.html", "text": "Компанията Huawei ще съди САЩ заради забраната за използването на нейни продукти от институциите. Делото е заведено в съда в щата Тексас. Според телекомуникационния гигант, Вашингтон не е представил доказателства, за да наложи са санкциите. Така компанията е била ощетена. Припомняме, че изпълнителният директор Мън Ванчжоу  през декември във Ванкувър по искане на САЩ.Белият дом я обвинява в нарушаване на американските санкции срещу Иран.Случаят обтегна отношенията между Канада и Китай.Започна процедура по екстрадирането на Ванчжоу в САЩ. Тя обяви, че  заради допуснати нередности при ареста. ", "date": "2019.03.07", "title": "Huawei съди САЩ "}
{"url": "https://news.bg/crime/mvr-s-operatsiya-v-stolichniya-kv-orlandovtsi.html", "text": "На територията на столичния квартал \"Орландовци\" се провежда полицейска операция.Целта е неутрализиране на организирана престъпна група за разпространение на наркотици и грабежи. Разследва се и евентуалното участие на двама служители на Второ РПУ в София.Операцията е под надзора на Специализираната прокуратура, съобщиха от пресцентъра. Заради евентуалното участие на полиций в операцията са включени и служители на дирекция \"Вътрешна сигурност\" на МВР. Информация за хода и резултатите от операцията ще бъде предоставена по-късно.", "date": "2019.03.07", "title": "МВР с операция в столичния кв. „Орландовци“"}
{"url": "https://news.bg/regions/puskat-dva-novi-avtobusa-za-obshtestveniya-transport-v-stamboliyski.html", "text": "Пускат два нови автобуса по линиите на градския транспорт в Стамболийски и близките населени места, информира БНР.Общественият транспорт там се възстановява след 20-годишно прекъсване и ще бъде безплатен. Идеята на кмета Георги Мараджиев се реализира след закупуването на общинските автобуси, които ще облужват маршрутите по двете линии - градската и междуселищната. Доскоро услугата се изпълняваше от частна фирма.Пътниците плащаха 1 лев за билет в рамките на града, а за междуселищните превози - според разстоянието до Куртово Конаре, Ново село и Три водици.", "date": "2019.03.07", "title": "Пускат два нови автобуса за обществения транспорт в Стамболийски"}
{"url": "https://news.bg/politics/tsik-chaka-broya-na-sektsiite-za-mashinno-glasuvane.html", "text": "Централната избирателна комисия - ЦИК се готви нормално за изборите като за всяка кампания, коментира пред БНТ говорителят на ЦИК Цветозар Томов.По думите му трябва да се знаят какви ще бъдат изискванията по отношение на брой секции за машинното гласуване. \"Би било добре в близките дни да има пълна яснота по този въпрос, за да може да се проведе нормална подготовка\", подчерта говорителят на ЦИК.С финансирането също няма да има проблем за закупуването на устройствата, за да може всички детайли по процедурата да станат ясни, увери Томов.Томов изтъкна, че трябва да има и изборни правила, които да изключват някой да получава достатъчен преференциален вот.Относно купуването на гласове по време на изборите, Томов заяви, че това трябва да бъде работа на правоохранителната система, защото това е престъпление.Припомняме,  беше приет от Народното събрание на 14 февруари 2019 г.От  заради невъвеждането на машинното гласуване, заяви вчера омбудсманът Мая Манолова.Томов обясни и че в момента единствено жители на ЕС имат право да гласуват на евроизборите, а ситуацията във Великобритания е толкова специфична, че никой законодател не е предвиждал нещо подобно. \"Все още не се знае дали Великобритания ще излезе от ЕС преди датата на евроизборите\", допълни той.Говорителят на ЦИК добави, че изборната активността нараства с всеки вот, за разлика от спада на гласуващите в Турция.\"Аз се надявам тази тенденция да се разшири и все повече хора, които живеят извън страната, да се възползват от правото си на глас. Преди да се пристъпи към гласуване, секции извън съюза се откриват, първо, в дипломатическите и консулски представителства, второ, на база на заявленията на хора, живеещи извън страната, които искат да гласуват. Където се натрупат повече от 100 заявления, се открива секция за гласуване. Но обикновено всичко зависи и от политиката на дадената държава\", коментира Цветозар Томов.", "date": "2019.03.07", "title": "ЦИК чака броя на секциите за машинно гласуване"}
{"url": "https://news.bg/int-politics/ema-hopkins-angliya-e-v-kritichno-polozhenie-i-nyama-vreme-v-pregovorite-s-es.html", "text": "Англия работи много усилено заедно с Европейския съюз за Брекзит и очаква критично важното гласуване на парламента за окончателното споразумение, заяви пред БНТ посланикът на Великобритания у нас Ема Хопкинс.По думите й в настоящия момент Англия се намира в едно критично положение и почти няма време, за да види как точно може да се оправи с преговорите.Тя изтъкна, че трябва да се знае дали англичаните искат или не искат да продължат със споразумението за Брекзит. \"Ако се стигне дотам, че не решим какво искаме, ще поискаме действително някакво отлагане\", посочи Хопкинс.На въпрос има ли шанс Тереза Мей да предоговори сделката за Брекзит и да получи гласовете, които и трябват, Хопкинс отбеляза, че е напълно възможно, за да може да поискат и да постигнат това споразумение с всичките предвидени промени.\"Именно това иска нашият парламент - споразумение за Брекзит и се опитваме да постигнем тази цел. Това ще бъде възможно\", сигурна е тя.Пред Великобритания съществуват няколко подробности, които не могат да подредят. Те са свързани с границата на Ирландия със Северна Ирландия Именно заради това много хора не могат да разберат защо не може да се стигне до бързо споразумение, посочи Хопкинс.Хокинс смята, че парламентът трябва да уточни всички тези подробности. Тя настоява за мирно интегрирано положение в отношенията между Англия, Ирландия, както и между Северна Ирландия и Ирландия.Тя припомни, че през последните две години става ясно, че британската политика доста е променила англичаните и вместо да се разделят на консерватори и лейбъристи, сега се делят на привърженици и противници на Брекзит.Предизвикателството пред цялата политика е, че ние искаме да преминем към следващия етап, защото гледаме напред към бъдещето, уточни английският посланик.\"С тези спорове за или против Брекзит трябва да се стигне до положителна развръзка\", подчерта Хопкинс.Тя увери, че българските граждани, които живеят във Великобритания не трябва да се страхуват от един Брекзит. Техните права на работа и обучение, ще бъдат запазени, успокои посланик Хопкинс.Запитана как ще отговори на френския президент Еманюел Макрон, кой е казал на британците истината им за бъдещето след Брекзит, Хопкинс заяви, че Англия не би могла да каже какво ще стане след излизането от ЕС.", "date": "2019.03.07", "title": "Ема Хопкинс: Англия е в критично положение и няма време в преговорите с ЕС"}
{"url": "https://news.bg/politics/tsvetanov-otricha-za-sdelka-s-dps.html", "text": "\"Няма никаква сделка с ДПС.\" Това заяви председателят на ПГ ГЕРБ Цветан Цветанов пред Нова телевизия по повод за закона за вероизповеданията.В тази връзка той запита дали е сделка и законът за социалните услуги, който вчера са разглеждали и който е част от същия пакет.По думите първоначалният вариант на закона за вероизповеданията е бил да се увеличи финансирането, за да се намалят даренията.\"Това, което направихме е държавата да финансира заплатите, които получат съответните духовници, а не те да идват от външни страни.\", подчерта Цветанов и призова да спрат да се използват неистини по темата.Той отбеляза и, че към настоящия момент мюфтийството не получава съответната субсидия, тъй като има задължения.Председателят на ГЕРБ посочи, че те изцяло ще подкрепят този законопроект.По темата за  Цветанов изтъкна, че твърденията на президента, че няма съдебен контрол са неверни. Според него за първи път президентът изпада в състояние да използва лъжи.\"Съдебен контрол има и той е много по-достъпен за гражданите\", категоричен е Цветанов.Той обясни, че когато има решение с 2/3 на ЦИК, съдът е законодателният орган, който решава дали да приеме тези мотиви и дали да разпише съответните препоръки.По отношение на председателят на ПГ на ГЕРБ подчерта, че няма нарушаване на изборните права.По думите му България е приела пропорционална система, а преференциите са 7%.За Цветанов заяви, каквито и енергийни проекти да планираме с участието на Русия те няма как да станат, ако не изпълним ангажиментите си към Третия енергиен стълб.Според него обаче по-важна била визитата на Столтенберг. По думите му в позицията на страната ни няма промяна и ГЕРБ отстоява принципите да бъдем надежден партньор на НАТО и ЕС.Според него в момента по-сериозни са проблемите в черноморския регион.Във връзка с националната ни сигурност и закупуването на изтребителите той подчерта, че сигурността навсякъде струва пари.По думите му дали ще купим 8, 9 или 10 самолета не ни гарантира самостоятелна защита на националната ни сигурност.Припомняме, че вчера лидерът на БСП По думите ѝ ГЕРБ са се съгласили да опростят задълженията на мюфтийството, за да получат подкрепата на ДПС за ветото на Румен Радев. Нинова заяви и че , които са част от малката коалиция в управлението на държавата \"Обединени патриоти\" (ОП).", "date": "2019.03.07", "title": "Цветанов отрича за сделка с ДПС"}
{"url": "https://news.bg/politics/deputatite-prieha-na-parvo-chetene-promenite-v-zakona-za-kontsesiite.html", "text": "Депутатите приеха на първо четене промените в Закона за концесиите. С последните промени в него са установени няколко групи въпроси, които изискват законодателни промени. Те са свързани с концесии, при които ще бъдат заложени изисквания за големи по размер инвестиции в публична инфраструктура, както и значителни плащания от концесионера към държавния бюджет.В тази връзка законопроектът предвижда изменения в текстовете за солидарната отговорност, начина на разрешаване на спорове между страните по концесионния договор, основанията за недействителност на концесионния договор, както и редакционни промени.Законопроектът предлага с концесионния договор да се предвижда, че участващите в групата икономически оператори по чл. 21, ал. 2 и 3 от ЗК, както и икономическият оператор по чл. 21, ал. 4 отговарят солидарно с проектното дружество за изпълнението на концесионния договор съгласно предвиденото в него, като се вземат предвид характерът и размерът на участието на всеки от икономическите оператори в проектното дружество или на поетия от тях ангажимент за предоставяне на ресурси на проектното дружество. Този подход се въвежда и когато изпълнението на изискванията за икономическо и финансово състояние се извършва с възможностите на едно или повече трети лица.В законопроекта са посочени изчерпателно случаите, в които може да се издаде решение за провеждане на повторна процедура.Предвижда се страните по договор за концесия с трансграничен интерес да могат да предвидят решаването на спорове по договора да се извършва от арбитражен съд.", "date": "2019.03.07", "title": "Депутатите приеха на първо четене промените в Закона за концесиите"}
{"url": "https://news.bg/politics/frenskiyat-poslanik-iska-sblizhavane-na-dohodite-v-es-i-sotsialen-shtit.html", "text": "Сближаване на доходите в ЕС и социален щит за всеки европейски работник, който да му осигурява еднакво заплащане на едно и също работно място и минимална заплата за съюза, съобразена с всяка страна и договаряна колективно всяка година е предложението на френския президент Еманюел Макрон, коментирано пред БТВ от посланик Ерик Льобедел.\"Трябва да покажем, че Европа може да закриля, че може да има социално сближаване. Сега в 10 от страните в ЕС няма минимална работна заплата, а в други 10 тя е по-ниска от средното ниво на минималната заплата в ЕС. Трябва да осигурим постепенно сближаване в тази област\", обясни френският посланик в България.Подобно социално сближаване няма да стане \"от днес за утре\" и ще се плати частично от богатите в ЕС на принципа на солидарността, коментира той.\"На избори, включително и във Франция, има намеса от държави . Във Франция имаше дезиноформация от руски източници, това беше доказано\", обясни френският посланик във връзка с идеята за създаване на Европейска агенция за защита на демокрациите срещу кибератаки и манипулации при избори и ограничаването за финансиране на политически партии от чужди държави. По отношение на посещението на руския премиер Дмитрий Медведев и енергийните проекти Льобедел коментира, че и Франция има пряк интерес към енергийните проекти, но също като България спазва европейските директиви.", "date": "2019.03.07", "title": "Френският посланик иска сближаване на доходите в ЕС и социален щит"}
{"url": "https://news.bg/politics/balgariya-se-upravlyavala-ot-nova-koalitsiya-gerb-i-dps.html", "text": "\"България се управлява от една нова коалиция - ДПС и ГЕРБ, на базата на договорки по коридорите на парламента, които не са в интерес на българското общество\". Това заяви народният представител от ПГ на \"БСП за България\" Стоян Мирчев пред Нова телевизия.По думите му вече е станала официална скритата им коалиция. Според него всичко било заради Закона за вероизповеданията.\"Единственото вероизповедание със задължения в България и те са над 10 млн. лв., а според експерти - 12 млн. лв, са на мюфтийството\", подчерта народният представител.Депутатът от БСП заяви, че всички вероизповедания могат да си плащат данъците към НАП и държавата редовно, а това вероизповедание е решило да не го прави.Той е категоричен, че опрощаването на тези задължения ще удари по джоба на всеки български гражданин.Мирчев отбеляза, че по време на разговорите при президента не е ставало въпрос за такова опрощаване.\"Държавата, чрез бюджета, поема финансирането на заплатите, а тук говорим за неплатени данъци\", обясни той.Народният представител припомни, че по време на скандала с Изборния кодекс също е имало сделка между ГЕРБ и ДПС. \"Но тогава беше за формирането на кворума, машинното гласуване, смяна на данъчната система, самолети и още много други\", допълни той.Стоян Мирчев запита Цветанов дали ще върне парите, които България е платила за осъдителни присъди по негова вина. Той подчерта, че заради него България е осъдена 6 пъти, а в момента той продължавал да прави внушения.Припомняме, че вчера лидерът на БСП По думите ѝ ГЕРБ са се съгласили да опростят задълженията на мюфтийството, за да получат подкрепата на ДПС за ветото на Румен Радев.По-рано днес пък Цветан Цветанов подчерта, че От ДПС реагираха остро и  за сделка с ГЕРБ за Закона за вероизповеданията. ", "date": "2019.03.07", "title": "България се управлявала от нова коалиция ГЕРБ и ДПС "}
{"url": "https://news.bg/crime/vas-othvarli-zhalba-na-uber-zabranata-za-neloyalna-deynost-ostava.html", "text": "Тричленен състав на ВАС отхвърли жалбите на \"Юбер Б.В\" и \"Разиер Опърейшънс Б.В.\" срещу решение от 30 юни 2015 г. на КЗК, с което на двете компании е . Върховните магистрати потвърждават и наложените им санкции. Решението може да се обжалва пред петчленен състав на ВАС.Тричленният състав смята, че е неоснователно твърдението на жалбоподателите за нищожност на атакувания акт поради липса на компетентност на националния орган по конкуренция.ЗЗК е приложим към всички предприятия, извършващи дейност в България, ако изрично или мълчаливо предотвратяват, ограничават, нарушават или могат да предотвратят, ограничат или нарушат конкуренцията в страната.\"Обоснован е изводът на Комисията, че с описаното поведение на \"Юбер Б.В.\" дружеството получава нелоялно конкурентно предимство и извлича икономически ползи в ущърб на субектите, които предоставят лицензиран таксиметров превоз\", коментира ВАС в своето решение.\"Правилно е прието, че степента на обществена опасност от това поведение на дружеството се увеличава в резултат на факта, че превозът срещу възнаграждение (лицензирания таксиметров превоз) е дейност от важен обществен интерес, което именно обуславя наличието на стриктна държавна регулация и специфични законови изисквания при осъществяването й\", се казва в решението на тричленния състав.\"Предвид това КЗК обосновано е счела, че начинът на предлагане на услугата Uber X оказва съществен негативен ефект върху конкуренцията, тъй като се касае за комплексно поведение на Юбер Б.В., изразено чрез различни по характер фактически и правни действия, чрез което, като краен резултат, услугата Uber X се предлага по нелоялен начин\", пише още в решението на ВАС.", "date": "2019.03.07", "title": "ВАС отхвърли жалба на Uber, забраната за \"нелоялна\" дейност остава"}
{"url": "https://news.bg/politics/dbg-predlaga-da-se-otstranyat-populista-orban-i-partiyata-mu-ot-enp.html", "text": "Изпълнителният съвет на Движение България на гражданите - ДБГ реши да предложи на ЕНП да отстрани популисткия премиер на Унгария Виктор Орбан и неговата партия \"Фидес\", пишат в своя позиция ДБГ.Решението е взето заради противопоставянето на крайно националистическото правителство на Орбан на общата европейска политика спрямо мигрантите.В края на февруари \"Фидес\" започна и безпрецедентна кампания срещу председателя на Еврокомисията Жан-Клод Юнкер, който е от ЕНП.ДБГ, като член на ЕНП, счита за недопустима водената от Орбан външна и вътрешна политика, която е напълно несъвместима с дясноцентристките ценности на ЕНП, пишат от движението.ДБГ призовава и останалите български партии, членове на ЕНП, да гласуват за отстраняването на Виктор Орбан от най-голямата и влиятелна партия в Европейския парламент.", "date": "2019.03.07", "title": "ДБГ предлага да се отстранят \"популиста\" Орбан и партията му от ЕНП"}
{"url": "https://news.bg/int-politics/guaydo-zove-za-oshte-sanktsii-sreshtu-maduro-sled-izgonvaneto-na-poslanika-na-germaniya.html", "text": "Лидерът на опозицията и самопровъзгласил се за временен президент на Венецуела Хуан Гуайдо призова Европа да затегне финансовите санкции срещу правителството на Николас Мадуро, след като то експулсира посланика на Германия, съобщава \"Ройтерс\".Това беше последната точка на възпламеняване в глобалната конфронтация по отношение на Венецуела, след като западните страни признаха Гуайдо за легитимен държавен глава, но Русия и Китай все още подкрепят социалиста Мадуро и настояват за ненамеса.\"Това действие представлява заплаха срещу Германия\", коментирал Гуайдо пред сп. \"Шпигел\", след като Каракас обяви германския посланик Даниел Кринер за персона нон грата. Той и други дипломати посрещнаха Гуайдо на летището при завръщането му в Каракас по-рано тази седмица.\"Надявам се, че Европа ще реагира остро на тази сериозна заплаха срещу посланик\", добави Гуайдо и настоя: \"Преди всичко те трябва да затегнат финансовите санкции срещу режима.\"Германия е сред многото страни, подкрепящи плана на Гуайдо за инсталиране на преходно правителство преди провеждането на свободни избори.Той осъжда Мадуро като узурпатор, чието преизбиране миналата година е било резултат от нечестни избори. Мадуро твърди, че е жертва на опит за преврат от страна на САЩ и \"икономическа война\".Германският външен министър Хайко Маас нарече действията на Венецуела \"неразбираеми\" и заяви, че Германия и нейните европейски партньори ще продължат да подкрепят Гуайдо.Той отбеляза, че посланикът ще се върне у дома за консултации. Гуайдо обаче каза, че е помолил Кринер да остане, тъй като Мадуро не е оправомощен да експулсира дипломат, тъй като \"заема незаконно поста на президент\".Международната общност трябва да попречи на Мадуро да използва средствата на венецуелските данъкоплатци, за да \"убие критиците на режима и коренното население, както вече се случва на границата с Бразилия\", каза той във връзка с неотдавнашното насилие там.", "date": "2019.03.07", "title": "Гуайдо зове за още санкции срещу Мадуро след изгонването на посланика на Германия"}
{"url": "https://news.bg/regions/meditsi-ot-rusensko-plashat-s-masovi-ostavki-zaradi-novo-rakovodstvo.html", "text": "Медици от Центъра за спешната помощ в Русе излязоха на протест срещу ново ръководство, предаде БНР. Те бяха подкрепени от колегите си от центровете в Бяла и Две могили.Освен увеличение на заплатите и подобрение на материалната база лекарите настояват и да бъде върнато временно избраното ръководство след 25-годишното управление на д-р Пенка Бахчеванова.След проведен конкурс от Министерството на здравеопазването на поста е назначена д-р Иванка Маринова. Спешните медици обаче не желаят тя да поема тази длъжност.Синдикалният им лидер Светлин Заимов уточни, че организацията му подкрепя всяко от двете ръководства. Ние подкрепяме всички началници и няма значение кой ще бъде, увери той.Протестиращите обаче заявиха, че ако Министерството на здравеопазването не проведе нов конкурс, масово ще подадат оставки. Става въпрос за близо 60% от спешните медици в Русенско.Не сме против колегата си д-р Маринова, но подкрепяме и д-р Дикова, обясниха шофьорите, медицинските сестри, фелдшерите и лекарите от спешните центрове в областта.След пенсионирането на д-р Пенка Бахчеванова за временно изпълняваща длъжността била назначена д-р Недка Дикова. Докато тя заемала длъжността, екипът усетил подкрепа и получил увеличение на заплатите. Медиците посочват, че напрежението избухнало по-късно - след разпределението на фонд \"Работна заплата\".Протестиращите уверяват, че по време на протеста пациентите ще продължават да бъдат обслужвани от дежурни екипи.", "date": "2019.03.07", "title": "Медици от Русенско плашат с масови оставки заради ново ръководство"}
{"url": "https://news.bg/society/chastnata-sobstvenost-prechela-na-mk-da-opazva-arhitekturnoto-nasledstvo.html", "text": "Паметниците до ниво местно значение могат да получат по-висок статут от държавата, но законодателството е тромаво и забавя процеса.Това заяви на брифинг министърът на културата Боил Банов по повод , от който стана ясно, че в рамките на последните три години не са предприети действия за опазване на недвижимото ни културно наследство.\"Огромна част от къщите са частна собственост, затова и опазването им се оказва сериозен въпрос\", посочи министърът.По думите му е необходимо улесняване на ипотекирането на рушащи се паметници.Министърът изтъкна, че предвиждат заедно със Сдружението на общините да направят тази процедура много по-опростена и ясна.19 000 сгради в областта на архитектурното наследство са с такъв статут по думите му.Банов поясни, че общата цел е въз основа на високата експертиза на Сметната палата, е да се охарактеризира средата и възможностите за решаване на проблемите, свързани с културното ни наследство.За последните три години бюджетът е увеличен двойно от 3,6 млн на близо 7 млн. лева. Повишени са запалите на служителите и възможността за капиталови разходи чрез увеличение на бюджета на НИНКН. Предстои институтът да бъде преместен на първи етаж в сградата на министерството, за да се намали в пъти срокът за становища и да се оптимизира работата на институцията.\"Не можем да се върнем в действителността на филма \"Опасен чар\" и да сложим на всеки паметник милиционер\", категоричен е министърът. Стратегията е в дигитализацията и в използване на съвременни методи за опазване на културните ни ценности.\"Увеличаването на финансирането ще продължи и през следващите години\", увери културният министър. По думите на Банов проверките на обектите не са малко, както се посочва в доклада на Сметната палата.Според него не е правилна хипотезата, че 19 000 паметника да се проверяват от 19 000 човека. Според Банов не е необходимо отделянето на Националния институт за културно наследство като държавна агенция, тъй като той има своята самостоятелност. До края на мандата Банов смята да отчете имотните регистри и съкратените срокове.Банов коментира и неразрешения случай с Къщата-музей на Пейо Яворов. И Столична община, и МК имат готовност за финансиране, но тя е преипотекирана и когато държавата или общината направят ход за придобиване, трябва да има яснота какви задължения има тази къща. Държавата не е дойна крава да купи един имот на двойна цена според министъра.\"Аз се чувствам спокоен вече\", каза Банов по отношение  и обвиненията, които отправи депутатът от БСП Елена Йончева. Интересите на БСП изключително не ме интересуват, допълни той.По думите му одитът на Сметната палата не е политически обвързан.Малко преди да започне брифинга на министър Боил банов стана ясно, че Томислав По думите му изпратената информация не е негово лично разследване, а стандартно разписана процедура. Предоставял папките с документи на държавното обвинение в качеството си на вицепремиер, отговорен за усвояването на средствата от еврофондовете.", "date": "2019.03.07", "title": "Частната собственост пречела на МК да опазва архитектурното наследство"}
{"url": "https://news.bg/politics/tsvetanov-pokani-bsp-na-gosti-v-narodnoto-sabranie.html", "text": "ГЕРБ представиха кандидатите си за членове на ЦИК.Днес изтича крайният срок, обясни на брифинг Цветан Цветанов. Всяка парламентарна група трябва да подхожда отговорно към номинациите, смята той. Затова партията му избира професионалисти и хора с високи морални качества.За ЦИК е номинирана Стефка Стоева, юрист с 40-годишен стаж. В по-голямата част от живота си е съдия във ВАС. Била е и заместник-председател на ВАС. По думите на Цветанов Стоева щяла да е гарант за честността на изборния процес.Вторият номиниран е Георги Баханов, досега е бил член на изборната комисия. За следващ мандат в ЦИК е излъчена и Йорданка Ганчева от квотата на ГЕРБ. Мария Бойкинова, Александър Андреев са следващите имена на ГЕРБ. Андреев е говорител на ЦИК и до момента беше член на ЦИК от квотата на БСП.Мирослав Джеров е син на Александър Джеров и затова герберите залагат на юридическия му ген. Политологът Димитър Димитров е номинация на НПО-тата, но ГЕРБ го припознават и номинират за член на ЦИК.Цветанов смята да докаже на левицата, че партията му ще подкрепи кандидатите на БСП. Така щяло да се докаже, че изборите няма да бъдат манипулирани. Заради вътрешно противоборство левите искали смяна на настоящата ЦИК. Цветанов подчерта, че БСП искали да номинират \"експертът по стъкмистика\" Юрий Асланов. Пожелавам успех на колегите от БСП, заяви Цветанов и настоя левите да излъчат своите имена. (това ще се случи по-късно днес, бел.ред.)Цветан Цветанов иска червените да влязат като посетителска група в Народното събрание, за да видят избора на нов състав на ЦИК в парламента. Той е доволен, че ще се удовлетвори желанието на БСП да се изчисти ЦИК от хора, които не са близки на Корнелия Нинова.Припомняме, в началото на февруари  до два дни правната комисия да разработи процедурните правила, по които да се извърши законния избор за нов състав на Централната избирателна комисия (ЦИК).Тогава обаче Валери Симеонов изрази опасенията си, че само няколко месеца преди изборите.Въпреки това , за да не бъдат обвинени, че нарушават закона, опорочавайки изборите., по които ще бъдат избрани новите членове на Централната избирателна комисия. Това станаДен по-късно стана ясно, че , когато изтича мандатът на настоящата комисия. Тогава Данаил Кирилов изрази мнение, че изборите се правят  съобразно политическата лоялност към Нинова.По-рано днес пък Цветанов отрече за закона за вероизповеданията. В тази връзка той запита дали е сделка и законът за социалните услуги, който вчера са разглеждали и който е част от същия пакет.", "date": "2019.03.07", "title": "Цветанов покани БСП на гости в Народното събрание"}
{"url": "https://news.bg/world/shvetsiya-predlaga-teroristite-da-badat-sadeni-na-myasto-a-ne-v-es.html", "text": "Швеция предлага джихадистите от терористичната групировка ДАЕШ (\"Ислямска държава\") да бъдат съдени за военни престъпления от международен съд, който да бъде създаден на място в региона.Това предложи в интервю за Шведското радио министърът на вътрешните работи на Швеция Микаел Дамберг, цитиран от ТАСС.Виждаме, че в няколко страни от ЕС, също и в Швеция, не планират да приемат обратно терористи от ДАЕШ. Ако в региона на място действа международен трибунал, това ще облекчи проблемите със свидетелите, със събирането на доказателства и провеждането на разпити, обяви министърът.Шведското правителство е поръчало на министъра да повдигне въпроса на срещите с колегите си в Брюксел. Но министърът не възнамерява да представи завършен модел как трябва да изглежда подобен трибунал. Политикът отбеляза, че Европа трябва изцяло да разгледа идеята за създаване на трибунал.По-рано премиерът на Швеция Стефан Льовен заяви, че страната няма да оказва помощ на шведски граждани, които се връщат от Сирия, след като са участвали в действията на терористичната организация и са били в плен на водената от САЩ коалиция.", "date": "2019.03.07", "title": "Швеция предлага терористите да бъдат съдени на място, а не в ЕС"}
{"url": "https://news.bg/economics/problemi-v-normativnata-uredba-spavali-stroitelniya-bransh.html", "text": "Проектанти, контрол и строители трябва да бъдат абсолютно независими. Това заяви пред БНР инж. Иван Каралеев от Камарата на инженерите проектанти.Според него изпълнението на проекти на база на инженеринг може да доведе до изкривяване на основните нормативи.Инж. Каралеев обясни, че голяма част от обществените поръчки се възлагат именно на инженеринг и тогава строителят поема цялата отговорност за изпълнението и контролира целия процес.Според него това е изгодно за възложителя, но е неприемливо за обществото. Той посочи, че грешка в проекта много лесно може да бъде отстранена още в началото.Според инж. Мирослав Мазнев - изпълнителен директор на Строителната камара, строителството у нас се изпълнява съгласно всички европейски достижения.Строежите в България са с качество, категорично доказано, не по-лошо от останалите страни, категоричен бе той. Инж. Мазнев изрази мнение, че ако се допускат грешки, то те се дължат на нормативната база. По тази причина в бранша целят чрез нормативни документи да се създаде обстановка на регулиран процес и добро взаимодействие.Според него именно недостатъците в нормативната база пречат на координираността между участниците. Инж. Каралеев също се съгласи, че има проблеми в нормативната уредба и това затруднява цялата система.Не може обществени поръчки да се залагат по критерий за най-ниска цена, категоричен бе той и обясни, че това не води до добри резултати.", "date": "2019.03.07", "title": "Проблеми в нормативната уредба спъвали строителния бранш"}
{"url": "https://news.bg/int-politics/zamarsyavaneto-s-mikroplastmasi-e-absolyutno-navsyakade-na-planetata.html", "text": "Замърсяването с микропластмаси се разпростира върху целия свят според нови проучвания, показващи замърсяване на езерата и реките във Великобритания, в подземните води в САЩ и по поречието на река Яндзъ в Китай и средиземноморското крайбрежие на Испания, пише британският в. \"Гардиън\".Известно е, че хората погълват малките пластмасови частици чрез храната и водата, но евентуалните здравни ефекти върху хората и екосистемите все още не са определени. В проучване в Сингапур е установено, че микропластмасите могат да съдържат вредни микроби.Новият анализ във Великобритания е установил замърсяване с микропластмаси във всички 10 проби от езера, реки и водохранилища. Повече от 1000 малки частици пластмаса на литър са били намерени в река Тейм, близо до Манчестър, която през миналата година беше разкрита като най-замърсеното място, тествано досега в световен мащаб. Дори в сравнително затънтени места като водопада Дохарт и Лох Ломонд в Шотландия са намерени две или три частици на литър.\"Беше поразително. Не очаквах да намерим толкова, колкото открихме\", изтъква Кристиан Дън от Университета Бангор в Уелс, който е ръководител на научния екип, извършил изследването, като допълва: \"Доста е депресиращо, че те бяха там в някои от най-емблематичните места на страната ни. Микропластмаси се намират абсолютно навсякъде, но ние не знаем опасностите, които могат да представляват. Няма смисъл да се обръщаме назад след 20 години и да казваме: \"единствено бяхме осъзнали колко е лошо това\". Трябва да наблюдаваме нашите води сега и трябва да мислим, като страна и свят, как можем да намалим зависимостта си от пластмасата.\"В река Темза в Лондон е било установено, че има около 80 частици микропластмаса на литър, както и в река Кегин в Северен Уелс. Река Блекуотър в Есекс е имала 15 частици. Ълсуотър има 30.Микропластмасата е доказано, че уврежда живота в моретата, когато морските обитатели я бъркат с храна, като е намирана във всеки морски бозайник, изследван в неотдавнашно проучване във Великобритания. Частици от микропластмаса са били разкрити през 2017 г. в чешмяна вода по целия свят, а през октомври, че са били консумирани от хора в Европа, Япония и Русия.\"Микропластмасите се откриват в нашите реки, в най-високите ни планини и в най-дълбоките ни океани\", изтъква Джулиън Кърби, активист срещу пластмасите в неправителствената организация \"Приятели на Земята\", който е помагал за събирането на проби от вода за новото британско проучване. Той призова британските депутати да подкрепят законодателство \"за драстично намаляване на потока от замърсяване с пластмаси, които разрушават околната среда\".Изследване на Националния университет на Сингапур е установило повече от 400 вида бактерии на 275 частици микропластмаси, събрани от местните плажове. Те включвали бактерии, които причиняват гастроентерит и инфекции на рани при хората, както и такива, свързани с избелването на кораловите рифове.Определени като по-малки от 5 мм като размер, микропластмаси също така са били намерени под земята във варовикови водоносни хоризонти в американския щат Илинойс на ниво от 15 частици на литър. Този вид подземни източници осигуряват около една четвърт от световната питейна вода.Други неотдавнашни проучвания установиха микропластмаси в създания, живеещи по дъното на моретата и в утайки, взети от Северно море и Баренцово море. Високи концентрации са открити и в средното и долното течение на река Яндзъ и по средиземноморското крайбрежие на Испания.", "date": "2019.03.07", "title": "Замърсяването с микропластмаси е абсолютно навсякъде на планетата"}
{"url": "https://news.bg/world/rusiya-zabranyava-neuvazhenieto-kam-vlastite-i-falshivite-novini.html", "text": "Русия прокара законодателство, което забранява неуважението към властите и фалшивите новини, съобщава \"Москва таймс\".Руските депутати прокараха пакет от законопроекти, който предвижда наказание за интернет потребители и журналисти, които покажат неуважение към властите и разпространяват фалшиви новини.Наблюдатели коментират, че внесеното през декември 2018 г. спорно законодателство може да доведе до масови арести заради свободното тълкуване на текста. Активисти организират протест срещу промените в Москва тази неделя.Днес Държавната дума прокара законопроектите на трето и последно четене.Според промените онлайн медиите ще бъдат глобявани от 30 000 рубли (454 долара) до 1 милион рубли (15 100 долара) при разпространяване на фалшиви новини.Законопроектите предвиждат наказание за неуважение на властите, включително Владимир Путин, и държавните символи. Наказанието е до 300 000 рубли глоба и 15 дни затвор при повторно нарушение.Материали на онлайн медии и постове в социални мрежи могат да бъдат блокирани законно, ако фалшивите новини или неуважителните коментари не са изтривани доброволно.Законодателството засяга онлайн медиите и изключва традиционните, включително вестници, телевизия и радио.Предложенията трябва да бъдат прокарани в горната камара и да бъдат подписани от президента преди да влязат в сила.", "date": "2019.03.07", "title": "Русия забранява неуважението към властите и фалшивите новини"}
{"url": "https://news.bg/world/balgarska-izmamna-kriptovaluta-privlicha-britanski-investitori-s-falshiva-akreditatsiya.html", "text": "Финансовият регулатор на Обединеното кралство (FCA) предупреждава потребителите да бъдат изключително бдителни, тъй като криптовалутни измамници твърдят, че имат FCA акредитация, съобщава FCA.В изявление от вчера, FCA предупреждава, че базираният в България блокчейн стартъп Next Coin Market подвежда инвеститори в Обединеното кралство, като се свързва с фалшив уебсайт, който предполага, че компанията е напълно оторизирана от FCA, въпреки че не е получила такава акредитация.\"Вярваме, че това е , която твърди, че е оторизирана фирма на FCA, която предлага криптовалути на британските потребители\", се казва в изявлението.\"Запознати сме, че изпращат на потребителите линк към фалшив уебсайт, който създава впечатлението, че те имат разрешение от FCA, въпреки че нямат такова. Това е престъпна дейност\", коментира финансовият регулаторът на Великобритания. В случая с FCA, винаги можете да проверите дали въпросната фирма е регламентирана чрез регистъра на финансовите услуги на FCA. Ако измамната компания не е включена в списъка, най-добре е да се свържете с линията за помощ на потребители на FCA.", "date": "2019.03.07", "title": "Българска измамна криптовалута привлича британски инвеститори с фалшива акредитация"}
{"url": "https://news.bg/politics/deputatite-zaeti-za-da-promenyat-pravilnika-za-zaplatite-si.html", "text": "Заради интензивната законодателна дейност не се придвижвали , които засягат депутатските заплати.Идеята за правилника стои на дневен ред, обясни обаче Цветан Цветанов в парламента.Правели се допълнителни консултации за орязването на заплатите на отсъстващите депутати, стана ясно от думите на Цветанов. А в момента някои законотворци с неизвинени отсъствия дори връщали пари.Припомняме, че темата за депутатските заплати стана отново актуална, след като  заради несъгласие както с начина на приемане и със самите промени в Изборния кодекс, .След това обаче стана ясно, че депутати от БСП са ползвали командировъчни, за да посетят . Също така се разбра, че според правилника дори и при отсъствие от пленарна зала и от комисии,  значителна част от възнагражденията си.Лидерът на БСП Корнелия Нинова призова самите депутатите да променят правилника и припомни, че социалистите са предлагали това нееднократно.По повод това кой каква работа трябва да свърши в момента Нинова и Караянчева си ", "date": "2019.03.07", "title": "Депутатите заети, за да променят правилника за заплатите си"}
{"url": "https://news.bg/world/trima-zaginali-i-32-raneni-pri-minometen-obstrel-na-tseremoniya-v-kabul.html", "text": "Трима души са загинали и 32 са ранени при няколко експлозии на церемония в Кабул, на която присъства и бившият президент, съобщава АП.Официалният представител на Министерството на здравеопазването Мохаибулах Заир коментира, че броят на жертвите не е окончателен.По-рано друг служител, който е присъствал на церемонията обясни, че седем души са убити и поне 10 са ранени. Заместник-говорителят на МВР Нусрат Рахими заяви, че взривовете се дължат на минометен обстрел и че един човек е арестуван. Церемонията отбелязва смъртта на известния лидер на малцинството Хазара, Абдул Али Мазари убит от талибаните през 1995 г. На церемонията присъстват стотици хора.Както талибаните, така и ДАЕШ (Ислямска държава) извършват нападения почти ежедневно в Афганистан, включително в столицата Кабул.ДАЕШ често са нападали етническите хазари в миналото, основно шиитско мюсюлманско малцинство в сунитски Афганистан.ДАЕШ обяви война на шиитите, които счита за еретици и атакува джамии и образователните институции.", "date": "2019.03.07", "title": "Трима загинали и 32 ранени при минометен обстрел на церемония в Кабул"}
{"url": "https://news.bg/crime/arabadzhievi-zaloveni-v-kabrera-de-mar.html", "text": "\"Тази сутрин към 08.45 ч. семейство Арабаджиеви са установени в жилището на Георги Семерджиев в Кабрера де Мар, в близост до Барселона\".Подробности по залавянето на Арабаджиеви разкри говорителят на главния прокурор Румяна Арнаудова на брифинг в Съдебната палата.Припомняме, те са  и пране на пари. Малко по-рано по непотвърдена информация  Говорителят на главния прокурор Румяна Арнаудова заяви за news.bg, че в държавното обвинение все още очакват информация по случая.Ветко и Маринела Арабаджиеви са задържани по искането на българските власти за ЕЗА, допълнително специализираната прокуратура е издала и европейска заповед за разследване, с която имотът край Барселона ще бъде претърсен.Българският гражданин Георги Семерджиев, в чийто имот са засечени Арабаджиеви, е задържан по искане на швейцарските власти. Румяна Арнаудова отказа да коментира този случай с аргумент, че не разполага с информация.МВР и Дирекция \"Международно оперативно сътрудничество\" и прокуратурата са уведомени днес за ареста.На въпрос дали са намерени фалшиви документи за самоличност, Арнаудова отказа да предостави повече информация. От държавното обвинение обаче все още нямат информация дали Арабаджиеви са се укривали и в други държави.И към настоящия момент продължавали действията по претърсване на жилището на Семерджиев. Очакванията са испанските власти да предоставят всички вещи и доказателства, които са поискани от прокуратурата.На въпрос дали екстрадиционната процедурата ще бъде подобна като със семейство Баневи, говорителят на главния прокурор обясни, че ще е аналогична, тъй като се действа по европейска заповед за арест. Прокуратурата трябва да извърши превод на испански език на европейската заповед за арест, да я представи пред испанския съд и се очаква решението на съда дали да разреши предаването на Арабаджиеви.\"Ако испанският съд разреши те да бъдат предадени и след пристигането си в България, Арабаджиеви ще бъдат задържани за 72 часа. Ще се поиска и вземане на най-тежката мярка за неотклонение \"задържане под стража\", заяви още Арнаудова.Очакванията на Арнаудова са Арабаджиеви да бъдат върнати в България до половин месец. Въпреки това говорителят на главния прокурор уточни, че фиксирания срок при ЕЗА от 10 дни е условен и той влиза в сила след решението на съда.На въпрос защо се забави толкова много задържането на Арабаджиеви, Арнаудова повтори на няколко пъти, че българската прокуратура няма как да отговори как се извършва издирване на определен човек.\"Това, което сме направили е по силата на законовите ни правомощия\", увери Арнаудова.Ветко и Маринела бяха пуснати за с червена бюлетина на 19 декември 2018 г. Те се издирват и с Европейска заповед за арест (ЕЗА).Припомняме, на 31 август бе извършена  в офисите на хотел \"Маринела\" в София и хотел \"Марица\" в Пловдив, които са собственост на Арабаджиеви. Тогава бяха открити над 10 милиона лева кеш, а както се изрази зам.-главният прокурор Иван Гешев, , от куфари, касетки. За преброяването на парите се наложи да бъде броячна машина от БНБ. По-късно беше задържан и сина на Арабаджиеви - Вълчо Арабаджиев, който е с мярка за неотклонение .На 20 септември Гешев заяви, че  ", "date": "2019.03.07", "title": "Арабаджиеви арестувани в Кабрера де Мар"}
{"url": "https://news.bg/regions/pazardzhik-na-protest-zaradi-plateni-no-nepolucheni-vinetki.html", "text": "Пазарджик организира протестна подписка заради електронните винетки, предаде БНР.Втори месец десетки жители на града не могат да си върнат парите от ТОЛ управлението, на което са платили, но без то да им издаде е-винетка.Въпреки че при опит да закупят винетка терминалите на бензиностанциите са им отчитали неизвършена транзакция, по-късно се е оказало, че системата всеки път е теглила пари от разплащателните им сметки.Още на 1 януари едно от потърпевшите семейства направило три опита да закупи електронна винетка от терминал. Въпреки че операцията така и не била завършена, накрая се оказало, че от сметката на семейството са изтеглени 291 лева.От Агенция \"Пътна инфраструктура\" ги препратили към Националното тол управление, но с него можело да се контактува само по имейл. Потърпевшите се оплакват, че от там им изпращали единствено готови отговори.От своя страна от областното \"Пътно управление\" в Пазарджик не пожелаха да коментират.Заради бездействието на институциите към проблема в Пазарджик се готвят за протест.", "date": "2019.03.07", "title": "Пазарджик на протест заради платени, но неполучени винетки"}
{"url": "https://news.bg/world/es-poiska-ot-london-da-si-preraboti-predlozheniyata-za-brekzit-i-da-se-varne-v-petak.html", "text": "Европейският съюз поиска от Великобритания да промени предложенията си и да се върне в петък в Брюксел за преговори, съобщават медии.Дипломатически източници в Общността поясниха, че на британската страна е заявено да преработи представените във вторник предложения и да се върне в Брюксел в петък за продължаване на разговорите. Източниците добавиха, че Европейският съюз е скептичен за постигането на споразумение преди срещата на върха на 21-22 март.Предложението на главния прокурор на Обединеното кралство Джефри Кокс включват молба за сформиране на \"арбитражна комисия\", която да вземе решение по въпроса за предпазния механизъм за Ирландия и да анализира позициите на Брюксел и на Лондон. Другото предложение е \"мини предпазен механизъм\", който покрива само някои елементи, отнасящи се до граничната инфраструктура.Двете предложения обаче са отхвърлени от главния преговарящ на ЕС за Брекзит Мишел Барние, който предлага промени. Той подчерта, че с второто предложение Великобритания \"поставя под въпрос правната стабилност на предпазния механизъм\" и се опитва да излезе с \"правно решение на политически проблем\".Междувременно лидерът на мнозинството в Камарата на общините Андреа Ледсъм заяви, че споразумението на премиера Тереза Мей за Брезкит ще бъде гласувано на 12 март.", "date": "2019.03.07", "title": "ЕС поиска от Лондон да си преработи предложенията за Брекзит и да се върне в петък"}
{"url": "https://news.bg/regions/86-godishna-velosipedistka-se-zabi-v-kola-v-plovdiv.html", "text": "86-годишна велосипедистка не спря на знака \"стоп\" и се удари в лек автомобил, съобщи БНР.Инцидентът е станал на кръстовище между булевардите \"Шести септември\" и \"Копривщица\" в Пловдив.Жената е леки наранявания, но е  откарана за преглед в болница.Взетите проби за алкохол на възрастната жена и 44-годишния шофьор са отрицателни.", "date": "2019.03.07", "title": "86-годишна велосипедистка се заби в кола в Пловдив"}
{"url": "https://news.bg/health/proveryavat-sluchai-na-taksi-za-zapisvane-na-chas-pri-lekar.html", "text": "\"Националната здравноосигурителна каса (НЗОК) проверява жалби за сключени договори между лекари и фирми, които взимат пари за записване на часове. Това стана ясно от коментара на здравния министър Кирил Ананиев пред журналисти след участието му в ресорната парламентарна комисия. В Министерството не са постъпили такива жалби.Според Ананиев след тази проверка ще стане ясно какъв е конкретният случай и дали има пропуски.По думите на Ананиев обаче НЗОК финансира пакет от медицински дейности, който е одобрен на база на наредба на министъра на здравеопазването и лечебните заведения трябва да спазват този пакет.\"Въпросът за организиране на административните услуги е въпрос на лечебното заведение, но в никакъв случай не трябва да се поставя в приоритет този, който си е платил административна услуга и този, който не си е платил\", увери здравният министър.Ананиев изтъкна, че пациентите са равнопоставени, независимо от това дали са платили такса или не.", "date": "2019.03.07", "title": "Проверяват случаи на такси за записване на час при лекар"}
{"url": "https://news.bg/int-politics/bryuksel-pogva-gartsiya-zashtoto-zamarsyava-vodite-si-s-nitrati.html", "text": "Европейската комисия (ЕК) реши да предяви иск пред Съда на ЕС срещу Гърция и също така иска на страната да се наложат финансови санкции.През април 2015 г. Съдът на ЕС постанови, че Гърция нарушава законодателството на ЕС, като не опазва водите си от замърсяване с нитрати от селскостопански източници. Четири години по-късно този проблем все още не е напълно решен.Поради това ЕК  иска от Съда на Европейския съюз да наложи финансови санкции под формата на еднократно платима сума, изчислена в размер на 2 639,25 евро на ден, и дневна имуществена санкция в размер на 23 753,25 евро на ден, от датата на постановяване на съдебното решение до постигането на пълно изпълнение на задълженията.През 2011 г. Гърция все още не е посочила редица уязвими на замърсяване с нитрати зони и не е изготвила програми за действие за тези зони. В резултат на това с изпращането на официално уведомително писмо до гръцките власти ЕК започна производство за установяване на нарушение през октомври 2011 г. Досега от решението на Съда срещу Гърция през април 2015 г. страната е създала 12 нови уязвими на замърсяване с нитрати зони. Гръцките органи обаче не са изготвили програми за действие за тези нови зони.Поради това ЕК е продължила производствата, като е изпратила официално уведомително писмо. Освен че не е изпълнила задължението си за изготвяне на такива програми за действие, Гърция не е представила график за изпълнение и целева дата.Като не приема тези програми за действие, Гърция продължава да не изпълнява решението на Съда на ЕС от 24 април 2015 г. Следователно процедурата за изготвяне на програми продължава да бъде на първоначален етап. Поради това Комисията е решила да сезира отново Съда и да поиска налагането на финансови санкции. ", "date": "2019.03.07", "title": "Брюксел погва Гърция, защото замърсява водите си с нитрати"}
{"url": "https://news.bg/euronews/ek-nastoyava-balgariya-da-zashtiti-morskite-si-vodi.html", "text": "Европейската комисия настоятелно призовава 9 държави, сред които и България, да предприемат действия за защита на морските си води.Страните трябва да спазят задълженията си за докладване за състоянието на околната среда в морските води.Държавите - България, Хърватия, Кипър, Дания, Литва, Малта, Словения, Испания и Обединеното кралство. Страните не са представили доклади на Комисията в определения срок.Поради това ЕК започна производство за установяване на нарушение като изпрати на тези държави членки официално уведомително писмо. България има точно 2 месеца, за да отговори на ЕК.", "date": "2019.03.07", "title": "ЕК настоява България да защити морските си води"}
{"url": "https://news.bg/regions/lichno-avramova-proveryava-sluchaya-s-platenite-no-nepolucheni-vinetki.html", "text": "Министърът на регионалното развитие лично ще провери случая с платените, но неполучени винетки в Пазарджик. Това заяви самата тя по време на днешното си посещение във Велико Търново.По нейни думи става въпрос не за един, а за редица подобни случаи между 1 и 4 януари. Причината е, че тогава Действително има хора, които са платили два пъти и три пъти винетка, така че ние приемаме документите на всички, които в това време имаха проблем с плащанията, увери Петя Аврамова и допълни, че след процедура в Агенция \"Пътна инфраструктура\" средствата на потърпевшите ще бъдат възстановени.По думи на регионалния министър до момента са върнати парите на много от хората с този проблем. Тя обясни, че всяко плащане може да се проследи в системата, така че по съответната процедура средствата да бъдат върнати.Припомняме, по-рано днес стана ясно, че , защото в продължение на два месеца ТОЛ управлението не им е върнало парите за платените, но неполучени винетки.", "date": "2019.03.07", "title": "Лично Аврамова проверява случая с платените, но неполучени винетки"}
{"url": "https://news.bg/crime/postoyanen-arest-za-podpalvachite-vav-vidin.html", "text": "Окръжният съд във Видин остави в ареста за постоянно двамата мъже, задържани при , информира БНТ.Според прокуратурата при опита за палежа е имало вероятност да пострадат хора от два гъстонаселени квартала в областния град.В раниците на двамата са открити 10-литрови бутилки с бензин и прикрепено към тях химическо вещество. Бутилките можел да избухнат като бомби при смесването на веществата.Задържаните са 25 и 42 години. Те са без регистрирани криминални прояви.", "date": "2019.03.07", "title": "Постоянен арест за подпалвачите във Видин"}
{"url": "https://news.bg/world/advokat-sadi-tramp-za-honorari.html", "text": "Бившият личен адвокат на Доналд Тръмп Майкъл Коен заведе дело срещу президента за неплатени хонорари, съобщи Си Ен Би Си.Съдебният иск е за близо 4 млн. долара.Фондацията на Доналд Тръмп - \"Организация Тръмп\" е спряла да плаща на Майкъл Коен хонорарите му и да възстановява разходите му от май 2018 г. и към 25 януари 2019 г.До рестриктивната мярка се стигнало, след като стана ясно, че адвокатът ще съдейства на разследвания на дейността й, включително на разследването на специалния прокурор Робърт Мълър за руска намеса в президентските избори в САЩ от 2016 г., след като се призна за виновен в лъжесвидетелство в Конгреса, данъчни нарушения и нарушаване на законите за финансиране на предизборни кампании, включително чрез плащане на пари срещу мълчание на две жени, които казват, че са имали интимна връзка с президента.Майкъл Коен посочи, че фондацията Тръмп е отговорна и за други 1,9 милиона долара, които той .", "date": "2019.03.07", "title": "Адвокат съди Тръмп за хонорари"}
{"url": "https://news.bg/int-economics/pentagona-otryazva-ilon-mask-zaradi-marihuana.html", "text": "Страстта на предприемача Илон Мъск към марихуаната може да му докара нови главоболия, съобщава \"Блумбърг\". Агенцията отбелязва, че експерти от \"Пентагона\" проучват дали Мъск по време на свое интервю през 2018 г. не е пушил марихуана.По тази причина служителите от министерството на отбраната на САЩ обмислят дали да лишат шефа на компанията SpaceX Илон Мъск от допуска му до класифицирана информация.Мъск е получил разрешение за високо ниво на допуск до секретна информация, тъй като той е главен изпълнителен директор на SpaceX. Компанията е . От своя страна Илон Мъск е подписал документи, в които е твърдял, че през последните седем години не е употребявал наркотици.Освен това на 11 март Илон Мъск трябва да се яви пред съда и да обясни защо е нарушил постигнато споразумение с американските регулаторни органи. Ако бъде признат за виновен, той може да загуби шефското си място в компанията. все пак поскъпнаха с 0,46%.", "date": "2019.03.07", "title": "Пентагона отрязва Илон Мъск заради марихуана"}
{"url": "https://news.bg/news-voice/operatsiya-horo-i-darzhavnata-rachenitsa.html", "text": "Знаете ли къде се намира пловдивското село Марково? Минавали ли сте през това родопско село? Спирали ли сте там, ходили ли сте на почивка? Живеете ли там? Или по-точно, бихте ли живели там. От утре, примерно.Аз днес разбрах за съществуването на село Марково. Дори и да съм минавала от там някога, съм затрила някъде в паметта си факта. Дори и да съм спряла в село Марково, нищо не се е запечатало в спомените ми. Едно от многото села в България. Можете да си ги представите - една до две по-главни улици, половината къщи са изоставени и полусрутени, от другата половина надничат вече и без интерес малко от останалите баби и дядовци. Кметството, където са и пощата, социалната служба и стаичката на наминаващия веднъж седмично полицай, е в най-добрия случай с поддържани една - две цветни лехи отпред; сградата е от 70-те, а дограмите й се блещят нови и бели, по-бели и от табелката, която ни уведомява, че сградата е санирана по еди-кой-си европроект. Най-голямата гордост е, че на центъра има кошчета за боклук. Може би има, може и да няма.Във всеки случай се извинявам на всички марковчани, ако гледките в родното им място са различни. Но такава е обобщената представа, която изниква след проверката в интернет, че село Марково има точно 2363 жители. Та това е голямо село и предполага се богато, та затова и пропускаме представите за срутени дувари, изоставени къщи, празни улици и неокосени с години дворове, които дори и бездомните котки са напуснали. Лунният асфалтов пейзаж също пропускаме...Та, в село Марково на 4 март са играли хоро и данъчните са се хванали на него... като тайни клиенти. За да хванат членовете на самодеен състав, че не издават касови бележки за по 1.50 лв., данъчни инспектори са се представили за новозаселили се и са започнали да се учат на ръченица. Потропали са с крачета час - два и след това са установили, че за крупните суми от по лев - два, които се събират, за да се подпомогне дейността на трупата в читалището, не се издават касови бележки.Касови бележки! Касови бележки в читалището на село Марково, Пловдивско, където един или два пъти седмично примерно, 30 от по-младите жители прекарват вечерта си вместо в кръчмата в салона на читалището. И може би тези седмични занимания са една от сламките, за които те се захващат, за да останат да живеят в родното си място.Представете си - касови бележки в самодейна трупа, която събира стотинки, за да плати бензина на ръководителя на трупата, който пътува от Пловдив. Или за да се даде нещо на бабата, която чисти салона на читалището веднъж месечно. Всъщност изобщо не ме интересуват тези пари къде отиват точно, предполагам, че салонът на читалището не е ремонтиран от поне 30 години. А самодейната трупа събира, пак примерно, 30 лв. два пъти седмично. Това прави крупната сума от 240 лв. месечно, или под половината от минималната работна заплата. Някъде след около 20 години може и да съберат нужната за ремонт сума и да си ремонтират пода на помещението, в което танцуват. Но и това не би било възможно, ако този ремонт трябва да мине през задължителните, според условията на държавата, обществена поръчка и трябва да има заверен проект, процедура по избор и оторизиран контрол над дейностите. Тогава най-вероятно ще са нужни два пъти повече години да се тропка хорце два пъти седмично. И за внуците този салон може и да е готов. Ако има внуци.Наясно съм, че работата на данъчните е да събират парите, които формират държавния бюджет. Същите тези данъчни се издържат от нашите данъци. Данъчните са представителите на държавата. Та, затова и към държавата по случая на село Марково и ръченицата на самодейната трупа имам няколко въпроса. (Ще ги зададем и официално на съответните власти.)Това са въпроси само на първа мисъл. Голяма част от тях всеки би си задал, ако реши да се засели в някое село или град. Едва след това ще започне \"заживяването\" и евентуалните въпроси за социалния живот в едно село като Марково. А и въпросът дали в читалището (ако има такова) има самодейна трупа, където можеш да се учиш на хорца и ръченица. Последният въпрос няма нищо общо с държавата. По-горната поредица обаче има.Оказва се, че тайни клиенти са се хванали на нашето хоро, незнайно точно кога. А държавата продължава да си играе своята си ръченица.", "date": "2019.03.07", "title": "Операция \"Хоро\" и държавната ръченица"}
{"url": "https://news.bg/world/fp-hiperzvukovoto-orazhie-na-rusiya-lae-no-ne-hape.html", "text": " \"с прицел към САЩ\", може да се окаже, че \" по-скоро лае, отколкото да хапе \", пише списание \"Foreign Policy\".Изданието отбелязва, че след много години на западни санкции и слаби надежди за икономически растеж, последното свръхзвуково оръжие на Русияна вътрешния дневен ред на руските власти.През февруари руският водещ Дмитрий Кисельов, по време на предаването \"Новините на седмицата\", посочи няколко \"цели\" на територията на Съединените щати за унищожаване с помощта на свръхзвукови ракети \"Циркон\". Според неговите изчисления \"Цирконите\" ще могат да достигнат до \"центровете за вземане на решения\" в САЩ за по-малко от пет минути.Западните медии обаче веднага посочиха грешки в плана на Кисельов: поне двама от тях се оказаха затворени. Сред целите в Съединените щати, които Кисельов определи като \"центрове за вземане на решения\", бяха, наред с другото, учебния център на Форт Ричи в Мериленд, който беше закрит през 1998 г., и калифорнийската военновъздушна база Макклелан, която беше закрита през 2001 година.Списанието отбелязва, че в момента Съединените щати не могат да се защитят срещу най-новото свръхзвуково оръжие на Русия. След новината за \"целите\" на \"Циркон\", американският генерал, командир на американското стратегическо командване Джон Хейтън Висшият военен не пропусна да припомни, че хиперзвуковото оръжие на Русия не попада в нито един договор за ядрени оръжия.Въпреки това експертите отбелязват, че перспективата за първи удар с ядрени оръжия е изключително рискована. Подобен ход би довел до втори ядрен удар, предупреждават те, така че никой със здрав разум няма да поеме този риск.По-рано беше съобщено, че Пентагонът е поискал повече пари за свръхзвукови оръжия.", "date": "2019.03.07", "title": "FP: Хиперзвуковото оръжие на Русия - лае, но не хапе"}
