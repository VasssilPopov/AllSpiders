{"url": "https://news.bg/world/sasht-s-nov-udar-sreshtu-ash-shabab.html", "text": "САЩ са нанесли нов удар срещу Аш Шабаб в Сомалия, предаде АП.Агенцията се позовава на съобщение от Пенагона.В него се посочва, че американската армия е убила четирима бойци на ислямистката групировка. Това е станало при въздушен удар близо до сомалийския град Джамаме.По наша оценка при този удар не са убити цивилни, заявиха от Пентагона.Аш Шабаб се стреми да установи ислямска държава в Сомалия. Ислямистката групировка редовно извършва нападения срещу правителствени сгради, хотели и ресторанти.", "date": "2018.02.22", "title": "САЩ с нов удар срещу Аш Шабаб"}
{"url": "https://news.bg/world/predotvratiha-atentat-v-sankt-peterburg-1.html", "text": "Федералната служба за сигурност на Русия е предотвратила терористична атака срещу обществени места и публичния транспорт, съобщава РИА Новости, позовавайки се на съобщение на службата.Задържан е заподозрян от Централна Азия.На 22 февруари 2018 г. Федералната служба за сигурност в Санкт Петербург задържа жител на Централна Азия, планирал терористична атака срещу обекти на транспортната инфраструктура и места, където има масово струпване на хора, се казва в съобщението.Не се разкрива самоличността на арестувания.", "date": "2018.02.22", "title": "Предотвратиха атентат в Санкт Петербург"}
{"url": "https://news.bg/regions/proveryavame-savmestno-s-rumaniya-korabite-po-dunav.html", "text": "Проверяваме съвместно с Румъния корабите по \"Дунав\". Споразумение за условията и реда за извършване на съвместни проверки на плавателни съдове по вътрешните водни пътища в българо-румънския участък на река Дунав е подписано от изпълнителният директор на ИА \"Морска администрация\" кап. Живко Петров и генералният директор на Румънската морска администрация Михай Андрей.Документът е резултат от изпълнението на дейности по проект \"Разработване на обща база данни и правна рамка за корабни проверки, извършвани в общия българо-румънски участък на р. Дунав чрез интерфейс към националната речна информационна система (RIS)\" - DANRiSS, финансиран по Програмата за трансгранично сътрудничество ИНТЕРРЕГ V-A Румъния-България 2014-2020 г.Основна цел на проекта е да се повиши нивото на координация между морските администрации на двете държави. Също така ще се разпишат специфични правила за корабоплаването в общия българо-румънски участък на реката, както и методика за оценка на риска при извършване на речния надзор. Като краен резултат българската и румънската морска администрация ще разполагат със софтуер за електронна база данни за извършване на проверки на плавателните съдове в общия участък по Дунав.С подписването на Споразумението България изпълнява изискванията, разписани в чл. 17 от Директива на Европейския парламент и на Съвета от 12 декември 2006 година за установяване на техническите изисквания за плавателни съдове по вътрешни водни пътища и за отмяна на Директива 82/714/ЕИО (2006/87/ЕО) на Съвета.", "date": "2018.02.22", "title": "Проверяваме съвместно с Румъния корабите по \"Дунав\""}
{"url": "https://news.bg/world/egipetski-politsai-hvanaha-dete-padnalo-ot-tretiya-etazh.html", "text": "Трима египетски полицаи спасиха живота на 5-годишно дете, паднало от балкона на апартамент на третия етаж в южния град Асют, съобщава АП.Вътрешното министерство на Египет публикува видео с инцидента от тази седмица.Тримата полицаи охраняват банка и стоят на тротоар в момента на инцидента.Ведомството допълва, че детето е невредимо, но единият от полицаите има контузия и е бил изпратен в близката болница за лечение.Египетските медии похвалиха \"геройските\" реакции на служителите на реда.", "date": "2018.02.22", "title": "Египетски полицаи хванаха дете, паднало от третия етаж"}
{"url": "https://news.bg/economics/chez-odobri-prodazhbata-na-aktivite-si-v-balgariya.html", "text": "Чешката ЧЕЗ е одобрила сделката за продажба на активите в България и купувача \"Инерком Груп\". Надзорният съвет на дружеството е дал своето съгласие да продажбата на заседание днес, съобщава money.bg.След края на заседанието на чешката компания стана ясно, че офертата на \"Инерком\" е надвишила пазарната оценка на активите, определена след независима оценка, както и стойността на първоначалните инвестиции, пишат местни медии. Така ЧЕЗ излиза от България на печалба.По предварителна и непотвърдена информация стойността на сделката е около 320 милиона евро. Тя включва \"ЧЕЗ Електроразпределение\", \"ЧЕЗ Електро\", \"ЧЕЗ Трейд\", както и ВЕИ активи. \"Енерго-про\", която също имаше интерес, е предложила 300 милиона евро. Купувачът \"Инерком България\" ЕАД е част от групата на \"Инерком\", която оперира на пазара от над десет години. Едноличен собственик е Гинка Върбакова. Тя е и член на УС на Българската фотоволтаична асоциация.Koмпaниятa paзвивa пpoeĸти зa възoбнoвяeмaтa eнepгия и yпpaвлявa 3 фoтoвoлтaични пapĸa c ĸaпaцитeт нaд 100 МW. Инepĸoм инвecтиpa и в изгpaждaнeтo нa eнepгийнo eфeĸтивни жилищни и aдминиcтpaтивни cгpaди. Cтoйнocттa нa бизнeca нa гpyпaтa e oĸoлo 100 млн. лeвa.Договорът за продажба ще бъде подписан в следващите няколко дни. По предварителна информация купувачът се е ангажирал да запази досегашния мениджмънт в ЧЕЗ. Компанията навлезе на българския пазар през 2004 година и обслужва около три милиона души.ЧЕЗ планираше да напусне България отдавна заради стари спорове с властите България. През миналата година компанията поиска международен арбитраж, който няма да бъде прекратен заради сделката.Сделката трябва да бъде одобрена от българския регулатор.ЧЕЗ вече продаде ТЕЦ \"Варна\" на \"Сигда\" ООД.", "date": "2018.02.22", "title": "ЧЕЗ одобри продажбата на активите си в България"}
{"url": "https://news.bg/world/reshenieto-za-otmyana-na-internet-neutralnostta-v-sasht-vliza-v-sila-sled-60-dni.html", "text": "Федералната комисия по комуникации на САЩ, ръководена от Аджит Пай, публикува \"Заповедта за възстановяване на свободния достъп до интернет\" във Федералния регистър, която влиза в сила от 23 април.Това означава официално влизане в сила на отмяната на неутралността на интернет.Припомняме, в средата на декември 2017 г. Федералната комисия за комуникации гласува за отмяна на принципа за равен достъп до интернет за всички в САЩ. Трима републиканци срещу двама демократи гласуваха за отмяна на правилата от ерата на президента Барак Обама, които забраняват на доставчиците на интернет изкуствено да блокират или намаляват интернет трафика, както и да искат да се плаща за по-бърз интернет.Конгресмени, компании и граждани се заканиха да внесат случая в съда. Десетки организации се очаква да оспорят в съда решението за отмяна. Технологични гиганти като Airbnb, Reddit и Vimeo призоваха комисията да не отменя правилата от 2015 г.Ако не успят да блокират решението чрез законодателство или съдебно решение, промяната ще влезе в сила след 60-дневен срок. То ще се превърне в закон от 23 април 2018 г.Според плана на Пай комисията ще изисква от интернет доставчиците да бъдат прозрачни по отношение на практиките си, така че потребителите да имат възможност да закупят най-удобния за тях план. Пай смята, че с предложението си федералното правителството на САЩ ще \"спре микроуправлението на интернет\".", "date": "2018.02.22", "title": "Решението за отмяна на интернет неутралността в САЩ влиза в сила след 60 дни"}
{"url": "https://news.bg/regions/prieha-ostavkata-na-shefa-na-toplofikatsiya-sofiya.html", "text": "Изпълнителният директор на \"Топлофикация София\" Георги Беловски напуска поста си по лични причини, съобщава НоваТВ. Столичният общински съвет е приел молбата му за оставка.Беловски ще бъде заместен от Сашо Чакалски до провеждане на конкурс за длъжността.Чкалски е ръководил Българската банка за развитие и Общинска банка.\"Ръководството на \"Топлофикация София\" ЕАД уверява, че следваната досега политика ще бъде продължена и надграждана\", съобщават от дружеството.", "date": "2018.02.22", "title": "Приеха оставката на шефа на \"Топлофикация София\""}
{"url": "https://news.bg/regions/20-kilograma-zlato-osiguri-daritel-za-patriarsheskiya-kompleks-v-tsarevets.html", "text": "20 килограма злато осигури дарител във Велико Търново, за позлатяване на кубетата на патриаршеския комплекс в крепостта \"Царевец\", съобщава БНР.\"Целта на позлатяването на кубетата е да се подчертае, че от Царевец 200 години българската държава се е управлявала\", коментира Марин Павлов, председателят на комитет \"Асеневци\".\"За три месеца смятаме, че работата по позлатяването ще бъде завършена\", обяснява ръководителят на проекта доц. Симеон Захариев.Проектът за позлатяването на кубетата е за 600 000 лв., а парите ще се събират с дарения. Позлатяването ще направи екипът, който е работил на кубетата на катедралния храм \"Св. Александър Невски\" в София и на храм-паметника \"Рождество Христово\" в Шипка.След сключване на договор с Община Велико Търново ще бъде направен оглед на покрива на Патриаршията, който се нуждае от ремонт преди позлатяването, посочва Марин Павлов. ", "date": "2018.02.22", "title": "20 килограма злато осигури дарител за патриаршеския комплекс в \"Царевец\""}
{"url": "https://news.bg/world/slovakiya-nyama-da-ratifitsira-istanbulskata-konventsiya.html", "text": "Словакия няма да ратифицира европейска конвенция за борба с насилието над жени. Това заяви премиерът на страната Роберт Фицо, цитиран от \"Ройтерс\".Правителството се отказва от ратификацията на Истанбулската конвенция заради съпротивата на по-малък коалиционен партньор и религиозни групи.Агенцията припомня, че пред две седмици България, която в момента е ротационен председател на ЕС, също отхвърли конвенцията, което подчертава съпротивата на по-консервативните в социално отношение държави от Източна Европа спрямо либералните ценности на по-богатата Западна Европа.Словашкото правителство се подписа под документа от 81 члена през 2011 г. и ратифицирането му от парламента е следващата стъпка. Повече от 40 държави са се подписали под конвенцията.Но Фицо заяви, че Словакия ще приеме като закон всички мерки за борба с насилието над жени, но няма да ратифицира конвенцията, тъй като е противоречив документ, който може да наруши конституцията и да доведе до въвеждане на еднополови бракове.Словакия забрани еднополовите бракове, след като прокара конституционна поправка през 2014 г., която дефинира брака като съюз между жена и мъж. Страната също така не признава никакви форми на гражданско партньорство между еднополовите двойки.\"\", каза министър-председателят.Европейската конвенция \"ненужно поставя под въпрос естествените различия между мъжете и жените и ги нарича стереотипи\", докато се стреми към главната цел за справяне с насилието срещу жени, продължи той.Малкият коалиционен партньор в лицето на Словашката национална партия заяви, че ще се бори докрай Словакия да оттегли подписа си от документа.България, Унгария, Чехия, Великобритания, Хърватия, Гърция, Ирландия, Азербайджан и Русия са против конвенцията.", "date": "2018.02.22", "title": "Словакия няма да ратифицира Истанбулската конвенция"}
{"url": "https://news.bg/society/balgarski-poshti-uvelichava-tsenite-na-uslugite-si.html", "text": "От 1 март се променят цените на част от услугите от Универсалната пощенска услуга, предоставяна от \"Български пощи\" ЕАД. Писмовните пратки за чужбина ще са с различна стойност, в зависимост от формата. Най-масовата услуга - кореспондентска пратка без предимство за страната запазва своята цена.Основание за промяната е, че от 2016 г., \"Български пощи\" ЕАД като задължен пощенски оператор на България участва в нова система на Всемирния пощенски съюз, свързана с начина за разплащане за международни пратки. Новото ценообразуване на международни пратки, налага промяна и в цените на вътрешните пратки.Въвежда се нова структура на цените на писмовните пратки за страната и чужбина. Променят се цените на писмовните пратки за страната и чужбина, цените на услугата \"колети\" за страната, както и цената на допълнителната услуга \"препоръка\" за страната.Пратките вече се класифицират по формати P - малка писмовна пратка, G - голяма писмовна пратка и E - обемна писмовна пратка , като се въвеждат ограничения за размери (дължина, широчина и дебелина), тегло, съдържание и вид на услугата, \"с предимство\", или \"без предимство.Разделянето на формати е във връзка с определяне цената за непрепоръчаните писмовни пратки. В случай, че непрепоръчана кореспондентска пратка надвишава ограничението за формат при един, или повече от четирите критерии (дължина, ширина, дебелина и тегло), пратката се класифицира в следващия по-голям формат.Непрепоръчаните печатни произведения и малки пакети се класифицират във формат Е. Всички препоръчани писмовни пратки, както и тези с обявена стойност, се класифицират във формат Е.Новите цени са съгласувани с Комисията за регулиране на съобщенията. \"Български пощи\" ЕАД може да предлага промяна в цените на услугите на всеки шест месеца. Последната промяна на цените на услугите от Универсалната пощенска услуга е от 1 юни 2016 година. Информация за промените на форматите на пощенските пратки и новите цени има на сайта на \"Български пощи\" ЕАД и в пощенските станции.", "date": "2018.02.22", "title": "\"Български пощи\" увеличава цените на услугите си"}
{"url": "https://news.bg/crime/razkriha-narkolaboratoriya-v-burgasko.html", "text": "При спецоперация, проведена на 21 февруари, в бургаското село Грозден е разкрита нарколаборатория за синтетични наркотици. В акцията са участвали служители на РУ - Котел и ОДМВР - Сливен, съвместно с колегите им от РУ - Сунгурларе.При проверка на частен имот в село Грозден и в момент на производството на наркотици са задържани петима мъже. Открито е помещение, обособено като лаборатория, иззети са множество предмети, вещества, съдове и прекурсори, необходими за производството на метамфетамин.Заловени са трима души с криминални регистрации от Сливен - 20-годишния С.Т., 23-годишния И.Г. и 22-годишния С.С., както и 33-годишния Ж.К. от Сунгурларе и 26-годишния Н.К. от село Грозден.Уведомена е Районната прокуратура в Карнобат. Образувано е досъдебно производство. Работата по случая продължава.", "date": "2018.02.22", "title": "Разкриха нарколаборатория в Бургаско "}
{"url": "https://news.bg/world/natsionalnata-orazheyna-asotsiatsiya-na-sasht-s-bezpretsedentna-ataka-v-zashtita-na-orazhiyata.html", "text": "Шефът на Националната оръжейна асоциация (NRA) на САЩ Уейн Лапиер прекрати мълчанието си седмица след масовата стрелба в училище във Флорида с безпрецедентна защита на правата за притежание на оръжие и агресивна атака срещу политическия елит, който \"мрази индивидуалната свобода\", пише \"Гардиън\".По-рано днес президентът на САЩ Доналд Тръмп използва \"Туитър\", за да похвали организацията.Лапиер използва обръщението си на консервативната конференция CPAC, за да нападне активистите срещу продажбата и притежанието на оръжие.След атаката във Флорида, при която загинаха 17 ученици и учители, оцелели подеха кампания за по-голям контрол над оръжията.\"\", каза изпълнителният вицепрезидент на асоциацията и добави: \"Има толкова много съществуващи закони, които са пренебрегвани\".\"\", продължи Лапиер.Той също нападна националните медии, опетняващи асоциацията на фона на истинска скръб.Елитите искат да \"\", отбеляза Уейн Лапиер.Асоциацията обикновено предпочита да запази мълчание след масова стрелба.Според него училищата трябва да бъдат най-трудните мишени в САЩ.Той нападна \"социалистите\", които са \"против нашите фундаментални свободи, заложени в Законите за правата\".Според него ако \"европейските социалисти поемат контрол над Камарата на представителите и Сената\", \"\".Той е убеден, че някои хора се опитват да използват стрелбата във Флорида, за да извлекат политически дивиденти.", "date": "2018.02.22", "title": "Националната оръжейна асоциация на САЩ с безпрецедентна атака в защита на оръжията"}
{"url": "https://news.bg/society/adventistite-otrichat-vsyakakva-vrazka-s-ubitiya-dyado-v-stolitsata.html", "text": "Съюзът на църквите на адвентистите от седмия ден в България изпраща изявление до медиите относно случая с. Тялото на възрастният мъж бе открито вчера, около 17 часа в кооперацията, в която живеел в столичния ж.к. \"Люлин\".Във връзка с твърденията, че дъщерята Мария Янева е посещавала Църквата на адвентистите от седмия ден заявяват, \"че след направена проверка констатирахме, че нито тя, нито съпругът и са членове на Църквата на адвентистите от седмия ден и никога не са били. Напълно е възможно в миналото да са присъствали на богослужение в някоя от църквите ни в гр. София. Богослуженията ни са отворени към всички, които желаят да ги посетят.\"Те допълват, че \"църквата на адвентистите от седмия ден изповядва християнските принципи в човешките взаимоотношения и категорично се разграничава от поведението на това семейство. Ние считаме, че всякакви различия или разногласия, които биха могли да възникнат в отношенията между хората, трябва да бъдат разрешавани в християнски дух, а където това не е възможно - от съда\".Във връзка с трагедията около трите деца държани в изолация от родителите си в столичния квартал \"Люлин\" и смъртта на дядо им Стефан Янев, който подал сигнал срещу родителите, както и свързването на името на Църквата на адвентистите от седмия ден, като организаци изразяват дълбокото си съжаление за случилото се. \"Нещата сполетели това семейство са голяма трагедия, която ще остави отпечатък върху трите деца, техните близки, но и върху обществото като цяло\", допълват адвентистите.Ръководството на Съюза на църквите на адвентистите от седмия ден в България остава на разположение при необходимост от допълнителни разяснения по този въпрос.", "date": "2018.02.22", "title": "Адвентистите отричат всякаква връзка с убития дядо в столицата"}
{"url": "https://news.bg/world/rusiya-izpitala-nad-200-novi-orazhiya-v-siriya.html", "text": "Русия е изпитала над 200 нови оръжия в Сирия по време на кампанията си за поддръжка на сирийския президент Башар Асад.Това разкри руският депутат Владимир Шаманов, който е ръководител на военната комисия към долната камара на руския парламент, информира АФП.Агенцията отбелязва, че коментарът на генерала от запаса е на фона на обвиненията към Москва, че участва в бомбардировките на контролираната от бунтовниците Източна Гута край Дамаск.\"Докато помагахме на братския сирийски народ, ние изпитахме над 200 нови оръжия\", съобщи Шаманов.\"\", добави той.\"\", продължи депутатът.Русия е обвинявана за безразборни бомбардировки, при които има масови цивилни жертви.За последните пет дни в Източна Гута са убити повече от 350 цивилни, но Кремъл отрича да е замесен в бомбардировките.Различни медии разпространиха снимки с бойни самолети пето поколение в Сирия.Източник от военното министерство потвърди пред RBK, че двата самолета са изпратени в базата \"Хмеймим\" за \"изпитание при реални условия\".Говорителят на Кремъл Дмитрий Песков отказа коментар за разположени Су-57.", "date": "2018.02.22", "title": "Русия изпитала над 200 нови оръжия в Сирия "}
{"url": "https://news.bg/society/deseti-protest-sreshtu-zastroyavaneto-na-pirin-pred-parlamenta.html", "text": "Природозащитници и граждани са пред Народното събрание на десети пореден протест срещу застрояването на Пирин, съобщава БНР.Протестиращите настояват за отмяна на промените в плана за управление на националния парк \"Пирин\", приети от Министерски съвет в началото на годината и за оставката на екоминистър Нено Димов и вицепремиера Валери Симеонов.\"За пореден път се събираме да протестираме, отново за опазването на Пирин и срещу изсичането и урбанизирането на горите. Да отпаднат внесените лобистки поправки в Закона за горите, с които се разрешава сечта и бетонирането в горите\", коментира Петко Цветков от фондация \"Биоразнообразие\".Днес протести имаше и в Благоевград и Бургас.", "date": "2018.02.22", "title": "Десети протест срещу застрояването на Пирин пред парламента"}
{"url": "https://news.bg/politics/zaharieva-obsadi-federalna-evropa-s-grupa-evropa-i-evropeyskite-federalisti.html", "text": "Вицепремиерът и министър на външните работи Екатерина Захариева прие президента на Групата \"Спинели\" Андрю Дъф и президента на Съюза на европейските федералисти Елмар Брок, който е и член на Европейския парламент (ЕНП).Двамата заедно с члена на Европейския парламент Андрей Ковачев (ЕНП), президент на Съюза на европейските федералисти - България, подписаха и връчиха на вицепремиера Софийската декларация на двете организация, наречена \"Общност на вяра и общ суверенитет\".Съюзът на европейските федералисти e паневропейска организация, създадена след Втората световна война, проповядваща идеята за европейско единство. Групата \"Спинели\" е основана през 2010 г. от европейски политици, които искат да вкарат духа на федерализма в политиките на Европейския съюз.Андрю Дъф, Елмар Брок и Андрей Ковачев обсъдиха с министър Захариева интеграционните процеси в Европейския съюз, идеите за реформи в институциите и предизвикателствата пред Съюза. По-късно днес двете организации организираха международна конференция на тема \"Всички пътища водят към Европа? Перспективи за един федерален съюз\".", "date": "2018.02.22", "title": "Захариева обсъди федерална Европа с група \"Европа\" и европейските федералисти"}
{"url": "https://news.bg/society/maykata-na-momichetata-ot-stolichniya-kv-lyulin-e-zapodozryana-za-ubiystvoto.html", "text": "Тинейджърите от столичния квартал \"Люлин\" са под полицейска закрила, коментира социалният министър Бисер Петков по повод случая с откритите три момичета, държани под ключ. Полицията продължава да разследва случая, съобщава БНР. Историята стана известна след като 86-годишният дядо на децата бе открит убит вчера.Родителите им са задържани, а майката е заподозряна за убийството на 86-годишния си баща. Той е изчезнал на 12-и февруари, а преди ден е намерен мъртъв. Съседи коментират, че възрастният човек е бил подлаган на системен тормоз от дъщеря си.Децата, открити в апартамента, са на 14, 15 и 19 години. Те са живеели изолирани в жилището в последните години и никога не са посещавали училище. Контактували са само с родителите си. Най-голямото момиче се намира в полицейско управление в София. Двете по-малки деца са предадени на социалните служби в столицата и са настанени временно в специализиран дом.След изтичане на полицейската закрила спрямо двете непълнолетни деца ще бъдат предприети мерки за настаняването им извън семейството, информират от Агенцията за социално подпомагане. Ще се направи възможното децата да бъдат записани на училище.Свидетели посочват, че те са асоциални и почти не разговарят. За момента не са ясни причините за действията на майката, която ги е държала заключени.\"Бие баща си, не го пуска да влиза, децата на училище не са ходили. Не си плаща входа. Те не плащат една стотинка. Пет човека са. Виждам като излизат с майка си и баща си с раничките - трите дечица. По цял ден къде ходят, кой ги знае\", коментира съсед на семейството. Според съседите цялото семейство е било странно.Хора от блока споделят, че има съмнения, че родителите и децата са били част от секта: \"Не е луда тази жена според мен. Тя се прави на луда. Чувам, че ходят в някаква секта, но не съм видяла, но според мен наистина има нещо такова. Децата като излезнат, хубаво облечени, хубаво нагласени. Къде ходят, не знам.\"За последно семейството е проверявано преди 7 години заради пожар във входа. Не са получавали социални помощи. Най-голямата дъщеря, която е на 19 години, няма извадена дори и лична карта, обясняват разследващи.\"Сигналите, които са били при нас са за междуличностни взаимоотношения, по-скоро имуществени спорове между бащата и дъщерята. Когато сме посетили адреса с Агенция по закрила на детето в апартамента не е бил установен никой живущ и уточнението, което искам да направя е, че и снощи децата не са установени в апартамента\", коментира директорът на СДВР старши комисар Ивайло Иванов.", "date": "2018.02.22", "title": "Майката на момичетата от столичния кв. \"Люлин\" е заподозряна за убийството"}
{"url": "https://news.bg/crime/predlozhenie-tri-patni-narusheniya-za-godina-ostavate-bez-knizhka.html", "text": "Нови санкции за джигитите на пътя, които МВР предлага да се запишат в обсъждания в момента нов закон. Предвижда се шофьорите да остават без книжка при три провинения, направени в рамките на една година - например минаване на червено, неправилно изпреварване, превишена скорост или употреба на алкохол, съобщава бТВ.Ангел Благоев е получил наказание един месец без шофьорска книжка заради това, че през 2016 г. не е дал предимство на пешеходна пътека. Заради наказанието не ходи на работа, тъй като е професионален шофьор. Не приема и идеите за дългосрочно отнемане на книжки.\"Много е една година, това значи хората да останат без хляб, без работа\", казва той.Експерти контрират, че при три провинения за година шофьорът вече влиза в графата на опасните нарушители. От столичния КАТ пък отчитат рекорд - през 2018 г. са отнети 693 книжки. За употреба на алкохол и наркотици са отнети 161 свидетелства.Някои са хващани да карат пияни по два и по три пъти. Затова новите идеи за наказания целят повече контрол над системните нарушители.", "date": "2018.02.22", "title": "Предложение: Три пътни нарушения за година - оставате без книжка"}
{"url": "https://news.bg/world/mahmud-abas-e-priet-v-bolnitsa-v-sasht.html", "text": "Президентът на Палестина Махмуд Абас е приет в болница в САЩ, съобщава Ройтерс.Агенцията се позовава на високопоставен палестински представител, пожелал анонимност.Абас във вторник говори пред Общото събрание на ООН. В речта си той призова за провеждането в средата на годината на форум за съживяване на Близкоизточния мирен процес.Според неофициалната информация Махмуд Абас е в болница за рутинен преглед. За последен президентът на Палестина е приет в болница през октомври 2016 г. Махмуд Абас се подложи на лечение в Западния бряг.След смъртта на първия президент на Палестина Ясер Арафат през 2004 г. Абас пое кормилото на палестинците.", "date": "2018.02.22", "title": "Махмуд Абас е приет в болница в САЩ"}
{"url": "https://news.bg/world/kasmetliya-ot-ruse-udari-dzhakpot-ot-4-458-172-lv.html", "text": "Късметлия от Русе спечели сумата от 4 458 172 лева в играта \"Тото 2 - 6 от 49\", който е играл със система №1 и фиш на стойност 6.75 лева.Това съобщиха от Българския спортен тотализатор.Така той става 94-ия тото милионер на България, благодарение на участието си в игрите на Български спортен тотализатор. За неделя джакпотът в \"Тото 2 - 6 от 49\" стартира с нови 2 000 000 лева и се очаква за следващия тираж да достигне сумата от 2 103 000 лева.Късметлия от софийското село Бистрица спечели сумата от 847 022 лева в играта \"Тото 2 - 6 от 42\". Той е играл с фиш на стойност 2.40 лева. За следващия тираж джакпотът в \"Тото 2 - 6 от 42\" стартира с нови 300 000 лева и се очаква да достигне сумата от 320 000 лева.Общата прогнозна сума на джакпотите в игрите на Тото 2 за четвъртък се очаква да бъде 5 560 000 лева.", "date": "2018.02.22", "title": "Късметлия от Русе удари джакпот от 4 458 172 лв."}
{"url": "https://news.bg/world/holandiya-prizna-armenskiya-genotsid.html", "text": "Със 142 гласа \"за\" и едва 3 \"против\" долната камара на парламента в Холандия призна арменския геноцид, предаде АП.Агенцията отбелязва, че това е знаково гласуване в прочутата със своята толерантност страна.Парламентът освен това реши да изпрати представител на Холандия в Ереван на 24 април по повод възпоминанията за масовите убийства на арменци през 1915 г.Гласуването ще позволи да се преследва съдебно всеки, който отрича масовото убийство на арменци в Османската империя по време на Първата световна война.Вотът допълнително ще обтегне и без това силно охладнелите отношения между Анкара и Хага.Турското външно министерство осъди категорично решението на холандския парламент да признае за геноцид масовото убийство на арменци в Османската империя. В писменото изявление на министерството се подчертава, че решението не е правно обвързващо.Напрежението започна да се покачва, след като Холандия не позволи през 2017 г. на турски министър да агитира на нейна територия преди референдума за даване на засилени правомощия на президента Реджеп Тайип Ердоган.Преговорите за двустранните отношения спряха и на 5 февруари Холандия официално отзова посланика си в Турция.Близо дузина други страни от ЕС приеха подобни резолюции. Турция отрича убийствата на арменци да са били геноцид. Историци пресмятат, че 1,5 милиона арменци са убити по това време.Много учени разглеждат това като първия геноцид на миналия XX век.", "date": "2018.02.22", "title": "Холандия призна арменския геноцид"}
{"url": "https://news.bg/health/naprezhenieto-sred-lichnite-lekari-se-nagnetyava.html", "text": "Има сериозно напрежение сред личните лекари. Това обяви Доц. д-р Любомир Киров, председател на НСОПЛБ - Националното сдружение на общопрактикуващите лекари у нас по време на пресконференция във връзка с анкетата, проучваща готовността на джипитата за протестни действия. Относно евентуални протестни действия д-р Киров заяви: \"Правили сме го, можем да го правим и ако така вървят нещата - няма да е далеч това време\".Пресконференцията започна с демонстрация на пирамидата на системата на здравеопазването в чиято основа стоят личните лекари, които нормално посрещат 85% от нуждите на населението от здравна помощ. У нас естествено пирамидата е обърната в поза на \"щраус заровил глава в пясъка\" - защото дейностите се пренасочват към второто и третото ниво на системата - специализираната и болничната медицинска помощ.Личните лекари настояха за освобождаване от бумащината, с която са затрупани. По думите му страшно е превръщането в медицинска дейност на касовите бонове, които се издават, докато това какво е станало с човека, какво е качеството на помощта, която е получил, няма значение.Затова и финансирането бе сравнено с баснята за лисицата, която поканила на гости щъркела и му сипала супа в плитка чиния. Вместо здравословно хранене - режимът е просто хранене на консерви с боб, от време на време със застояли кюфтета. Д-р Киров бе категоричен, че с времето вместо личните лекари да отварят вратата дотолкова - доколкото е необходимо за пациента, са превърнати в охранители и гейткипъри.\"Връзват ни ръцете, нямаме клинична свобода, не ни позволяват да диагностицираме да лекуваме определени заболявания\", категоричен бе д-р Киров.За да опише състоянието на гилдията доц. д-р Киров въведе термина \"диспечиразация\", вдъхновен от проф. Плочев (шеф на НЗОК) и депрофесионализация. По думите му с политиките, които се провеждат едни знаещи и можещи лекари се превръщат в \"диспечери\", \"изписвачи на рецепти\".\"Това е депрофесионализация - престъпление срещу най-голямата професионална група\", заяви д-р Киров. От съсловието очакват до 2025 г. всички джипита да са на възраст над 50 години. Липсата на млади кадри да е 100%.\"Ние се отчитаме и ни контролират поне 15 институции - това ли е нашата задача. Да не говорим за другата част - броене на буквите, лимитите\", заяви председателят на НСОПЛБ.\"За да има качество трябва да има условия. Тази бумащина - гони медицината от кабинетите\", категоричен бе д-р Киров. Личите лекари поискаха да няма освободени от потребителска такса - всеки да заплаща, като разликата за облекчени групи хора да се покрива.Те припомниха, че от 2012 г. няма промяна в нивата на заплащаната потребителска такса. Като проблем те отчетоха задължението да отчитат касовите бонове в НЗОК, което още веднъж увеличава бумащината, с която са затрупани.Проблем в новия рамков договор представлява скъсяването на времето за попълването на рецептурната книжка от страна на личния лекар - вместо 15 дена - 5. Това се отнася особено за непривлекателните практики в отдалечените населени места. Така, ако баба има достъп до личния си лекар в определен ден от седмицата - примерно сряда, когато може да се придвижи с влак, личният лекар няма да е в състояние да и попълни рецептурната книжка, така че тя да получи необходимите й медикаменти навреме.Същевременно липсва електронното здравеопазване - защо например личните лекари трябва да пращат информация на социалните служби дали децата са имунизирани.Личните лекари настояват още за извеждане на отделен пакет - в рамките на 9 -10 млн. лв., с който да се покриват разходите за 24 часово разположение на пациента, каквото задължение имат личните лекари, за да получават средствата от 0,11 лв. на човек на месец за тази дейност, така ще се въведе конкурентно начало между всички изпълнители на медицинска дейност, които имат възможност да осъществят тази практика.", "date": "2018.02.22", "title": "Напрежението сред личните лекари се нагнетява"}
{"url": "https://news.bg/crime/zadarzhaha-4-ma-za-imanyarstvo-v-blagoevgradsko.html", "text": " Четирима мъже са задържани за иманярство и наркотици след операция на служители от Сектор \"Престъпления, свързани с културно-исторически ценности\" в Главната дирекция \"Национална полиция\" и ОДМВР - Благоевград.Това са 40-годишният В. В и трима рецидивисти 46-годишният Д. С., 62-годишният Д. Т. и 60-годишният В. А. При претърсвания в домовете им са открити и иззети 100 старинни монети от Античността и Средновековието, три металдетектори и 5 г марихуана. Образувани са четири досъдебни производства.Съвместните действия са реализирани от служители на ГДНП и РУ - Петрич, като е предотвратена и е незаконната продажба.", "date": "2018.02.22", "title": "Задържаха 4-ма за иманярство в Благоевградско"}
{"url": "https://news.bg/world/sauditska-arabiya-otpuska-64-mlrd-za-razvlechenie.html", "text": "Саудитска Арабия ще инвестира 64 милиарда долара в развлекателната си индустрия през следващото десетилетие.Част от плановете на кралството са да направят страната по-привлекателна за туристи и инвестиции.\"Ще инвестираме 240 млрд. реали през следващите 10 години\", заяви Ахмед ал-Хатеб, ръководител на генералния отдел за развлечения страната. Той добави, че финансирането ще бъде и от страната и от инвеститори.По думите му вече е започнал строежът на първата опера в страната. Предстои през март да бъде отворен Филмов театър след 35-годишната забрана в страната. През 2017 г. правителството организира повече от 2 хил. събития на различни места в кралството, посетени от 8 млн. души.Тази година, властите са планирали около 5,500 развлекателни събития в 48 града в Саудитска Арабия.Планът е част от амбициозната реформаторска стратегия \"Визия 2030\", основана от коронования принц Мохамад Бин Салман Ал Сауд, целяща да отвори страната за инвестиции и за диверсификация на петролната зависимост.", "date": "2018.02.22", "title": "Саудитска Арабия отпуска 64 млрд. за развлечение"}
{"url": "https://news.bg/int-politics/bum-na-napuskashtite-velikobritaniya-grazhdani-na-evropeyskiya-sayuz.html", "text": "Последните данни, публикувани от британската статистика, показват, че броят на новодошлите във Великобритания от Европейския съюз е намалял с 10 хил. до 220 хил. души в рамките на година.В същото време броят на гражданите на останалите 27 страни членки на ЕС, напуснали страната, е нараснал до 130 хил. души, което е най-големият брой от 2008 г. насам. Това е довело до нетна миграция в размер на 90 хил. души. Съотношението пада под 100 хил. души за първи път от 5 години насам.220 хил. граждани на ЕС са отишли да живеят във Великобритания - 47 хил. души по-малко в сравнение с предишната година.От британската статистика предупредиха, че моделите на миграцията са сложни и промяната не може да идва само с Брекзит. Имиграцията от ЕС обаче е спаднала след референдума за излизането от Общността през юни 2016 г., докато тенденцията за напускане на Обединеното кралство е започнала преди 2 години.Общата нетна миграция е достигнала 244 хил. души, като пикът е бил от 330 хил. души през 2015 г. и първата половина на 2016 г. Броят на хората от ЕС, търсещи работа, намаляват, като същевременно нарастват хората от страни извън ЕС.Данните също така показват, че повече британци емигрират в сравнение със завръщащите се да живеят в Обединеното кралство.", "date": "2018.02.22", "title": "Бум на напускащите Великобритания граждани на Европейския съюз"}
{"url": "https://news.bg/world/moskva-proektorezolyutsiyata-na-oon-za-siriya-e-opit-za-svalyane-na-pravitelstvoto.html", "text": "Проекторезолюцията на Швеция и Кувейт в ООН, която предлага 30-дневно прекратяване на огъня в Сирия, представлява опит за сваляне на правителството в Дамаск.Това заяви руският външен министър Сергей Лавров, цитиран от световни агенции.На пресконференция в Белград дипломатът подчерта, че Москва ще разгледа проекторезолюцията, която е във връзка с последното развитие в Източна Гута, ако не включва терористите от ДАЕШ (\"Ислямска държава\") и \"Ал Кайда\".През последните дни контролираните от опозицията източни предградия на Дамаск са бомбардирани. Загинали са стотици хора. Сирийски опозиционни активисти и парамедици заявиха днес, че при нови бомбардировки в Източна Гута са загинали 13 души.Лавров подчерта, че Русия препоръчва в проекторезолюцията да се посочи, че няма да бъде спиран огънят срещу ДАЕШ, \"Ал Кайда\" и други терористични групи, които им сътрудничат и системно обстрелват жилищни райони в Дамаск.", "date": "2018.02.22", "title": "Москва: Проекторезолюцията на ООН за Сирия е опит за сваляне на правителството"}
{"url": "https://news.bg/society/angel-naydenov-vidya-3-do-4-pati-nadvishena-tsena-na-granichnata-ograda.html", "text": "Разликата е от порядъка на три до четири пъти в цената на линеен километър на граничната ограда, което е допълнително изграждано след участъка, който беше изграден от Българската армия, коментира във връзка с проверката на прокуратурата Ангел Найденов в качеството си на бивш министър на отбраната по време на .\"При цена от 250 до 300 хиляди лева, дори и да включим разходите за възнаграждение на българските военнослужещи - новата цена бе от порядъка на 900 хиляди до 1 млн. Каквито и да са материалите, каквото и да са включвали - струва ми се и на мен прекалено висока цената на линеен километър\", заяви Найденов. Той бе категоричен, че няма притеснения във връзка с новата проверка.\"Би трябвало да сте видели, че има отказ от прокуратурата по тези сигнали да образува производство и съответно липса на каквито и да били данни за престъпление от моя страна. Що се отнася до инициативата за проверка от страна на ДАНС, на прокуратурата на дейностите, които са извършени впоследствие, след участъка, който бе изграден от Българската армия - нещо съвсем нормално, тогава когато има такива драстични разлики в цените на линеен километър\", заяви Найденов.На въпрос трябва ли да се позволи извършване на ремонтни дейности и поддръжка на оградата по границата без извършване на обществена поръчка, какъвто законопроект вече има внесен, Найденов заяви: \"Видях инициативата за промяна на Закона за обществените поръчки с оглед на необходимостта за съкращаване на време и процедури. Ако следваме логиката на първоначалните предложения с оглед на изискванията на националната сигурност, изобщо изграждането да бъде без обществени поръчки - очевидно, че следва да се направят и съответните промени за техническата поддръжка и ремонтът, като това включва дейности, които не са били предвидени при сключване на споразумението за гаранционния срок\".По думите му всичко, което допълнително се случва, независимо дали става въпрос за умишлени действия за повреждане на съоръженията би следвало да е елемент от споразумението за гаранционно поддържане на съоръжението и не би следвало да попада в процедурата на нови обществени поръчки и допълнителни разходи. ", "date": "2018.02.22", "title": "Ангел Найденов видя 3 до 4 пъти надвишена цена на граничната ограда"}
{"url": "https://news.bg/world/belgiyskata-politsiya-ottsepi-chast-ot-stolitsata-bryuksel.html", "text": "Белгийската полиция отцепи част от столицата Брюксел на фона на медийна информация за няколко въоръжени нападатели, съобщават АП и руски медии.На този етап няма информация за пострадали хора.Въоръжени полицаи и хеликоптер са разположени до сграда в столицата на Белгия. Според местни медии в сградата има най-малко един стрелец.Инцидентът е в близост до основно училище, в което има около 350 ученици. Децата са задържани в сградата като предпазна мярка.Свидетел каза пред RTL Info, че полицията е наредила на жителите да останат по домовете си.На място са разположени и снайперисти.В момента се провежда операция на силите за сигурност.Кметът на квартал \"Форе\" Марк-Жан Гиселс потвърди, че полицията провежда операция заради \"подозрително присъствие на въоръжен човек\", информира RTBF.Според кмета вероятно става въпрос за домашен спор, който не е свързан с тероризъм, но в момента властите уточняват.Полицията е получила сигнал за въоръжен мъж към 12,30 часа местно време.Говорител на полицията, цитиран от \"Ройтерс\", отрече, че въоръжен мъж се крие в района. Представителят поясни, че специалните звена на федералната полиция са изпратени след сигнал на поляк за извършено убийство тази сутрин.Впоследствие полицията обяви, че случаят не е свързан с тероризъм. Белгия все още е нащрек след атентатите на летището и в метрото на Брюксел през март 2016 г., при които загинаха 32 души.", "date": "2018.02.22", "title": "Белгийската полиция отцепи част от столицата Брюксел"}
{"url": "https://news.bg/economics/3-mlrd-lv-neustoyki-pri-razvalyane-na-dogovorite-s-amerikanskite-maritsi.html", "text": "3 милиарда лева неустойка ще трябва да платим на американските централи при разваляне на договорите с тях. Това стана ясно от коментара на енергийния министър Теменужка Петкова, която бе препитана от депутатите в ресорната комисия.Аз много се надявам да не се стигне до този сценарий, подчерта тя. Министърът увери, че се вземат всички мерки, за да се постигне до взаимно изгодно и за двете страни решение. Едва ли, според Петкова, ще се развалят договорите с американските \"Марици\".За нас е много важно да защитим нашия национален интерес, подчерта енергийният министър. Припомняме, преди две седмици енергийният министър  че се водят преговори за прекратяване на договорите с американските централи. Тя опроверга и информацията, че е налице становище \".Припомняме, регулаторът заведе в ЕК дело за нерегламентирана държавна помощ за централите. Ако Брюксел каже, че е налице такава помощ, процедурата предвижда тази държавна помощ да бъде възстановена от този, който я е предоставил неправомерно. Едва след това този, който я е предоставил неправомерно, може да заведе регресивен иск срещу тези, които са я получили. ЕК трябва да одобри методика за възстановяване средствата на инвеститорите, за да се гарантират техните права.Договорите с американските Марици съдържали сериозни клаузи и неустойки при предсрочно им прекратяване. Ако се стигне до там, ще трябва да платим 3 милиарда лева на двете централи.Иначе темата за американските \"Марици\" бе поставена от социалиста Таско Ерменков. А Петкова обясни, че ЕК се изненадала, че я сезираме за централите, тъй като е сезирана от регулатора, а самият той преди това одобрил договорите. Това са доста сложни процедури, обясни енергийният министър. Въпросът е много важен, категорична бе Петкова.", "date": "2018.02.22", "title": "3 млрд.лв неустойки при разваляне на договорите с американските \"Марици\""}
{"url": "https://news.bg/regions/s-nad-2-5-mln-lv-vazstanovyavat-uchastak-ot-pat-vidin-kula-vrashka-chuka.html", "text": "С над 2,5 млн. лева възстановяват на участъка при 10-ти км на път II-14 Видин-Кула-Връшка чука. Подписан е договор за строителен надзор при изпълнение на укрепителните дейности в отсечката между селата Бела Рада и Войница.Той ще бъде осъществяван от \"Пътинвест-инженеринг\" АД. Предстои и подписване на договора за изпълнение на строителните работи. Обществената поръчка ще бъде възложена на \"ИСА 2000\" ЕООД.Договорът за изпълнение на строително-монтажните работи е за 2 534 036 лв. с ДДС, а за надзор - 39 384 лв. с ДДС.Интензивни валежи през 2014 г. активизират свлачищна зона на път ІІ-14 в участъка от км 10+100 до км 10+260 и предизвикват пропадане на пътната настилка и отваряне на дълбоки пукнатини, достигащи над 1 м в дълбочина и широчина. Разрушен е и тръбен водосток при 10-ти км, който не поема повърхностните води, с което процесът на свличане се ускорява и предизвиква пропадане на пътната настилка.Това налага възлагането на проектантски работи, които да изяснят причините за възникналите дестабилизационни процеси, да се предложат конкретни мерки и технически проект за трайно укрепване и възстановяване на засегнатия участък.Отсечката е затворена за движение, а трафикът на МПС е пренасочен по обходен маршрут - по стария път II-14, който е в непосредствена близост до авариралия участък. Скоростта е ограничена до 40 км/ч. Поставена е необходимата пътна сигнализация.Проектът за възстановяване на участъка при 10-ти км на пътя Видин-Кула -Връшка чука предвижда изграждането на укрепителна пилотно-анкерна конструкция за трайно стабилизиране на отсечката. Ще се подобри отводняването и ще бъде реконструиран компрометираният водосток. Срокът за изпълнение e 110 дни.Обектът е предложен за финансиране по приоритетна ос 4 \"Превенция и управление на риска от наводнения и свлачища\" на Оперативна програма \"Околна среда\" 2014-2020 г.", "date": "2018.02.22", "title": "С над 2,5 млн. лв. възстановяват участък от път Видин-Кула-Връшка чука"}
{"url": "https://news.bg/bulgaria/edin-ot-spasitelite-ot-lim-poluchi-balgarsko-grazhdanstvo.html", "text": "На тържествената церемония в Гербовата зала на президентството Сафет Баличевац получи документите си за гражданство на Република България.Документите за гражданството му му бяха връчени от вицепрезидента Илияна Йотова.В словото си вицепрезидентът заяви, че истинските герой жертват живота си заради другите, но на \"злощастната дата 4 април 2004 година ние загубихме 12 ангела, чиято трагедия никога няма да преодолеем\".\"С вашето дело показахте, че човешката добрата все още я има и вие сте доказателство затова\", заяви Йотова и допълни, че това е висше дело. Тя добави още, че героизъм днес е да правиш добро, а това е едно висше качество, което не изисква голям житейски опит.Сафет Баличевац от своя страна заяви, че е изключително щастлив от това, че получава българско гражданство, но добави, че никога няма да забрави отнетия живот на децата през април 2004 г. Баличевац добави, че единственото успокоение, което изпитва е, че успял да помогне на останалите хора от потъналия автобус.Той изрази своята благодарност към вицепрезидента Илияна Йотова, българския посланик в Белград Радко Влайков, почетния консул в Белград Тодор Тодоров, кмета на Свищов Генчо Генчев и към Община Свищов.На въпрос дали очаква животът му да се промени с българското гражданство, той отговори, че очаква едно по-добро бъдеще, което да промени както неговия живот, така и този на близките му.Баличевац сподели, че не е имал финансовата възможност да плати разходите по молбата за получаване на българско гражданство и поради тази причина .Той каза, че е благодарен на почетния консул Тодор Тодоров, който е уведомил българския посланик в Белград Радко Влайков, и с негова помощ и помощта на българските институции е задействана процедурата.Припомняме, сърбинът Сафет Баличевац получава българско гражданство на основание чл. 16 от Закона за българското гражданство за особени заслуги към Република България в обществената сфера.Баличевац е един от гражданите, които активно участваха в спасителната акция при автобусната катастрофа в река Лим през април 2004 г.Тогава близо до черногорския град Биело поле и сръбския град Приеполе, на връщане от екскурзия в Дубровник, загинаха 12 деца от Свищов. 38 души от пътниците в автобуса, сред които и други деца, бяха спасени.През април 2005 г., една година след трагичния инцидент, Република България пое ангажимент за предоставяне на българско гражданство на спасителите като израз на дълбока благодарност и признателност. Четирима от участниците в спасителната операция вече имат български документи за самоличност.След трагичния инцидент граждани на Република Сърбия и Черна гора, участвали в спасяването на пътниците от падналия в река Лим автобус, бяха . Сред отличените бе и Сафет Баличевац, тогава 20-годишен.", "date": "2018.02.22", "title": "Един от спасителите от Лим получи българско гражданство"}
{"url": "https://news.bg/bulgaria/chastnite-bolnitsi-iskat-promeni-v-noviya-nrd.html", "text": "Да се преосмислят постановки в проекта за НРД и алгоритмите на Клинични пътеки (КП) към него, искат от Националното сдружение на частните болници.Водени от загриженост за осигуряването на качествено и достъпно здравеопазване в свое становище сдружението предлага да се променят следните постановки:1. Неефективните към момента алгоритмите на КП, въпреки липсата на повечето Медицински стандарти по отношение на: броя на лекарите, броя на лекарите със специалност и лекарите с удостоверения за допълнителни умения; наличието на задължителни структури. Мотивите са, че алгоритмите на КП залагат количествени изисквания, които са в ущърб на качеството. В НРД да останат само качествените критерии и да отпаднат количествените, искат от частните болници.2. По отношение бюджетите на болниците НСЧБ предлага да се премахнат лимитите на всички нива, както и тези на РЗОК. Мотивите са, че надлимитната дейност на болниците годишно е достигала до 53 милиона и при сегашните близо три пъти повече средства за болнична помощ стават ненужни.3. Ограничаването броя на леглата, по които се изпълнява дейността в съчетание със задължителения престой по Клинични пътеки създава ограничения, съизмерими с финансовото лимитиране според сдружението. Те предлагат договорите да се сключват по броя на общите леглата, залегнали в правилниците на лечебните заведения.4. Задължителният престой по Клинични пътеки се явява допълнителен лимит на лечебните заведения. Той води до ограничен достъп, излишна заетост на легла, което често налага изписването на пациенти преди да е завършило лечението им за сметка на такива, които заемат легла, без това е да е наложително.5. По отношение на изискванията за задължително оборудване считаме, че оборудването, с което разполага лечебното заведение трябва да отговаря на нуждите му и да зависи от основния принцип на конкуренцията - повишаване качеството на услугата.6. Сдружението е против да се налагат ненужни и нерагламентирани другаде възрастови ограничения. В повечето случаи изискването за операция на пациенти до 18 години е да има назначен на постоянен трудов договор специалист - педиатър. Смятаме, че за една консултация с такъв специалист не е нужно той да е в трудовоправни отношения с лечебното заведение, особено когато те са малка част от общия брой по съответната КП.7. НСЧБ е против изискванията за брой специалисти с удостоверения за извършване на дейности, подписани от точно определен човек. Убедени сме, че регламентът да се признава само подписа на няколко души е корупционен при условие, че нормативно е уредено кой може да издава такива документи.8. Частните болници са против извършването на ненужни изследвания по време на лечение на болните. Същите трябва да са следствие на клинична преценка и медицинска целесъобразност, а не нормативно определени.9. Относно Чл. 344. (12) Случаите на АПр \"Предсрочно изпълнение на дейностите по КП ...\" (АПр № 99) се заплащат до 5% от всички отчетени случаи на КП от същото лечебно заведение. Въвеждането на такова правило в новия НРД, би ограничило по изкуствен път - при пълно спазване правилата за изпълнение, болниците да не могат да отчитат действително изработените КП с АПР за предсрочно изпълнение, и би ги ощетило незаконосъобразно, изтъкват от сдружението.10. Относно чл. 325а. Създава се неяснота кой може да насочва утвърждава и отпуска лекарствените средства. Лекарите от частните болници предлагат в текста да се запише изрично, че \"предписването се извършва от изпълнителите на съответната КП и АПр, от лечебните заведения за БМП и КОЦ, а протоколите се издават от комисиите по чл. 325, ал. 1.\"Сдружението на частните болници се надява, че властимащите ще направят необходимото, за да защитят интересите на пациентите и изпълнителите на болнична помощ да бъдат защитени в максимална степен чрез изготвяне на нов, справедлив и ефективен Национален рамков договор.По тяхно мнение промените ще улеснят избора и достъпността за пациента, ще повишат качеството на медицинските услуги на по-ниска себестойност.", "date": "2018.02.22", "title": "Частните болници искат промени в новия НРД"}
{"url": "https://news.bg/world/v-indiya-premahnaha-nay-tezhkiya-mozachen-tumor-v-sveta.html", "text": "Индийски хирурзи вярват, че са премахнали най-тежкият мозъчен тумор в света, съобщава АФП.Те са извършили 7-часова хирургическа операция на 31-годишния магазинер Сантлал Пал.Неврохирургът Тримурти Надкарни заяви пред осведомителната агенция, че по време на 7-часовата операция пациентът се е нуждаел от 11 банки кръв.Туморът е с тегло 1,87 килограма. Пал е имал постоянно главоболие и проблеми със зрението.Операцията е извършена на 14 февруари.Пациентът е в стабилно състояние.", "date": "2018.02.22", "title": "В Индия премахнаха най-тежкия мозъчен тумор в света"}
{"url": "https://news.bg/int-politics/tramp-otricha-da-e-iskal-uchitelite-da-badat-vaorazheni.html", "text": "Президентът на САЩ Доналд Тръмп отрече, че е поискал учителите да бъдат въоръжени, а по-скоро, че е призовал 20% от учителите, които са обучени да носят оръжие, да имат оръжия в опит да се предотвратят по-нататъшни стрелби в училище.\"Никога не съм казвал \"дайте на учителите оръжия\", както беше заявено в разпространяващите фалшиви новини CNN и NBC. Това, което казах, беше да се вгледаме във възможността да предоставяме \"прикрито носени оръжия от опитни учители с военен или специален опит - само най-добрите. 20 процента от учителите, много, биха могли веднага да отвърнат на огъня, ако някой побъркан дойде в училище с лоши намерения. Добре обучените учители също така биха могли да попречат на страхливците, които вършат това. Много повече предимства на много по-малка цена от (назначаването на) охранители. Училище, в което няма оръжия, е магнит за лошите хора. АТАКИТЕ ТРЯБВА ДА ПРЕСТАНАТ!\", написа Тръмп в \"Туитър\".Според него ако потенциален \"побъркан стрелец\" знае, че училището разполага с голям брой много добре обучени да боравят с оръжия учители (и други), които са готови да реагират на мига и да стрелят, побърканият НИКОГА няма да нападне това училище. Страхливци няма да отидат там... проблемът е решен. Трябва да бъдем офанзивни, защитата сама по себе си няма да сработи\". \"... Историята показва, че стрелбите в училищата продължават средно около 3 минути. На полицията и на спасителите им отнема между 5 и 8 минути, за да стигнат до мястото на престъплението. Добре обучени, вещи с оръжията учители/треньори ще разрешат проблема незабавно, преди пристигането на полицията. СТРАХОТНО ВЪЗПИРАНЕ!\", добави американският държавен глава в друга публикация в социалната мрежа.Той обеща да оказва сериозен натиск за извършването на сериозни проверки с акцент върху психичното здраве при предоставяне на разрешително за носене на оръжие. Допълва, че възрастта за притежание на оръже трябва да се вдигне до 21 години. Настоява и да се забранят устройствата, с които полуавтоматични оръжия се превръщат практически в автоматични. В сряда Тръмп беше домакин на хора, засегнати от стрелбата в гимназията в американския щат Флорида, която доведе до 17 жертви, като се зарече да предприеме мерки за предотвратяване на такива инциденти в бъдеще.Тръмп защити и Националната оръжейна асоциация (NRA).Той очевидно има предвид шефа на организацията Уейн Лапиер и Крис Кокс, главен лобист и политически стратег, наричайки ги \"големи хора\".\"Това, което много хора не разбират или не искат да разберат е, че Уейни, Крис и хората, които работят здраво в NRA са големи хора и големи американски патриоти. Те обичат страната ни и вършат правилните неща\", написа Тръмп в \"Туитър\".", "date": "2018.02.22", "title": "Тръмп отрича да е искал учителите да бъдат въоръжени"}
{"url": "https://news.bg/politics/mvnr-preduprezhdava-za-izvanredno-polozhenie-v-etiopiya.html", "text": "Министерството на външните работи на Република България информира, че след подадената оставка на министър-председателя на Етиопия Хайлемариам Десален, считано от 16 февруари, в страната е въведено извънредно положение за шест месеца, с възможност за удължаване.Във връзка със задълбочаването на политическата криза в Етиопия и въведеното извънредно положение, Министерството на външните работи на Република България предупреждава българските граждани, пътуващи или пребиваващи на територията на Република Етиопия, за възможни граждански вълнения и прояви на насилие.Пребиваващите в Етиопия български граждани е необходимо да следят внимателно информацията в местните средства за масово осведомяване, да се съобразяват с цялата сериозност на въведеното извънредно положение и стриктно да изпълняват разпорежданията на органите за сигурност.При евентуално възникване на граждански вълнения и насилие да останат по домовете си или на друго сигурно място, да се подсигурят с най-необходимото - храна, вода и медикаменти, както и да уведомят близките си и приятелите за създадената ситуация и да ги предупредят за възможни нарушения в комуникацията.На българските граждани, на които предстоят пътувания до Етиопия, които не могат да бъдат отменени, се препоръчва да се възползват от възможността да се регистрират в рубриката \"Пътувам за...\" на интернет-страницата на МВнР.При необходимост, българските граждани могат да потърсят съдействие и актуална информация от българското посолство във ФДР Етиопия на следните дежурни телефони: +251911252514; +251913069999. Сигнали за изпаднали в беда български граждани се приемат денонощно и от дирекция \"Ситуационен център\" на МВнР на телефон: +359 2 948 24 04 и имейл: crisis@mfa.bg.", "date": "2018.02.22", "title": "МВнР предупреждава за извънредно положение в Етиопия"}
{"url": "https://news.bg/crime/finansistat-stoyan-aleksandrov-s-dve-obvineniya-za-lihvarstvo.html", "text": "Прокуратурата привлече като обвиняем финансиста и бивш финансов министър Стоян Александров, съобщиха от Софийската градска прокуратура (СГП). Той е обвинен в лихварство - упражняване на банкова дейност без разрешение.Заключенията си прокуратурата прави след проверка на периода 2002 - 2016 г. На Александров са му повдигнати две обвинения за сделки без разрешение.На Стоян Александров е определена мярка за неотклонение \"гаранция\" в размер на 100 000 лв.Първото обвинение е за 61 броя кредити в лева, евро и щатски долари, отпуснати на различни физически и юридически лица, които са в размер на 541 хил. лв., 1,693 млн. лв. и 3,738 млн. евро. Кредитополучателите са ги връщали с договорени лихви.Второто обвинение е за това, че в периода 2002 г.- 2009 г., като управител на \"Стал 2007\" ЕООД и на \"Александров и Сие\" ЕООД, е извършвал по занятие банкова дейност без съответното разрешение, като е предоставил 14 броя кредити в общ размер на малко над 1 млн. лв. и за близо 10 млн. евро.Стоян Александров е финансов министър в правителството на Любен Беров. По време на мандата му са завършени преговорите за преструктуриране на външния дълг на страната, плащанията по който са прекратени от правителството на Андрей Луканов през 1990 година. Направена е важна стъпка в модернизирането на данъчната система с въвеждането на данък добавена стойност от 1 април 1994 година.След падането на кабинета на Беров през 1994 година Стоян Александров е директор на Централна кооперативна банка, по-късно става председател на Надзорния съвет на D банк. През 2003 г. е издигат от Българската социалистическа партия за кандидат за кмет на Столична община, но губи на втория тур от Стефан Софиянски.В момента Стоян Александров е съветник в Столичния общински съвет, където влезе от листата на \"Движение 21\" на Татяна Дончева.", "date": "2018.02.22", "title": "Финансистът Стоян Александров с две обвинения за лихварство"}
{"url": "https://news.bg/world/v-myunhen-zakopchaha-izdirvan-s-mezhdunarodna-zapoved-ruski-huligan-ot-evro-2016.html", "text": "Руски футболен фен, издирван за нападение над английски фен по време на сблъсъците на Евро 2016 в Марсилия, е арестуван в Мюнхен, съобщава БиБиСи.Германската полиция информира, че 31-годишният руснак е задържан след пристигането си от Москва. Не се разкрива името на арестувания.Полицията припомни, че пребитият англичанин има счупени кости и наранявания по мозъка и белите дробове. Жертвата е 53-годишният Андрю Бах от Портсмут.Арестуваният може да получи до 15 г. затвор във Франция за опит за убийство и нанасяне на тежка телесна повреда.Германската федерална полиция уточни, че руснакът е идентифициран при съвместно разследване с британската полиция в продължение на почти година и половина.В края на миналата година френските власти издадоха международна заповед за задържането му.Руснакът е арестуван на летището в Мюнхен по време на полет от Москва за Билбао в Испания, където ще се проведе футболна среща от Лига Европа.", "date": "2018.02.22", "title": "В Мюнхен закопчаха издирван с международна заповед руски хулиган от Евро 2016"}
{"url": "https://news.bg/politics/darzhavata-nyama-da-kupuva-chez.html", "text": "Няма да купуваме ЧЕЗ. Това стана ясно от думите на енергийния министър Теменужка Петкова, която присъства на заседанието на енергийната комисия.Темата, българската страна да бъде купувач на ЧЕЗ, не стои на дневен ред за обсъждане, обясни тя. Ако темата се е повдигала, бъдете сигурни, че щяхме да инициираме информирането на Комисията по енергетика, както и на народните представители, изтъкна Теменужка Петкова.Процедурата по продажба на ЧЕЗ се реализира по законодателството на Чехия. България на практика няма никакво касателство по този въпрос, стана ясно от отговора й.Оказва се, че в тръжната процедура са участвали много компании, включително и наши. Надявам се да се случи това, което е най-добре за сигурността на българската енергетика, заяви Теменужка Петкова.Освен това е важно да си гарантираме сигурността на доставките и качеството на услугите.", "date": "2018.02.22", "title": "Държавата няма да купува ЧЕЗ"}
{"url": "https://news.bg/politics/bsp-vidya-dokazatelstvo-za-koruptsiya-v-prokurorskata-proverka-na-ogradata.html", "text": "БСП са останали доволни от вчерашния отговор на държавното обвинение за доклада на родното ФБР за оградата по границата.. Всичко, което сме казали за оградата е истина, обяви на брифинг Корнелия Нинова и попита: Краде ли правителството от оградата?Социалистите обявиха, че очакват прокуратурата да си свърши работата. Корнелия Нинова посочи, че се правят поправки в Закона за обществените поръчки (ЗОП), така че ремонтът и поддръжката на оградата да става с пряко договаряне.Уважаеми български граждани, това са вашите пари, алармира Корнелия Нинова. Червените се заканиха да блокират приемането на ЗОП на двете четения. Според социалистите нарушенията по оградата са извършени от длъжностни лица или от организирана престъпна група. Направен е опит тази корупция да бъде засекретена, според социалистите.От ГЕРБ отрeкоха с промените в ЗОП да се цели прикриване на корупционни практики.Оградата вече е завършена, отчете Данаил Кирилов. Целта била да се обезпечи ремонта на преградното съоръжение. Според Кирилов промените се обсъдени достатъчно прозрачно и няма нищо прикриващо.По думите му има достатъчно гаранции, че ремонтът няма да се възлага на доверени фирми, тъй като има предварителен контрол. Имало контрол и над цялото изпълнение.Според Кирилов няма достатъчно данни за престъпление по оградата.Цветан Цветанов пък изтъкна, че червените използват всяка възможност за упрек към управлението. Промените в ЗОП ускорявали ремонта на разрушените участъци по границата. Ако ремонтът се прави по ЗОП, той може да се отложи с месеци заради обжалването.", "date": "2018.02.22", "title": "БСП видя доказателство за корупция в прокурорската проверка на оградата"}
{"url": "https://news.bg/world/sasht-s-ultimatum-kam-rusiya-za-yadrenite-orazhiya.html", "text": "САЩ с ултиматум към Русия за ядрените оръжия, съобщават руски медии.САЩ ще се откажат от плановете за разполагане на крилати ракети с морско базиране, ако Русия изпълнява Договора за ликвидиране на ракетите със среден обсег, заяви заместник-помощникът на министъра на отбраната на САЩ по въпросите на ядрената и ракетна отбрана Робърт Суфър.По думите му, \"\".Говорейки за новата ядрена доктрина на САЩ на среща по въпросите за ядреното сдържане във Вашингтон, представителят подчерта: \"Необходимо е да направим нещо в отговор на това, нямаме избор\".По-рано тази година Пентагонът обнародва новата ядрена доктрина на САЩ, съгласно която Вашингтон ще се съсредоточи върху разработването на ядрени оръжия с малка мощност, които ще могат да бъдат използвани при ядрени нападения или неядрени \"стратегически атаки\".", "date": "2018.02.22", "title": "САЩ с ултиматум към Русия за ядрените оръжия"}
{"url": "https://news.bg/crime/remontiraha-povredeniya-sled-krazhba-zhp-prelez-lovech-troyan.html", "text": "Възстановено е нормалното функциониране на жп прелеза в междугарието Ловеч - Троян.Поправиха жп прелеза в междугарието Ловеч - Троян. Съоръжението е възстановено днес и автоматичното прелезно устройство на жп прелеза функционира нормално.Припомняме преди седмица вандали повредиха релето на жп прелез.Служители на НКЖИ установиха, че повредата е в следствие на кражба на части от апаратурата. Тя беше ремонтирана, а повредата отстранена.Вандалският акт доведе до прекъсване на действието на автоматичната сигнализация на прелеза - звукова и светлинна - и застраши безопасността на движение на влаковете и моторните превозни средства, преминаващи през прелеза.", "date": "2018.02.22", "title": "Ремонтираха повредения след кражба жп прелез Ловеч-Троян"}
{"url": "https://news.bg/world/analizatori-predvizhdat-konflikti-mezhdu-sasht-i-rusiya-kitay.html", "text": "Между САЩ от една страна и Русия и Китай от друга страна ще има все повече разногласия и конфликти.Това се подчертава в материал на частната американска компания за разследване и анализи \"Стратфор\", цитиран от \"Апострофа\"., се говори в материала.Отбелязва се, че в отговор на инвестициите на САЩ в противоракетна отбрана Русия и Китай ще разширят своите настъпателни възможности.От \"Стратфор\" считат, че в резултат на тази въоръжена надпревара вероятно ще бъде забит последният пирон в ковчега на Договора за ликвидиране на ракетите със среден обсег на действие, а също така ще се постави под заплаха Договорът за съкращаване на стратегическите настъпателни оръжия.В същото време Пекин ще се стреми към запазване на превъзходството си в развитието на свръхзвукови оръжия, за да преодолее противоракетната отбрана на Вашингтон.Въпреки че страните ще се опитат да сключат нови споразумения за контрол над оръжията в съответствие с изменящата се ситуация, тези споразумения ще бъдат спънати от противопоставянето между трите свръхдържави., предупреждават от \"Стратфор\".", "date": "2018.02.22", "title": "Анализатори предвиждат конфликти между САЩ и Русия-Китай"}
{"url": "https://news.bg/education/3-godini-usednalost-za-priem-v-parvi-klas-v-stolitsata.html", "text": "Столичният общински съвет прие новата наредба за прием на ученици в първи клас, а основният критерий е уседналост. С предимство са деца, чиито семейства са живели повече от три години в района прилежащ към училището. Следват ги семейства, живели от една до три години по този критерий и които са променили адреса си през последната година.Като допълнителни критерии за прием с най-много - 22 точки са за децата, чиито братя и сестри учат в желаното училище. Получават точки и децата с починали родители, с трайни увреждания и завършили подготвителна група в училището.Зам.-кметът на Столична община по културни въпроси Тодор Чобанов коментира пред медиите, че актуализираната системата за прием в детските градини и училища ще е по-добра в сравнение с миналогодишната, тъй като поставя акцент именно върху уседналостта - кандидатстването по постоянен адрес.Чобанов увери, че по този начин не се губят точки и при т.нар квартална мобилност, когато семейства наемат различни жилища в един и същи квартал. Чобанов каза още, че това е в интерес на кандидатстващите, което им позволява да не се нарушат правата на децата. Той добави, че засега няма промени в точките за прием - остава водещият принцип за уседналост на годините за първа група до една година и под една година.\"Важното в случая е, че се намери отговор за многодетните семейства, които получиха голям бонус (от две на пет точки) при записано първо дете, а второто дете да се класира при първото\" , обясни Тодор Чобанов.Припомняме, в края на юли миналата година, Министерството на образованието и науката - МОН публикува проект на наредба с нови правила за прием в първи клас. , като 3 години уседналост дават най-голям шанс за прием в първи клас.За осъществяване на приема в първи клас за всяко населено място с повече от едно училище общините разработиха система за прием, в която водещ критерий е близостта на училището до постоянния/настоящия адрес на родителя/настойника, и определят прилежащи райони на училищата за обхват на учениците.", "date": "2018.02.22", "title": "3 години уседналост за прием в първи клас в столицата"}
{"url": "https://news.bg/politics/tsvetanov-uveren-v-stabilnostta-na-upravlenieto.html", "text": "Уважавам всяко едно различно мнение, посочи Цветан Цветанов в кулоарите на парламента, като коментира пред медиите критиките на Волен Сидеров към него.Цветанов няма намерение да отговаря на коалиционните критики през медиите.Заместник-председателят на ГЕРБ предпочита лично да разговаря с Волен Сидеров. Не смятам, че трябва да бъдем допълнителни генератори на изкуствени скандали, убеден е Цветанов.Управлението е стабилно, категоричен е той. Лично щял да обсъди притесненията на лидера на \"Атака\" и председател на ПГ Обединени патриоти.", "date": "2018.02.22", "title": "Цветанов уверен в стабилността на управлението"}
{"url": "https://news.bg/world/rusiya-pecheli-ot-sanktsiite-na-sasht.html", "text": "\"Кремълският доклад\" на САЩ донесе на Русия 5 милиарда долара. Заплахата от нови санкции принуди руските бизнесмени да връщат парите си в родината.Това пише вестник \"Московский комсомолец\".От началото на годината в Русия се наблюдава необичайно висок приток на валута от чужбина. По оценка на Райфайзенбанк през януари руските депозитни сметки са нараснали с повече от 12 милиарда долара. Около 5 милиарда долара от тази сума е прехвърлена в Русия заради заплахата бизнесмените да попаднат под санкциите на Вашингтон.Експерти считат, че притокът на капитали към Русия е добра новина за икономиката на страната. Те допълват, че връщането на парите в страната е в резултат на това, че руските бизнесмени са обезпокоени от \"възможно блокиране на средствата им в чуждестранни юрисдикции\". Такава заплаха се съдържа в изнесения в края на януари от финансовото министерство на САЩ \"Кремълски доклад\".Предимно са върнати средства от Швейцария, Великобритания и Австрия.Като друга причина за тази тенденция експертите посочват подписания през февруари от президента на Русия Владимир Путин пакет от закони, който предвижда амнистия на капитали в срок до 28 февруари 2019 г. Аналогична данъчна амнистия в Русия имаше през 2015-2016 г. Тя откри възможност за руските бизнесмени доброволно да декларират активите си в чужбина.", "date": "2018.02.22", "title": "Русия печели от санкциите на САЩ"}
{"url": "https://news.bg/int-politics/amnesti-naredi-tramp-do-putin-si-tszinpin-i-maduro-see-omraza-i-narushava-pravata.html", "text": "Международната правозащитна организация \"Амнести интернешънъл\" обвини американския президент Доналд Тръмп в политика на \"омраза\" и че представлява заплаха за правата на човека.\"Президентът Тръмп предприема действия, които нарушават правата на човека в страната и в чужбина\", се изтъква в годишния доклад на \"Амнести\" за състоянието на правата човека по света.Правозащитниците поставят Тръмп в една група с държавните глави на Египет, Русия, Китай, Филипините и Венецуела.\"Омразата и страхът сега приемат застрашителни размери в световните дела, а малко правителства защитават правата на човека в тези тревожни времена\", изтъква Салил Шети, генерален секретар на \"Амнести интернешънъл\".\"Вместо това лидери като Ал Сиси, Дутерте, Мадуро, Путин, Тръмп и Си Цзинпин грубо подкопават правата на милиони\", имайки предвид лидерите на Египет, Филипините, Венецуела, Русия, САЩ и Китай.Правозащитниците също наричат забраната за пътуване на Тръмп - наложена дни след встъпването му в длъжност - \"прозрачно действие на омраза\".Забраната, която беше насочена срещу шест мюсюлмански страни, \"подготви сцената за година, в която лидерите изведоха политиката на омразата до най-опасните ѝ равнища\", допълни Шети.\"Амнести интернешънъл\" отправят критики към \"слабия отговор\" на световните лидери спрямо проблемите с правата на човека и желанието за натрапване на \"фалшиви новини\", за да се манипулира общественото мнение.\"Политиките на Доналд Тръмп може да отбелязаха нова епоха на упадък на правата на човека, но те не са уникални\", коментира още генералният секретар на правозащитната организация.Тя призова световните лидери да се \"справят с големите предизвикателства\" през предстоящата година.Докладът в размер на 400 страници обобщава проблемите с правата на човека, които притесняват \"Амнести\" в 159 страни по света.Правозащитниците \"бият камбаната\" за следното:За България се отбелязва, че и през 2017 г. са продължили кратките арести, отблъсквания и злоупотребите с мигранти. Не са били предоставени необходимите услуги на мигрантите и бежанците, включително на непридружени деца.\"Климатът на ксенофобия и нетолерантност рязко се засили. Ромите продължават да бъдат изложени на риск от всеобхватна дискриминация\", подчертават правозащитниците.Посочва се, че е спаднал броят на бежанците и мигрантите, влизащи в България, но продължават случаите на отблъсквания, прекомерно използване на сила и кражби от страна на гранична полиция.Правозащитните организации са документирали голям брой случаи на малтретиране на бежанци и мигранти и лоши условия в центровете за задържане.Споменава се, че местните власти в град Елин Пелин са отказали да приемат сирийско семейство, на което е бил предоставен хуманитарен статут в България. Натъртва се, че кметът на Елин Пелин е предупредил, че \"мюсюлманите от Сирия не са добре дошли\" и е отказал да регистрира семейството и да им предостави документи за самоличност.Други общини са изразили подобно нежелание да приемат бежанци.", "date": "2018.02.22", "title": "\"Амнести\" нареди Тръмп до Путин, Си Цзинпин и Мадуро - сее омраза и нарушава правата"}
{"url": "https://news.bg/world/iran-ne-iska-yadreni-orazhiya.html", "text": "Иран не иска ядрени оръжия. Това потвърди заместник-министърът на външните работи на Ислямската република Абас Аракчи, цитиран от \"Ройтерс\".Ангажиментът на Иран да не се стреми към сдобиване с ядрени оръжия е неизменим и няма така наречената автоматична клауза за прекратяване на иранското ядрено споразумение, подчерта той.САЩ искат да се преработят тези клаузи в споразумението от 2015 г., които автоматично спират да действат след определен период.Няма такива клаузи в ядреното споразумение, подчерта иранският представител.Въпреки че администрацията на САЩ и Тръмп говорят за автоматична клауза за прекратяване и че ядреното споразумение е за 10 г. - това не е вярно. Ангажиментът на Иран към \"Съвместния всеобхватен план за действие\" (JCPOA) да не се стреми към сдобиване с ядрени оръжия е неизменим, изтъкна Аракчи.", "date": "2018.02.22", "title": "Иран не иска ядрени оръжия"}
{"url": "https://news.bg/regions/s-plan-za-protivodeystvie-sofiya-bori-terorizma.html", "text": "Общинският съвет в София прие План за противодействие на тероризма. \"Това, което налага изготвянето на такъв план в този момент, е приемането в края на миналата година на нов национален план от Министерския съвет\", коментира пред БНР Кристина Лазарова, директор на Дирекция \"Сигурност\" към Столична община.В новият план влизат нови мерки за реакция при евентуален атентат. \"В изпълнение на този национален план и в изпълнение на Закона за противодействие на тероризма трябва всяка община да изготви свой такъв план за противодействие на територията си\", допълва Лазарова.Най-уязвимите места в столицата са обичайните, които са валидни за всеки град, като местата със струпване на много хора, търговски центрове, спортни зали и съоръжения, паркове, метрото, транспорта, летището, централна авто и жп гара, обясни Лазарова Столичният Метрополитен също ще има актуализиран план, допълва тя. Ако нещо се случи в метрото, хората не трябва да бързат да излизат от вагона, да изпълняват инструкциите и да запазят самообладание.Всички учебни и детски заведения на територията на всяка община трябва също да изготвят също собствени такива планове, за да бъдат подготвени за различни ситуации, добави Лазарова.", "date": "2018.02.22", "title": "С план за противодействие София бори тероризма"}
{"url": "https://news.bg/crime/otkriha-nezakonni-boepripasi-v-tipchenitsa-i-kurnovo.html", "text": "При спецоперация на 21 февруари в селата Типченица и Курново са открити голямо колличество незаконни боеприпаси от различен калибър.Полицаите от районните управления в Мездра и Роман проверили частна къща и постройките към нея, където намерили 722 боеприпаса. 58-годишният собственик на къщата не представил необходимите за притежанието на бойните припаси документи.В рамките на операцията властите претърсили и дом в село Курново, собственост на 60-годишен. Там полицаите намерили огнестрелни оръжия и боеприпаси, за които мъжът няма надлежно разрешение.Иззети са: пушка с оптически мерник; три пушки карабини; един картечен и седем пистолета от различен тип; револвер; ловна пушка; 889 боеприпаса от различен калибър.Двамата мъже са задържани с полицейска мярка за срок до 24 часа. Срещу тях са започнати досъдебни производства.", "date": "2018.02.22", "title": "Откриха незаконни боеприпаси в Типченица и Курново"}
{"url": "https://news.bg/world/stanishev-se-obyavi-protiv-poetapno-vlizane-v-shengen.html", "text": "\"Поетапно приемане на България в Шенген, първо за въздушните и морските граници и едва впоследствие за сухопътните граници, би било пореден прецедент в блокирането на страната по пътя към ядрото на ЕС\".Това заяви евродепутатът и президент на ПЕС Сергей Станишев по време на обсъждане в ЕП на тема \"Бъдещето на Шенгенското пространство\".Членството на България и Румъния в Шенген се превърна в централен въпрос по време на дискусиите, като всички участници подчертаха подкрепата си за незабавното приемане на двете страни.По време на дебата Станишев засегна и практиката държави членки да въвеждат временни гранични проверки в Шенгенското пространство.\"\", категоричен бе лидерът на европейската левица.\"\", заяви в заключение Станишев, припомняйки думите на Бенджамин Франклин.Еврокомисарят Димитрис Аврамопулос отново заяви, че според ЕК двете страни са изпълнили всички критерии и няма формална причина за отлагане на решението. Комисарят също открои засиления обмен на информация между държавите членки, укрепването на външните граници, както и тяхното единно управление на европейско ниво, като основни елементи за укрепването на Шенгенската зона.Събитието беше организирано от Комисията на ЕП по граждански свободи, правосъдие и вътрешни работи, а Станишев председателства заседанието. Сред участниците бяха комисарят по миграция, вътрешни работи и гражданство Димитрис Аврамопулос, Директорът на Европейската агенцията за гранична и брегова охрана (Фронтекс), българският вътрешен министър Валентин Радев, евродепутати, представители на неправителствени организации, експерти и др.", "date": "2018.02.22", "title": "Станишев се обяви против поетапно влизане в Шенген"}
{"url": "https://news.bg/int-politics/navalni-zakopchan-na-izlizane-ot-kabineta-na-zabolekarya-si.html", "text": "Руският опозиционен лидер Алексей Навални обяви, че е бил задържан от полицията в Москва, съобщава \"Ройтерс\".Навални написа в \"Туитър\", че е бил арестуван, докато е излизал от кабинета на зъболекаря си.\"Те ме отвеждат нанякъде\", уточни той.След по-малко час Навални е бил освободен от полицията, но са му били повдигнати обвинения за нарушаване на законите за публичните събирания, за което може да бъде осъден на 30 дни затвор. \"Бях освободен до провеждането на съдебния процес. Не е ясно кога ще се състои процесът\", написа Навални в \"Туитър\". Публикацията на Навални в \"Туитър\" дойде не много след като шефът на предизборния му щаб Леонид Волков също написа в \"Туитър\", че е бил арестуван от полицията на московското летище \"Шереметиево\".На 20 февруари на \"Шереметиево\" беше задържан директорът на Фонда за борба с корупцията (ФБК) на Навални - Роман Рубанов. Той беше арестуван за 10 дни за нарушаване на законите за провеждане на обществени мероприятия, като призовавал хората да отидат на неразрешен от властите протест на 28 януари.41-годишният Наварни, който е изявен борец срещу корупцията по високите етажи на властта в Русия и който организира най-големите протести в Русия през последните години, подчертава, че несправедливо му е попречено да вземе участие в президентските избори на 18 март заради изфабрикувана присъда. ", "date": "2018.02.22", "title": "Навални закопчан на излизане от кабинета на зъболекаря си"}
{"url": "https://news.bg/politics/neraboteshtite-migranti-osnovno-predizvikatelstvo-pred-es.html", "text": "Бежанската криза остава едно от основните предизвикателства към политиката на ЕС. Това отчетоха от Центъра за изследване на отбраната и сигурността по време на пресконференция на тема: \"Миграцията в Европа голямото разминаване между политици и граждани\".Ангел Найденов коментира, че един от основните рискови е натискът върху социалните системи, защото идващите мигранти не работят. Оказва се, че те проучват социалните системи на страните и се насочват там, където издръжката им е по-голяма. Значителна част от тях не приемат европейските норми и отхвърлят върховенството на закона, което поставя риска към сигурността на ЕС.Едно от предложенията на института е издръжката на бежанците да бъде сведена до нивата на социалните плащания в съответните държави - минимална работна заплата и минимална пенсия, тъй като не може издръжката да надвишава плащанията за собствените граждани. Ангел Найденов констатира, че издръжката на един бежанец у нас варира от 300 до 800 лв. и на практика не е ясно колко струва.Найденов е категоричен, че позицията на България като председател на Съвета на ЕС е много важна. Той застъпи необходимостта да бъде отхвърлена досегашната политика, прилагана от ЕС, на квотно разпределение на бежанците. По думите му ЕК трябва да предложи нов механизъм. \"Има нужда от нова обща политика\", категоричен бе Найденов. По думите му тя трябва да балансира интересите на различните държави.Задължителен елемент от нея е отхвърлянето на каквото и да било незаконното преминаване на границите и 100% гарантиране на непреминаването на границите на ЕС.Разработването на единен статут както по отношение на получаване на право на убежище, така и по отношение на отказите в различните държави, ускоряване на процедурите по предоставяне на окончателен отказ и екстрадиция. Разширяване на обхвата на екстрадираните лица.Осигуряване на върховенството над закона над религиозните и културните норми, защото обратната страна на закона е Шериатът. Найденов подчерта, че е необходимо увеличаване на финансовата, техническата и кадровата помощ от страна на Фронтекс. Предоставяне на повече права и възможности на граничните служители. Необходимо е и изграждане на центрове за бежанци и лагери за мигранти в страните в близост до военните конфликти, което ще опосредства по-бързото връщане в районите, които пораждат съответните потоци. Найденов настоя и за категорично отстояване на българските предложения и позиции в рамките на европейския дебат.Между 5 и 7 хиляди бойци са влезли на територията на ЕС. Всеки един от тях е потенциален терорист и потенциален убиец на хора, които нищо не подозират.Друг риск, който отчетоха от Центъра е превръщането на миграцията в инструмент за инфлитриране създаването на спящи клетки от бойци на територията на ЕС.Найденов настоя, че все пак вратата трябва да остане отворена за политически преследваните и бягащите от ужаса на войната със съответните законни документи.", "date": "2018.02.22", "title": "Неработещите мигранти - основно предизвикателство пред ЕС"}
{"url": "https://news.bg/regions/s-okolo-3-mln-lv-sa-globeni-7-te-pochistvashti-firmi-v-sofiya.html", "text": "Столична община е глобила с 2 878 868,10 лева седемте фирми, които отговарят за зимното и лятно почистване в София. Това става ясно от отговор на столичния кмет Йорданка Фандъкова до общинския съветник Стефан Марков.Най-много - 2 482 758 лева, са санкционирани почистващите фирми на столицата, защото икономисали средства поради липса на необходимост за зимно почистване.Глобите за лошо почистване на улиците за миналата година са 335 110,10 лева, а с 61 000 лева глобени сметопочистващите фирми заради некачествено събиране на отпадъци и транспортирането им до съоръженията за третиране.11 400 лева са глобени фирми, допуснали камионите им да излязат от строителните обекти с кални гуми, а с 8 600 лева са санкционирани тези, които са транспортирали строителни материали и отпадъци без предпазни мрежи или чергила.Служители на Столичен инспекторат са извършили 4 611 проверки на лица, извършващи търговия на открито, като наложили глоби за маловажен случай в размер на 4 600 лева и са съставили 1 628 акта за административно нарушение.През изминалата година Столична община е наложила глоби на обща стойност 11 450 на граждани, които не са почистили тротоарите пред домовете си от сняг и лед.Общият резултат през 2017 г. от санкционната дейност на Столичния инспекторат по наредбите, които има контролни функции, е 14 800 броя глоби с квитанция за 148 000 лева, 6 142 глоби с фиш за 301 960 лева и 4766 акта са написани за установяване на административно нарушение.В Столичния инспекторат са постъпили 13 637 сигнала на граждани през Контактния център, а през Оперативния център на инспектората са постъпили общо 107 579 сигнали.", "date": "2018.02.22", "title": "С около 3 млн. лв. са глобени 7-те почистващи фирми в София"}
{"url": "https://news.bg/world/polsha-narushava-evropeyskite-standarti-za-kachestvoto-na-vazduha-postanovi-evrosadat.html", "text": "Европейският съд постанови, че Полша нарушава европейските стандарти за качеството на въздуха, информира Радио Полша.Съдът се аргументира, че държавата многократно е допускала превишване дневните и годишни норми на концентрация на прахови частици в атмосферата.Според доклад на Световната здравна организация 33 от 50-те европейски градове с най-голямо замърсяване на въздуха са в Полша.Решението на съда обаче не означава непременно налагане на санкции на Полша. Сега Варшава е задължена да информира Европейската комисия за стъпките, които ще приеме в борбата със замърсяването на въздуха.Ако Брюксел счете, че мерките на Варшава са достатъчни за справяне с проблема, няма да внесе искане в съда за налагане на санкции, които могат да са в размер на милиони евро.Вчера министърът на околната среда Хенрик Ковалчик заяви в Брюксел, че Полша ще докаже, че е предприела действа за подобрение на качеството на въздуха в страната.\"Чист въздух е важен въпрос за нас\", изтъкна той.Европейската комисия се обърна към съда във връзка с казуса през декември 2015 г., тъй като постоянното замърсяване на въздуха в Полша представлява голям риск за общественото здраве.Световната здравна организация е изчислила, че около 50 000 поляци умират ежегодно от заболяване вследствие на замърсения въздух.През април 2017 г. Европейският съд постанови, че България нарушава правилата за качеството на въздуха.", "date": "2018.02.22", "title": "Полша нарушава европейските стандарти за качеството на въздуха, постанови евросъдът"}
{"url": "https://news.bg/press/bsp-za-parvi-pat-bez-zam-shef-na-parlamenta-stolichnata-obshtina-nay-setne-namalyava-nezakonna-globa.html", "text": "Визита. \"Монитор\":Чакаме саудитски инвестиции в селското стопанство, туризма и пътищата Селското стопанство, инфраструктурата и туризмът са сферите за засилване на сътридничеството между България и Саудитска Арабия. Това стана ясно след срещата на премиера Бойко Борисов и външния министър на кралството Адел Бин Ахмед Ал-Джубейр в Министерски съвет.Двамата констатирали активизиране на отношенията между България и Саудитска Арабия. По време на разговорите те отбелязали засилването на икономическия и политическия диалог между двете страни след последните разговори на високо равнище в Риад, съобщиха от пресслужбата на кабинета.Борисов приветствал и интереса от саудитска страна за развитие на отношенията ни.  НС. \"24 Часа\":БСП за първи път без зам.-шеф на парламента За първи път в новата история БСП остана без човек в председателството на НС, след като Валери Жаблянов бе свален от зам. шефския пост в парламента.Това стана със 110 гласа от ГЕРБ, \"Обединени патриоти\" и \"Воля\". 71 от БСП застанаха зад човека си, а ДПС напусна залата с мотива, че няма правни аргументи за отстраняването на Жаблянов и ГЕРБ прилага двоен стандарт. Иначе подчертаха, че осъждат Народния съд и се разграничават от личната оценка на социалиста.Той си отиде именно заради твърдението, че Народният съд е бил \"необходимо и неизбежно правосъдие\". Като друг мотив ГЕРБ извади позицията му срещу договора с Македония.БСП няма да излъчи друг на мястото на Жаблянов. Той е нашият зам.-председател, затова ще сезираме Конституционния съд и Европейския съд по правата на човека, обяви Корнелия Нинова. Вето. \"Дума\":Президентско вето и върху закона на Пеевски за КТБ Президентът Румен Радев наложи вето на промените в Закона за банковата несъстоятелност, предложени от депутатите от ДПС Делян Пеевски, Йордан Цонев и Хамид Хамид. Измененията станаха известни като Закона на Пеевски за КТБ.Държавният глава се мотивира, че при въвеждането на предвидените в закона крайни мерки Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на промените, ще придобие конкретни измерения, смята Радев. Той се обявява против три алинеи в Преходните и заключителните разпоредби, приети на 9 февруари 2018 г. Според него с тях се преуреждат с обратно действие в нарушение на правовата държава настъпили правни последици, придобити права и погасени задължения. Глоби. \"Сега\":Столичната община най-сетне намалява незаконна глобаСтоличната община най-сетне задвижи промени в своя наредба, за която от години адвокати твърдят, че нарушава националното законодателство. Става дума за глобата за нередовни пътници в градския транспорт, която е 200 лв., въпреки че по закон не може да надхвърля 50 лв. Така размерът на тази санкция би следвало да бъде намален четири пъти.Глобата от 200 лв. се налага, когато нередовен пътник откаже да плати първоначалната санкция от 40 лв. Промените в наредбата бяха представени днес в общината, а след публикуването й гражданите ще имат един месец да изпращат становища и предложения, съобщава \"Дневник\". Директорът на Центъра за градска мобилност Християн Петров призна, че повечето глоби се обжалват пред Административния съд и той ги отменя.", "date": "2018.02.22", "title": "БСП за първи път без зам.-шеф на парламента; Столичната община най-сетне намалява незаконна глоба"}
{"url": "https://news.bg/regions/zemetresenie-s-magnitud-4-7-useteno-v-stranata.html", "text": "Земетресение бе усетено в страната рано тази сутрин. Трусът е бил на 149 километра югоизточно от столицата с магнитуд от 4.7 по Рихтер.Той е регистриран в 1:44 часа тази сутрин. По предварителна информация, епицентърът е край Асеновград.Няма данни за щети и жертви.Жители на Пловдив споделят, че и там е усетен. Според Европейския сеизмологичен институт, в 23:30 часа и в Гърция е регистриран силен трус. Епицентърът е бил на около 300 км западно от гръцката столица Атина в Йонийско море, а магнитудът - над 5 по Рихтер. За момента няма данни за жертви, ранени и щети в Гърция. Земетресение е било регистрирано и в Македония тази нощ. ", "date": "2018.02.22", "title": "Земетресение с магнитуд 4,7 усетено в страната"}
{"url": "https://news.bg/world/nigeriya-otkri-telata-na-dve-i-varna-76-otvlecheni-ot-boko-haram-momicheta.html", "text": "Телата на две от отвлечените в понеделник стотици момичета са били открити в Нигерия. Други 76 са били спасени, предаде \"Ройтерс\".Това са съобщили местни власти и родители. Остават в неизвестност обаче други 90 момичета. Припомняме, че по-рано се появиха информации, че групировката \"Боко Харам\" е извършила атака в началото на седмицата, след което е отвлякла ученичките. Това е станало в североизточния щат Йобе. Полицията вчера обаче не потвърди, че става въпрос за отвличане. Групировката извърши подобно масово отвличане и през 2014 година. ", "date": "2018.02.22", "title": "Нигерия откри телата на две и върна 76 отвлечени от \"Боко Харам\" момичета "}
{"url": "https://news.bg/weather/oblachen-i-dazhdoven-chetvartak-1.html", "text": "Днес времето ще се задържи без особена промяна. Това съобщават от НИМХ на БАН. Ще бъде облачно и на много места се очакват валежи от дъжд и сняг. Очаква се и слаб до умерен вятър. Максималните температури са между 1 и 11 градуса Атмосферното налягане ще остане по-ниско от средното за месеца и през деня ще се задържи почти без промяна. ", "date": "2018.02.22", "title": "Облачен и дъждовен четвъртък "}
{"url": "https://news.bg/world/gratskiyat-parlament-razdledva-10-polititsi-po-sluchaya-novartis.html", "text": "Десетина гръцки политици ще бъдат разследвани от гръцка парламентарна комисия, предаде АП. Тя трябва да разследва скандала около фармацевтичния гигант \"Новартис\" и получени подкупи от водещи политически фигури от близкото минало.Това бе договорено след 20-часов маратон и гласуване в парламента. Става въпрос за бивши премиери и министри, които са били във властта между 2006 и 2015 г. - преди настоящото правителство да дойде на власт.От партията \"Нова демокрация\" обявиха, че са съгласни с искането на \"Сириза\" за разследване по случая. В същото време обаче се обявиха срещу опити на управляващите да се месят в работата на съда.Според анализатори, \"Сириза\" използва скандала, за да печели популярност, ако Ципрас поиска да бъдат насрочени предсрочни избори.", "date": "2018.02.22", "title": "Гръцкият парламент раздледва 10 политици по случая \"Новартис\""}
{"url": "https://news.bg/world/savetat-za-sigurnost-glasuva-primirieto-v-siriya.html", "text": "Днес Съветът за сигурност ще гласува резолюция примирието в Сирия, предаде АФП. Тя трябва да одобри 30-дневното примирие в Сирия, което се въвежда с цел доставянето на хуманитарна помощ за нуждаещите се. Вносители са Швеция и Кувейт. Те искат гласуването да мине колкото е възможно по-скоро. Не е ясно какъв ще е вотът на Русия. В анклава Източна Гута край столицата Дамаск все още се намират около 400 000 души, които са хванати в капана на водените около тях сражения. ", "date": "2018.02.22", "title": "Съветът за сигурност гласува примирието в Сирия "}
{"url": "https://news.bg/world/mazh-atakuva-us-posolstvoto-v-cherna-gora.html", "text": "Неизвестно за момента лице е атакувало американското посолство в черногорската столица Подгорица, предаде \"Ройтерс\".Нападението е било извършено тази нощ. По сградата е било хвърлено взривно устройство. Предполага се, че е било самоделно. След това мъжът се е самоубил. Няма данни за други жертви или ранени. От посолството разпространиха предупреждение към американските граждани в страната да стоят надалеч до второ нареждане. ", "date": "2018.02.22", "title": "Мъж атакува  US посолството в Черна гора "}
{"url": "https://news.bg/disasters/nay-malko-44-dushi-zaginaha-v-katastrofata-v-peru.html", "text": "Най-малко 44 са жертвите от инцидента с падналия в Перу автобус, съобщи местната полиция, информира ABC.Припомняме, двуетажният автобус излетя от Панамериканската магистрала и падна на повече от 200 м. Инцидентът стана в южната част на Перу. Вчера бе съобщено, че загиналите са 25, но броят им се е увеличил почти двойно.Двуетажният автобус излетя от Панамериканската магистрала и се срина на 200 метра надолу по скалата в южната част на Перу в сряда, а полицията каза, че са загинали най-малко 44 души.Хорхе Кастило от полицията съобщи, че броят на смъртните случаи е нараснал, тъй като офицерите са открили още тела. Службите са работили за спасяването на оцелелите. Някой от ранените бяха транспортирани с военни хеликоптери до близки болници.Ранени са близо две дузини хора, заявиха властите.Автобусът, управляван от линията \"Рей Латино\", излезе от пътя малко след полунощ в близост до устието на река Окона на южното крайбрежие на Перу.Все още не е изяснена причината за инцидента. От полицията обаче обясниха, че безрасъдното шофиране по лошо поддържани планински пътища, взима десетки жертви ежегодно. През януари  за последните 40 години.", "date": "2018.02.22", "title": "Най-малко 44 души загинаха в катастрофата в Перу"}
{"url": "https://news.bg/int-politics/tramp-smyata-da-vaorazhi-uchitelite-za-predotvratyavane-na-vaorazheni-ataki.html", "text": "Президентът на САЩ Доналд Тръмп се срещна с ученици и семейства, засегнати от кървавата баня в гимназията в щата Флорида на 14 февруари, при която загинаха 17 души, и други подобни в миналото, като се зарече да предотврати бъдещи стрелби в училищата и да бъдат предприети по-строги проверки преди издаването на разрешителни за притежание на оръжие.По време на среща в Белия дом, Тръмп е поискал от събралите се хора да предложат решения и да обсъдят политики, вариращи от поставянето на доброволци с оръжия в училищата до обявяването извън закона на нападателните оръжия и да има въоръжени учители и треньори в училищата.\"Ще правим много строги проверки. Много силен акцент върху психическото здраве (на получаващите разрешение за носене на оръжие). Ще направим много други неща\", обещал Тръмп и се зарекъл: \"Няма да бъде само говорене, както е било в миналото. Това продължава твърде дълго. Твърде много случаи. И ние ще го направим.\"\"Ако имахте учител с, който е вещ с огнестрелните оръжия - те биха могли много бързо да прекратят нападението. ...Смятам, че много хора ще се противопоставят на тези мерки, но смятам, че и много хора ще харесат мерките\", коментира още американският държавен глава.Междувременно хиляди ученици излязоха на демонстрации в градове в цяла Америка, настоявайки за по-строги закони за оръжията, докато ученици от гимназията във Флорида призоваха Тръмп да намери някакво решение.", "date": "2018.02.22", "title": "Тръмп смята да въоръжи учителите за предотвратяване на въоръжени атаки"}
{"url": "https://news.bg/politics/prezidentat-govori-malko-mahlenski-zahapa-go-karayancheva.html", "text": "Цвета Караянчева е категорична, че президентът Румен Радев трябва да обере говоренето си. \"Малко махленски говори\", отсече председателят на НС по време на свое интервю в ефира на bTV. По думите й  в никакъв случай. \"Думата шербет някак ме обиди\", изтъкна Караянчева.Не става дума за  към България. Посещенията били в нашата страна защото вярват на държавата ни. \"Вярват на България, вярват на Борисов, вярват на парламента, дори вярват на президента\", изтъкна Караянчева и добави, че затова от Европа идват тук.Прав е президентът за всеки законопроект, за които реши да налага вето. \"Не очаквах толкова често\", сподели председателят на НС. Тя е категорични, че това е негово свещено право.Нека президентът да си пусне телевизора и да слуша дебатите в НС, а не само съветниците си, призова Караянчева. \"Г-н президент нека да се чуваме по телефона, моят телефон е отворен 24 часа, не да си говорим по медиите\", иска шефът на парламента. И комуникация с официални писма да има, добави тя. Караянчева обясни, че с Радев е разговаряла веднъж, когато и е честитил новата позиция. С премиера в рамките на тези три месеца може би сме се чули два пъти, допълни тя.С никой не се е консултирала, когато официално е реагирала на изявлението на Радев за атрофиралата република.Тя е категорична, че не иска война между институциите. Конфликтът между премиер и президент тя коментира с: \"Те са големи мъже, ще се разберат\".\"Аз представлявам институцията НС, няма да бъда адвокат нито на президента, нито на премиера\", категорична е Караянчева. Ако има нещо, което президента знае, нека да съобщи на институциите, но да не влиза в ролята на опозиционен лидер, така правят БСП, допълни председателят на парламента. Опозицията намирала нещо, пускала го в медиите без доказателства и факти и създавала скандал.Относно оставката на Валери Жаблянов, Кааянчева коментира, че те са ръководство на Народното събрание, и трябва да бъдат постни, когато говорят. \"Моят емоционален подход съм го обрала\", допълни тя. Народния представител може да говори всичко, но когато си председател или зам.- председател не може, настоя Караянчева.Аз се опитвам да говоря коратно, да бъда арбитър. Тя сподели, че и се е искала да го прекъсне, но е нямало как. Мога да го прекъсна, когато се използват обидни думи към народните представители или към парламента.Притеснителното за Караянчева е, че партията на БСП се връща към един минал период. Сякаш курса се обръща, не евроатлантически както при Станишев. Караянчева се тревожи дали БСП няма да поискат диктатура на пролетарята.Припомняме, миналата седмица в Народното събрание от името на ПГ на ГЕРБ  и постави ултиматум. От ГЕРБ скочиха на социалиста заради .Относно изказването на Йордан Цонев, че депутатите имат функционален имунитет, Караянчева обясни, че той наистина е функционален и е само за това, което се говори в НС. Защото, ако някой е обиден постоянно ще се съдим, изтъкна председателят на НС. Тя призна, че понякога наистина се изричат обидни думи.Всичко това определено бие по рейтинга на парламента, категорична е Караянчева. НС има едно мнозинство, това мнозинство формира и правителството. Нормално е, когато има законопроект които не харесва на президента, негово изконно право е да го върне в парламента, заяви Цвета Караянчева. Но ние изпълняваме политиката на мнозинството, не мога да разбера защо президента се дразни на такова нещо, недоумява тя.Наистина рейтингът на парламента е много нисък, призна си Караянчева. Тя казва, че някой от изказванията на институциите спомагат за това рейтингът да пада. Не обвинявала пряко президента. БСП нарушават правилата, обясни Караянчева. Мястото на Валери Жаблянов е на БСП и няма да бъде дадено на друг.Марешки и споделил, че бил заплашен вчера в парламента. Казали му \"ако вие гласувате за оставката на г-н Жаблянов, ние ще поискаме вашата\" - не се прави така, разочарована е Караянчева.", "date": "2018.02.22", "title": "Президентът говори малко махленски, захапа го Караянчева"}
{"url": "https://news.bg/int-politics/sasht-skastriha-sayuznika-si-albaniya-za-lekomislenite-izyavleniya-za-kosovo.html", "text": "САЩ настояха Албания да избягва \"лекомислени изявления\", след като албанският премиер Един Рама предложи общ президент и обща политика за сигурност на Албания и съседно Косово в реч, която разгневи Сърбия, съобщава \"Ройтерс\".Сърбия е чувствителна към всяко говорене за обединение на нейната бивша провинция Косово, в което мнозинството от населението са албанци, и Албания.Обръщайки се пред парламента на Косово в неделя на 10-ата годишнина от обявяването на независимостта на страната от Белград, Еди Рама подчерта: \"Косово и Албания ще имат обща външна политика, а не само общи посолства и дипломатически представителства, но защо не и общ президент, символ на националното единство, както и обща политика за сигурност.\"Рама по-късно се оплака, че неговите думи са били извадени от контекста, но Европейският съюз заяви, че те \"не са полезни\", а Сърбия обвини албанския премиер, че се стреми да създаде \"Велика Албания\" в и без това напрегнатия регион на Балканите.Посолството на САЩ в Тирана изрази разочарование от коментарите на Еди Рама.\"Лекомислените изявления, намекващи за обединение, са безполезни и вредоносни за отношенията на Албания с нейните съседи. Призоваваме всички лидери да бъдат добри съседи и да изоставят езика на разделението в миналото\", се подчертава в изявление на американското посолство в Албания.САЩ бяха водещата сила при бомбардировките на НАТО срещу Сърбия през 1999 г., които в крайна сметка доведоха да обявяването на независимост на Косово през 2008 г., но сега се стремят да не подкопават стабилността на Балканите.", "date": "2018.02.22", "title": "САЩ скастриха съюзника си Албания за \"лекомислените изявления\" за Косово"}
{"url": "https://news.bg/politics/ombudsmanat-shte-se-izbira-s-yavno-glasuvane.html", "text": "С явно гласуване ще се избира омбудсман. Досега вотът за обществен защитник бе таен и БСП настояха да се запази тази традиция. Предложението им не мина.С предложения законопроект се предвижда омбудсманът да отправя предложения и препоръки до Министерския съвет и до Народното събрание за подписване и ратифициране на международни актове в областта на правата на човека, както и задължително да се уведомява омбудсмана при изготвяне на проекти на нормативни актове, които засягат правомощията му като Национален превантивен механизъм.Въвежда се явно гласуване в процедурата за избор на омбудсман и заместник-омбудсман, като към изискванията за заемане на длъжността омбудсман се предвижда изискване за предишен опит в областта на правата на човека. Предлага се омбудсманът да отправя предложения и препоръки за насърчаване и защита на застрашените права и свободи на гражданите от частноправни субекти.В допълнение заместник-министърът на правосъдието Евгени Стоянов отбеляза, че предложените изменения и допълнения на закона са в съответствие с получени коментари по конкретните текстове от Подкомитета по акредитацията към ООН и са одобрени от него, изпълнението на които ще осигури на институцията на омбудсмана пълно съответствие с Парижките принципи и ще осигури възможност за кандидатстване за най-високия статут на институцията - статут А.", "date": "2018.02.22", "title": "Омбудсманът ще се избира с явно гласуване"}
{"url": "https://news.bg/politics/bsp-zatsikli-s-referenduma-za-istanbulskata-konventsiya.html", "text": "Левицата се спъна в референдума, който инициира за Истанбулската конвенция. За втори път точката се отлага за разглеждане във водещата комисия в НС -по взаимодействие с неправителствените организации и жалбите на гражданите. Миналата седмица разглеждането падна заради тежкия дневен ред, тъй като бяха обсъдени проблемите на хората с увреждания.Обсъждането на референдума остана за днес. Заседанието обаче пак се отлага за 1 март. Червените вече имаха спънки с въпроса, който бе редактиран от \"Подкрепяте ли НС на Република България да ратифицира Конвенцията на Съвета на Европа за превенция и борба с насилието над жени и домашното насилие?\" на \"Против ли сте НС на Република България да ратифицира така наречената Истанбулска конвенция от 11.05.2011 г.?\".По-рано днес председателят на ресорната комисия Антон Кутев обясни пред БНР отлагането на днешното заседание. \"И референдумът, и противопоставянето на Истанбулската конвенция в голяма степен е проблематично. То може да се окаже доста вредно за обществото и трябва да сме много внимателни с тези теми\", обясни той. Кутев аргументира отлагането с това, че част от членовете ще отсъстват поради участие в други извънредни комисии. Той посочи, че не се чака решението на Конституционния съд за това дали конвенцията съответства на Конституцията.Иначе социалистът е на мнение, че конвенцията разделя обществото. \"За мен е проблематичен въпросът, защото от една страна референдум е нещо хубаво. От друга страна се опасявам, че един референдум на тази тема много лесно може да премине в чисто хомофобски референдум и честно казано управляващите се опитват да направят точно това с въпросите, които се опитаха да добавят. Това за мен е проблем. Този референдум е много проблематичен. Какво трябва да се направи - не знам\", допълни Антон Кутев.Припомняме, след като ратификацията на Исатнбулската конвенция мина през Министерски съвет и стигна до Народното събрание се разрази , но и сред политическите партии. Освен от ВМРО и \"Атака\",  ратификацията, като дадоха заявка и . Президентът Румен Радев също се обяви срещу ратификацията и я нарече \"зле написан закон\".", "date": "2018.02.22", "title": "БСП зацикли с референдума за Истанбулската конвенция"}
{"url": "https://news.bg/int-politics/sasht-obmislyat-oshte-sanktsii-sreshtu-rusiya.html", "text": "Висш служител на Белия дом, който е пожелал да остане анонимен, е обявил, че администрацията на американския президент Доналд Тръмп обмисля налагането на още санкции срещу Русия, за да обори твърденията, че е прекалено мека към режима на Владимир Путин, съобщават американските медии.Новите санкции щели да бъдат наложени като отговор на предполагаемата руска намеса в американските президентски избори през 2016 г. Също така нова американска работна група ще проверява възможността за намеса на Кремъл в междинните избори за Конгреса на САЩ през ноември.Белият дом също така планира да предупреди страни, които имат \"значителни сделки\" с руските въоръжени сили за последиците за техните отношения с Вашингтон. Една от потенциалните мишени може да бъде натовската съюзничка Турция, която е на път да закупи противоракетна система С-400 от Русия.През януари в медиите се появиха информации, че Белият дом не планира нови санкции срещу Русия, въпреки обещанието през октомври да ги изпълни изцяло. Конгресът прие санкции през юли, а президентът Тръмп подписа законопроекта през август, но администрацията не успя да установи преди октомври кои руски представители на специалните служби и военните ще бъдат набелязани.", "date": "2018.02.22", "title": "САЩ обмислят още санкции срещу Русия"}
{"url": "https://news.bg/crime/sindikatite-na-nadziratelite-pitat-zashto-ne-puskat-zhurnalisti-v-sofiyskiya-zatvor.html", "text": "Синдикатът на служителите в затворите в България пита редно ли е да се ограничава достъпът на журналисти до Софийския затвор, стана ясно от тяхно официално изявление.По информация на синдиката Министерство на правосъдието е отказало достъп на няколко медии до Софийския затвор във връзка с подготовката на репортажи, свързани с отразяването на предстоящия национален протест 24 февруари.От ССЗБ не са на ясно с причините за ограничаването на достъпа на медии, три дни преди планирания протест. Синдикатът пита чрез медиите правосъдният министър Цецка Цачева \"оправдано ли е ограничаването на достъпа на журналисти до местата за лишаване от свобода и отговаря ли на разбирането за прозрачност и отчетност в обществена полза\".Припомняме, вчера в своя официална декларация, синдикатът покани мин. Цачева да присъства на националният протест на 24 февруари. Отговор към момента няма.Надзирателите и съдебната храна излизат на първи национален протест под надслов \"Европа и за нас\" в събота. Те ще настояват за 20% увеличение на заплатите, мерки за разрешаване на проблемите с недостига на кадри и лошите условия на труд. Родният синдикат информира, че е получил писмо от представители на Независимия синдикат на затворническата полиция и администрация на Република Македония (НСЗПА), които съобщават, че пристигат в събота в България, за да подкрепят протеста на българските си колеги.", "date": "2018.02.22", "title": "Синдикатите на надзирателите питат защо не пускат журналисти в Софийския затвор"}
{"url": "https://news.bg/crime/tsvetan-pakov-izliza-predsrochno-ot-zatvora.html", "text": "Състав на Софийски градски съд (СГС) освободи предсрочно Цветан Пъков, бизнесменът  след като прегази шестгодишния Петьо Петров Гевечанов на улица в Панагюрище.Намаляването на присъдата му е по чл. 73, ал.1 от НПК и е с оставащите му пет месеца и двадесет и един дни затвор.Адвокатите на подсъдимия изложиха пред съда доклад, че през целия си период от изтърпяването на наказанието си Пъков е демонстрирал добро и примерно поведение в затвора, награждаван е многократно за поведението си, освобождаван е в домашен отпуск в рамките на пет дни и не е имал проблем със справянето и овладяване на самоконтрола и гнева си.Пъков от своя страна заяви пред съда, че съжалява за нелепия инцидент, който е причинил, и ако е имал възможност, би направил всичко, за да избегне катастрофата.Припомняме, инцидентът при който загина Петьо стана през 2015 г. на изхода за град Стрелча. Около 20 часа вечерта Петьо Гевечанов излиза на уличното платно с колелото си, когато Цветан Пъков връхлита с висока скорост - 78 км/ч., което е с близо 30 км/ч над разрешената от закона скорост от 50 км/ч. в населено място.При ареста на шофьора стана ясно, че Цветан Пъков е  - по административен ред за нарушения на Закона за движение по пътищата.Предсрочното освобождаване на Цветан Пъков може да се обжалва в рамките на седем дневен срок пред Софийския апелативен съд.Малко по-късно през деня от Софийска градска прокуратура (СГП) съобщиха, че са внесли протест срещу предсрочното освобождаване на Цветан Пъков.Според представителя на Софийска градска прокуратура към настоящия момент целите на наложеното наказание не са изпълнени.", "date": "2018.02.22", "title": "Цветан Пъков излиза предсрочно от затвора"}
{"url": "https://news.bg/int-politics/vav-frantsiya-politsiyata-razgoni-protestirashti-sreshtu-yadreni-otpadatsi.html", "text": "Френската полиция е предприела изненадваща операция на зазоряване тази сутрин, прогонвайки протестиращи от място, предназначено за ядрени отпадъци в района на град Бюр в източната част на Франция.Вътрешното министерство е обявило евакуацията, след като тя вече е била в ход, като десетки тежко въоръжени полицаи са били изпратени преди съмване, за да изгонят активистите, окупирали района, подкрепени от булдозер.Планът за съхраняване на дълготрайни ядрени отпадъци на 500 метра под повърхността на земята в непропусклива глина все още не е получил одобрението на правителството, като местни организации и еколози се противопоставят категорично срещу него.Правителството на френския президент Еманюел Макрон се стреми да предотврати разпространението на подобни протестни движения след такова, което продължи около година на място, предназначено за ново летище близо до Нант в западната част на Франция - план за строеж, който беше отменен през миналия месец.", "date": "2018.02.22", "title": "Във Франция полицията разгони протестиращи срещу ядрени отпадъци"}
{"url": "https://news.bg/crime/ubiha-dyadoto-informiral-che-vnutsite-mu-sa-zalozhnitsi.html", "text": "87-годишният Стефан Янев беше намерен убит. Тялото на възрастният мъж е открито вчера, около 17 часа в кооперацията, в която живеел в столичния ж.к. \"Люлин\".Полицията съобщава, че по тялото му има видими следи от насилие. Мъжът бил в неизвестност от 12 февруари, веднага след като в ефира на Нова телевизия съобщил, че внуците му са държани в изолация.Медията информира, че Янев е сигнализирал, че децата никога не са посещавали училище и фактически били заложници на родителите си. Причината била, че дъщерята и зетя на покойния \"не харесвали българското училище\". Станало ясно, че родителите на децата са адвентисти.Вчера властите задържаха дъщерята на Стефан и мъжа й. Представители на \"Социално подпомагане\" - \"Люлин\" изпратили служител до апартамента, в който са били затворени децата. Опитите да се достигне до семейството и децата дотогава били неуспешни. Родителите не са съдействали на социалните.Децата са на възраст 14,15 и 19 години, съобщи БНР. Към момента те са под полицейска защита. Най-голямото момиче се намира в столичното 9-то РПУ, а двете по-малки са настанени временно в специализиран дом. Децата видимо са антисоциални.Предстои социалните да проучват случая с родителите. Още не е ясно защо те са държали децата си в изолация.", "date": "2018.02.22", "title": "Убиха дядото, информирал, че внуците му са заложници"}
{"url": "https://news.bg/politics/smetnata-palata-proveryava-kak-borisov-harchi-izlishaka.html", "text": "Парламентът възложи на Сметната палата да извърши одит на допълнителните разходи/трансфери по бюджетите на първостепенните разпоредители, одобрени с постановления на Министерския съвет за периода от 10.05.2017 г. до 31.01.2018 г. \"За\" предложението гласуваха единодушно 140 народни представители.Вносители на искането за възлагане на проверката са Корнелия Нинова и група народни представители.Срокът на проверката е до 1 юни 2018 г. Окончателният доклад на Сметната палата трябва да бъде внесен в Народното събрание до края на юни. Предложението за ревизия е мотивирано с големия обществен интерес как се харчат допълнителните бюджетни пари при осигуряване на публичност и прозрачност, според мотивите на вносителите. Като повод за одита от БСП използваха , които заплашиха с протести по време не председателството.Тогава правителството спешно отпусна над 100 млн. лв. за повишение на заплатите. В момента протестират надзирателите в затворите, които не се съгласни с обещаното им 5% увеличение на заплатите.Общата сума в правителствения резерв е около 3 млрд. лв.", "date": "2018.02.22", "title": "Сметната палата проверява как Борисов харчи излишъка"}
{"url": "https://news.bg/world/es-e-pasiven-otnosno-ideyata-za-velika-albaniya-predupredi-lavrov.html", "text": "Европейският съюз е пасивен по отношение на идеите за \"Велика Албания\". Охридското споразумение е нарушавано.Това заяви руският външен министър Сергей Лавров по време на среща с президента на Сърбия Александър Вучич в Белград, информира Македонската информационна агенция.Лавров коментира ситуацията в Македония в контекста на идеите за \"Велика Албания\".Руският дипломат подчерта на пресконференцията с Вучич, че има безпокойство относно пасивността на ЕС към инициативата на Тирана, така наречената Тиранска платформа, която \"открито призовава за създаване на \"Велика Албания\"., предупреди Лавров.Мирният договор е подписан от правителството на Македония и представители на етническите албанци на 13 август 2001 г.Часове преди експлозията пред американското посолство в Черна гора Лавров разкритикува западната политика към страната му, информира АП. Той призова европейските страни да продължат да поддържат добри отношения с Москва въпреки разрива.Междувременно стана ясно от думите на Вучич, че Сърбия може да се закачи за \"Турски поток\" и да получава газ.", "date": "2018.02.22", "title": "ЕС е пасивен относно идеята за “Велика Албания”, предупреди Лавров"}
{"url": "https://news.bg/int-politics/merkel-poveche-ot-vsyakoga-se-nuzhdaem-ot-evropeyski-otgovori-na-globalnite-zaplahi.html", "text": "Германският канцлер Ангела Меркел настоя, че Европейският съюз трябва да отговори на нарастващия глобален политически и икономически натиск и че това щял да бъде духът на срещата на върха на ЕС в петък, съобщава \"Ройтерс\".\"Убедена съм, че, първо, светът не ни чака - нито нас в Германия, нито нас в Европа - и второ, повече от всякога се нуждаем от европейски отговори на належещите, големи въпроси на нашето време\", изтъкна Меркел в реч пред Бундестага.Канцлерката също така призова страните членки на Европейския съюз да поемат своя дял от помощта за справянето с големия приток на мигранти, като същевременно работят заедно за спиране на потока чрез укрепване на външните граници и борба с проблемите, каращи хората да бягат от родните си страни.Меркел подчерта, че страните в ЕС трябва да знаят, че \"солидарността не е еднопосочна улица\" и че всички трябва да се борят за \"споделени европейски ценности\".По думите на канцлерката, лидерите на ЕС трябва да се договорят за справедлива квотна система за приемане на мигранти. Понастоящем срещу Унгария, Полша и Чехия е задействана наказателна процедура от страна на Европейската комисия за отказа им да приемат своя дял от мигрантите.Меркел също така осъди избиването на цивилни в Сирия, определяйки го като \"клане\", добавяйки, че Берлин ще разговаря с Русия в опитите си да спре насилието.\"Това, което виждаме в момента, ужасните събития в Сирия, режим, който не се бори срещу терористите, а срещу собствения си народ, избиването на деца, разрушаването на болници, всичко това е клане, което трябва да бъде осъдено\", подчерта тя.", "date": "2018.02.22", "title": "Меркел: Повече от всякога се нуждаем от европейски отговори на глобалните заплахи"}
{"url": "https://news.bg/world/donetskata-republika-s-naroden-tribunal-v-otgovor-na-zakon-na-kiev.html", "text": "Самопровъзгласилата се \"Донецка народна република\" (ДНР) в Източна Украйна създава народен трибунал в отговор на подписания от президента на Украйна Петро Порошенко закон за реинтеграция на Донбас.Това заяви лидерът на ДНР Александър Захарченко, цитиран от ТАСС., каза той.Във вторник Порошенко се подписа под новия закон, в който Русия се нарича \"агресор\".", "date": "2018.02.22", "title": "Донецката република с народен трибунал в отговор на закон на Киев"}
{"url": "https://news.bg/your-voice/tragediyata-v-hodzhali-izblik-na-otmastitelna-zhestokost-ili-hladnokravno-premeren-akt.html", "text": ". .Доста изтъркана фраза е, че двадесетият век е може би най-кървавият в човешката история. Ако за цялата човешка история не можем да бъдем напълно сигурни, то за новата и най-новата история трябва да приемем тази констатация. Това е лесно разбираемо, като се има пред вид фактът, че през 20-ия век сме свидетели на две световни войни и поне на две масови изтребления по етнически принцип - Холокостът и изтреблението на арменците по време на Първата световна война.Огромните мащаби на насилието през двадесетия век, съчетани с буквалното индустриализиране на убиването, поставят пред човечеството най-различни въпроси от правен, етичен и политически характер. Когато се говори за тях обаче, не бива да се съсредоточаваме само върху изброените няколко масови изтребления на хора. Насилието, преднамереното систематично избиване на хора по етнически принцип, станало известно като \"етническо прочистване\" и хладнокръвния подход към всичко това от страна на извършителите е явление, което съпътства историята на човечеството през целия двадесети век - от англо-бурската война през първите години на века, та до последните му дни, когато разпадането на СССР и на Югославия е белязано с безогледно избиване на \"другите\" по етнически и верски принцип.По ирония на съдбата, точно в двете държави - СССР и Югославия, където непрекъснато се тръбеше, че националният въпрос е решен изцяло в духа на социалистическата демокрация, дружбата и братството между съответните съюзени народи (в Югославия имаше дори магистрала с името \"Братство и единство\", като по-голямата част от нея беше точно на територията на Босна и Херцеговина, като част от СФРЮ) станахме свидетели на \"развод\" между отделните нации, придружен с конфликти с голяма интензивност и кръвопролития.Докато конфликтите в Югославия бяха постоянно пред очите на публиката и се следяха едва ли не под лупа, то войната между Армения и Азербайджан през 1991 - 1992 година до голяма степен остана в страни от общественото внимание. Събитията се стекоха така, че клането в Сребреница стана нарицателно за масово убийство и престъпление срещу човечеството, докато сходни събития от войната между Армения и Азербайджан останаха почти неизвестни.Пак по ирония на съдбата, едно от най-големите военни престъпления по време на тази война - клането в Ходжали, е дело на арменската страна, която ние винаги разглеждаме като колективна жертва, в контекста на масовите убийства по етнически признак и етническите прочиствания, извършени в Османската империя, особено по време на Първата световна война.Клането в ХоджалиТомас де Ваал дава еднозначна оценка на емоционалната подкладка на събитията, свързани с Нагорни Карабах в Азербайджан и Армения. Той пише: \"През 1988 година както в Армения, така и в Азербайджан, само един проблем - въпросът за Нагорни Карабах, можеше да разпали страстите и да изкара хората на улицата. \"Говорих със стотици хора - разказва московският чиновник Вячеслав Михайлов, който по служебни причини многократно е пребивавал и в двете републики. Не съм срещнал нито един арменец или азербайсжанец, от пастир до академик, който да е заел компромисна позиция по този въпрос\". [8] (Томас де Ваал е интервюирал Вячеслав Михайлов на 05 декември 2000 г.).Когато се разисква въпросът за отговорността за събитията в Ходжали, трябва да се има пред вид фактът, че през месец ноември 1991 г. е образувана въоръжена формация под името Национално-освободителна армия на Арцах (НОАА), в която според арменската страна са били обединени всички арменски въоръжени отряди от Нагорни Карабах. Те са се намирали под единно командване и са били подчинени на властите на самопровъзгласилата се Нагорно-Карабахска република. [9]През януари 1992 г. започва настъпление на въоръжените сили на Азербайджан в посока на важния населен пункт Аскеран (населено място с 2000 жители, най-вече арменци). В случай на успех на азерското настъпление, резултатът е щял да бъде свалянето на блокадата на Ходжали.По брой жители, в началото на 1992 година, Ходжали се намира на второ място сред населените места в Нагорни Карабах с азербайджанско население. Пътят, свързващ Степанакерт с Аскеран и отиващ към големия азербайджански районен център Агдам, минава през Ходжали. Там е и единственото функциониращо летище в Нагорни Карабах по това време. От 1990 г. летището се контролира от подразделение на прословутия ОМОН на Министерството на вътрешните работи на Азербайджан.За стратегическото значение на Ходжали като мотив за действията на арменските въоръжени сили ще стане дума малко по-долу. Тук само ще подчертаем, че арменските власти многократно са демонстрирали враждебното си отношение към интензивното строителство в Ходжали и настаняването там на азербайджанци - бежанци от Армения, на азербайджанци - бежанци от Степанакерт и от други населени пунктове в Нагорни Карабах, както и на месхетински турци - бежанци от Узбекистан.От есента на 1991 г. Ходжали е практически блокиран от арменските въоръжени сили. След извеждането на вътрешните войски на бившия СССР от Нагорни Карабах, по преценката на наблюдателите, Ходжали е напълно блокиран. От месец януари 1992 г., в града вече няма електричество. Част от населението напуска града, но до пълна евакуация не се стига, въпреки настойчивите молби на ръководителя на изпълнителната власт в града - Елман Мамедов. [9] По време на този етап от арменско-азербайджанската война и двете страни избягват да евакуират мирното население от зоните на военните действия, защото смятат, че \"евакуацията на населението означава подготовка за предаване на територията на противника\". [9]На 25 февруари 1992 г. арменските въоръжени формирования щурмуват Ходжали. Артилерийският обстрел на Ходжали започва около 23:00 часа през нощта на 25-ти срещу 26-ти февруари 1992 г. Унищожени са казармата в града, която се е намирала насред жилищен комплекс и форпостовете на азербайджанската отбрана. Арменската пехота нахлува в града между 1 часа и 4 часа на 26 февруари 1992 г.Според арменските източници организираната съпротива на азербайджанците е била бързо сломена. Наблюдателите отбелязват, че разрушенията в Ходжали потвърждават факта, че е имало артилерийска подготовка преди щурма, но видът им не говори за някакви упорити улични боеве. И действително, последното огнище на съпротива е ликвидирано от арменците около 7 часа сутринта на 26 февруари 1992 г. Арменската страна съобщава, че дала само 10-12 убити по време на операцията. [9]След началото на щурма, част от населението на Ходжали панически побягва извън града, опитвайки се да се оттегли към Агдам. Според разследването на \"Мемориал\", сред някои от групите на бежанците е имало и въоръжени бойци от гарнизона на града.Може да се смята за доказано, че арменската страна е искала мирното население да напусне Ходжали и че това е била една от целите на операцията по превземането му. Подробности по този въпрос, както и за оставения \"свободен коридор\" по десния бряг на река Каркар, са дадени по-нататък. Установено е, че бягащите от града са се изтегляли по два маршрута, като повечето са бягали точно по оставения \"свободен коридор\", макар че повечето от тях не са знаели за съществуването му.Точно тези бежанци са били жестоко обстрелвани от арменски застави, разположени по маршрута и се дават голям брой жертви. Изчисленията, базиращи се на скоростта на изтеглящите се и на местоположението на масовото избиване, показват, че разстрелът на бежанците е станал на развиделяване.По-малката група бежанци, тръгнала по алтернативен маршрут, също е била обстрелвана.Част от бягащите все пак успяват да стигнат до Агдам, но други - измъкнали се от обстрела, замръзват, докато се лутат из планината. Известна част от бежанците е пленена при селата Пирджамал и Нахичеваник. Има многобройни свидетелски показания, че са разстреляни и пленници. [9]Мястото на масовата гибел на бежанците, тръгнали по първия маршрут, е фотодокументирано и заснето на видеофилм, докато азербайджанските сили извозват телата на убитите с вертолети в Агдам. От заснетите кадри се вижда, че телата на убитите са разпръснати на значителна площ. Сред жертвите преобладават жени и възрастни хора, като има и убити деца, както и хора в униформа.Специално в Агдам са докарани около 200 тела на убити. (Трябва да се има пред вид, че това е само част от жертвите). На няколко десетки от тях има следи от гавра с труповете. Лекарите от санитарния влак в Агдам са открили не по-малко от четири скалпирани тела и едно с отрязана глава. В Агдам е проведена държавна съдебно-медицинска експертиза на 181 тела, като 130 са на мъже, 51 на жени. От тези 181 тела, 13 са на деца. Експертизата констатира, че причина за смъртта на 151 души са огнестрелни рани, на 20 души - рани от осколки, а 10 души са убити чрез удар с тъп предмет (примерно - приклад). [9]От своя страна, представителите на арменската страна от самопровъзгласилата се Нагорно Карабахска република съобщават на представителите на \"Мемориал\", че \"с тяхно разрешение в Агдам са били извозени 120 - 130 трупа\". 96 тела са били погребани в Агдам, а останалите са отнесени от роднините на убитите.В дневника на санитарния влак в град Агдам, през който са минали почти всички пострадали жители и въоръжени защитници на Ходжали, са отбелязани 598 ранени и тежко измръзнали. В дневника е вписан случай и на човек, който е бил скалпиран жив.В доклада на \"Мемориал\" се отбелязва, че при оценката на загиналите жители на Ходжали трябва да се отчита фактът, че има голям брой загинали не само от обстрела (телата на част от разстреляните е откарана в Агдам) но и на голям брой замръзнали по време на лутането из планината. Фиксирани са показанията на жена, която е загубила трите си деца поради измръзване. Според наблюдателите, на практика е невъзможно да се установи точният брой на загиналите поради измръзване. Според съобщение на вестник \"Карабах\" от 26 март 1992 г., цитирано от \"Мемориал\", комисията за подпомагане на бежанците от Ходжали е отпуснала помощи на 476 семейства на загинали. [9]Арменските представители се оправдават за избиването на бежанците в \"свободния коридор\" с това, че заедно с бежанците са се изтегляли и въоръжени азербайджански бойци. По-нататък ще бъде цитиран един от отговорните участници в операцията от арменска страна, според когото желанието на арменското командване е било през оставения \"свободен коридор\" да се изтеглят и \"азербайджанските аскери\", за да не бъдат последните принудени да се бият до край в Ходжали. [10] В този смисъл, оправданието на \"официалните представители на Нагорно Карабахската република не е никак убедително, нито пък логично.Като официална реакция на арменската страна в конфликта може да се отбележи изявление на Върховния съвет на Нагорно Карабахската република, в което се изказва съжаление за случаите на жестокости при превземането на Ходжали. Независимо от това, не са предприети никакви опити за разследване на извършените престъпления около превземането на Ходжали. [9] В разговорите си с представителите на \"Мемориал\", официалните арменски лица не са отричали, че \"при превземането на Ходжали е възможно да са били извършени зверства, тъй като сред членовете на арменските въоръжени отряди е имало озлобени хора, чиито роднини са били убити от азербайджанците, а също така и хора с криминално минало\".Не е никак радостна и съдбата на тези жители на Ходжали, които остават в града след превземането му от арменците. Те наброяват около 300 души, сред които са и 86 месхетински турци. Според показанията на местните жители, на участници в щурма на Ходжали, на \"официални длъжностни лица на Нагорно Карабахската република\" и журналисти, останалите в Ходжали цивилни са били взети в плен и в рамките на три денонощия са отведени в Степанакерт, в населеното място Красное село и в изолатора в Аскеран.Някои от пленниците, с разрешението на ръководството на Нагорно Карабахската република, са били взети в домовете на арменски семейства, които са имали роднини, задържани на територията на Азербайджан.Наблюдателите от \"Мемориал\" твърдят, че пленените мъже в Степанакерт са били подлагани на побоища, докато жените и децата не са били измъчвани. Имало е обаче случаи на изнасилвания на жени, в това число и на непълнолетни.Според арменската страна всички жени и деца са били предадени на азербайджанските власти в рамките на една седмица. Това общо взето се потвърждава от свидетелствата и на двете воюващи страни пред средствата за масово осведомяване. Наблюдателите обобщават, че към 28 март 1992 г. на азербайджанците са били предадени повече от 700 пленени жители на Ходжали, задържани както в града, така и по пътя към Агдам. Освободените са предимно жени и деца. [9]Едновременно с това има достоверни данни, че жени, деца, в по-малка степен и мъже, са били държани като \"материал за размяна\". Различни наблюдатели установяват, че на 13 март 1992 г. в Аскеран все още са били държани като заложници жители на Ходжали. Между тях е имало и жени и млади девойки. Потвърдено е, че и по-късно е имало задържани жени като заложници в Аскеран. [9]Докладът на правозащитния център \"Мемориал\" за масовите нарушения на правата на човека, свързани с превземането на населения пункт Ходжали в нощта на 25 срещу 26 февруари 1992 г. от въоръжени формирования съдържат следните важни заключения:\"При осъществяването на операцията по превземането на град Ходжали са станали масови насилия над мирното население на този град.Декларираното предоставяне на \"свободен коридор\" за излизане на населението от Ходжали може да се разглежда, било като преднамерени действия на длъжностните лица на Нагорно Карабахската Република (НКР) по \"очистване\" на града от жителите му, било като признание от страна на властите в НКР, че те не са в състояние да осигурят на мирното население на контролираната от тях територия съблюдаване на правата на човека, независимо от принадлежността му към една или друга националност.Информацията за наличие на \"свободен коридор\" не е била доведена до знанието на основната маса жители на Ходжали.Останалото в Ходжали, след завземането му от арменските отряди, мирно население е било депортирано. Тези действия са се извършвали организирано, много от депортираните са били държани в Степанакерт, което явно сочи, че за това е имало разпореждания на властите на НКР\". [9]Отделихме такова внимание на доклада на \"Мемориал\", защото става дума за един от възможно най-неутралните източници в случая. Ако някой се запознае с пълния текст на цитирания тук доклад ще види, че на азербайджанската страна също не е спестено нищо, особено що се отнася до обстрелването на Степанакерт със системи за залпов огън \"Град\".Трябва обаче да се отбележи, че обобщените резултати от азербайджанското разследване не влизат в колизия с цитираните до тук данни от независими източници. В началото азербайджанците не смеят да коментират трагедията в пълния й мащаб, защото официалните власти се страхуват, че гневът на обществото ще се обърне срещу тях.За това те са имали определени основания. Когато в джамията в Агдам започват да редят донасяните мъртви тела на дюшеци на пода, хората започват да хулят президента на Азербайджан - Аяз Муталибов, за това, че не е успял да защити азербайджанците в Нагорни Карабах. Около джамията се струпват стотици азери, които се молят за убитите. Някои припадат при вида на избитите си роднини, докарани с камиони минути по-рано. Създава се много голямо обществено напрежение. [7]След това следва кратък период, в който официалните власти в Азербайджан рязко вдигат броя на убитите в съобщенията си, говорейки за над 1000 жертви.Скоро след това обаче данните са прецизирани. В крайна сметка според официалните данни на прокуратурата на Азербайджан са убити 613 души. От тях 106 са жени, 63 са деца и 70 са възрастни хора. Като заложници са били взети 1275 души, а съдбата на 150 души остава неизвестна и до ден днешен - те са безследно изчезнали. В резултат на трагедията 487 жители на Ходжали са тежко осакатени, включително 76 малки деца. Шест семейства са изцяло изтребени, 26 деца са изгубили родителите си, а 130 деца са загубили единия си родител и са останали сираци. От избитите, 56 души са убити с особена жестокост - изгорени живи, скалпирани, обезглавени, с извадени очи или прободени с щикове - включително и бременни жени. [11]Според азербайджанската страна случилото се в Ходжали е геноцид. Масовото убийство в това населено място е официално осъдено от: Босна и Херцеговина, Гватемала, Джибути, Йордания, Колумбия, Мексико, Организацията \"Ислямска конференция\", Пакистан, Панама, Перу, Судан, 20 щата на САЩ, Хондурас и от Чешката република. ().В решението си от 22 април 2010 г. Европейският съд по правата на човека стига до един важен извод по отношение на престъплението, извършено в Ходжали, като квалифицира поведението на тези, които осъществяват нападението като \"актове с особена тежест, които може да бъдат определени като военни престъпления или престъпления срещу човечеството\".Добре документирана трагедияНезависимо, че днес погромите в Ходжали и масовото избиване на мирно население не са сред често цитираните от медиите примери на етническо прочистване, те са добре документирани от независими източници. Достоверността на факта на самото насилие и етническо прочистване не може да се постави под съмнение.Първи съобщава за драмата в Ходжали журналистът Томас Голц (Thomas Goltz). На 27 февруари 1992 година, той съобщава от град Агдам първата информация за убийствата. Още тогава той съобщава за над 500 убити. [1] Впоследствие броят им нараства до над 600. Сведенията на журналиста са от имама в Ходжали, който съобщава, че разполага с поименен списък на 477 убити. Към този ден в Баку все още са крайно предпазливи и говорят за около 100 жертви, а арменската страна твърди, че има само двама убити азербайджанци. Става така, че двете противостоящи страна научават значително по-точни данни от страниците на \"The Washington Post\".Всъщност, има сериозно съмнение, че данните за броя на убитите първоначално са били намалявани преднамерено, защото мащабът на избиването е бил шокиращ. Голц съобщава за мнението на анонимен азербайджански държавен служител, според когото в Баку би избухнал бунт, ако на обществеността стане известен точният брой на убитите. Журналистът съобщава и за първите 27 души, убити в Ходжали, които са погребани в Агдам. [1]Информацията на Голц е потвърдена и от кореспондента на Reuters в Агдам - Елиф Кабан (Elif Kaban). Кореспонденцията на Reuters е цитирана на 29 февруари 1992 г. от \"The Independent\". В нея се съобщава за голям брой убити в Ходжали, както и аз отчаянието на оцелелите, които се нахвърлят върху журналистите с обвинението, че \"само наблюдават\" ставащото.На 01 март 1992 г. \"The Sunday Times\" помества нова кореспонденция на Голц от Агдам под заглавието \"Арменски войници избиват стотици хора от бежанските семейства\". [2] В тази кореспонденция, броят на застреляните и избити с щикове азери е определен като \"повече от 450\". Отделно се цитира администрацията на моргата в Агдам, където до този момент са били регистрирани 479 смъртни случая, а броят на вече погребаните е 29 души. Цитирани са и лекарите от болницата в Агдам, според които там са приети 140 оцелели - всичките с огнестрелни или прободни рани. [2]На 02 март 1992 г. \"The Times\" съобщава за мисията на Анатол Лийвен в Азербайджан. [3] Лийвен разследва съобщенията за масови убийства от страна на арменските въоръжени сили и попада под обстрел, докато лети с хеликоптер над театъра на събитията. Той съобщава за голям брой тела на убити, които наблюдава от въздуха по време на полета си около Ходжали. Всъщност, той успява да се качи на хеликоптер от гражданската авиация, на екипажа на който е възложена задачата да прибира телата на избитите цивилни. На самолета лети и телевизионен оператор, който заснема \"няколко дузини\" убити. [3]Хеликоптерът на който лети Лийвен успява да вземе на борда си четири от телата. При кацането обратно на летището, Лийвен има възможност да разгледа телата на трима убити - двама възрастни и едно дете - момиченци. И тримата са застреляни. [3] Лийвен успява да разгледа впоследствие телата и на още 31 убити, докарани в Агдам. Той свидетелства, че от тях само трима не са били цивилни. Тримата униформени убити са включвали един азербайджански милиционер и двама бойци - доброволци. [5]Участието на Анатол Лийвен в разследването на етническото прочистване в Ходжали е от особено значение, защото става дума за човек с много висока научна и журналистическа репутация, както и с много сериозна компетентност. Питър Пол Анатол Лийвен (Peter Paul Anatol Lieven) е роден на 28 юни 1960 г. Той е британец, учен и журналист, носител на награда за журналистика на името на Джордж Оруел. Лийвен е старши изследовател по проблемите на глобалната стратегия на САЩ и на войната срещу тероризма във фондация \"Нова Америка\" (New America Foundation). Той е ръководител на изследванията в областта на международните отношения и тероризма и гост професор в \"King\"s College\" в Лондон.Между 2000 и 2005 година Лийвен работи над проблемите на международната политика и политиката по сигурността в световно известния Институт \"Карнеги\" (Carnegie Endowment for International Peace). Журналистическата му кариера включва работа за \"Файненшъл Таймс\", при която в различни периоди той отговаря за Централна Европа, за Пакистан (където живее през 80-те години на миналия век), Афганистан, бившия Съветски съюз и Русия - включително и по времето на Първата чеченска война. Работил е и като кореспондент в Индия на свободна практика. Бил е редактор в Международния институт за стратегически изследвания в Лондон и в отдела за Източната служба на британската обществена медия BBC. Има докторат по история от университета в Кеймбридж.На 03 март 1992 г. \"The Times\" съобщава, че в района на Ходжали е сключено местно примирие, за да могат азербайджанците да съберат телата на убитите си, както и за да могат да се приберат бежанците, които продължават да се крият в планината и в гората наоколо. Журналистите съобщават, че всички убити, които са видели са били обикновени хора, облечени в бедно, работническо облекло. Сред жертвите са преброени и осем жени и три малки деца. Идентифицирани са телата на две семейства, които са избити заедно. Някои от убитите, включително и едно малко момиченце, имат ужасни рани на главите. Оцелели разказват, че арменските войници са стреляли от упор във вече падналите на земята хора. [6]Същият ден репортер на BBC съобщава в предаване на живо по сутрешните новини (от 07:37 часа), че е преброил телата на повече от 100 азери - мъже, жени и деца, както и на едно бебе, които са били застреляни от упор в главите. Пак по ранните новини (този път в 08:12 часа) са показани кадри, на които се виждат телата на избити цивилни граждани, събрани в планините около Ходжали. Репортерът на BBC и неговият телевизионен оператор потвърждават, че са преброени телата на повече от 100 души - мъже, жени и деца, избити от арменските бойци. Всичките имат огнестрелни рани в главите, като оценката е, че изстрелите са дадени от разстояние, което е по-малко от един метър. От азербайджанска страна вече се говори за над 1000 убити азери.Пак на 03 март 1992 г. в \"The Washington Times\" е публикувана кореспонденцията на Браян Килън (Brian Killen), който съобщава от Агдам нови подробности. [7] В публикацията, озаглавена \"Докладите за зверства ужасяват Азербайджан\", Килън нарича убийствата в Ходжали \"най-лошото клане в 4-годишните боеве за оспорваната територия\".В кореспонденцията се съобщава, че група журналисти и азербайджански държавни служители са успели да направят кратко посещение в превзетия от арменците град Ходжали. Те са долетели там със санитарен хеликоптер на гражданската авиация, носещ знаците на Червения кръст, който е бил съпровождан от два военни хеликоптера МИ-24 на вече бившата, но все още присъстваща в региона Съветска армия. Групата успяла да качи на борда на вертолета телата на три деца. Групата остава на земята не повече от 15 минути. Когато виждат вертолета, арменските бойци откриват огън и той е принуден да отлети. [7]Руски журналист съобщава, че на разстояние 45-50 метра от мястото на приземяване на хеликоптера, той е преброил поне 30 трупа. Участници в мисията потвърждават съобщенията на хора, участвали в събирането на телата на мъртвите от горите около Ходжали, че на много от телата липсват части от черепите, защото явно е стреляно от упор. Азербайджанският държавен служител Асад Фараджев свидетелства, че \"жени и деца са били скалпирани\". [7]В тази публикация във \"The Washington Times\" за първи път са огласени показанията на фоторепортера на Reuters - Frédérique Lengaigne. Тя съобщава, че е видяла два камиона, пълни с тела на избити азери на път за Агдам. В единия тя е успяла да преброи 35 тела. В другия според нея броят е бил вероятно същият. На някои от телата са били отрязани главите, други са били силно обгорени. Всички убити са били мъже, но само няколко са имали камуфлажни военни униформи. [7]Frédérique Lengaigne е цитирана със същите данни и в публикацията на \"New York Times\" от 03 март 1992 г., озаглавена \"Съобщава се за клане, извършено от арменците\". [4] Пилотът на хеликоптера, който е летял с телевизионни оператори и журналисти над района на Ходжали също е потвърдил, че е видял разпръснати трупове около града, както и десетки мъртви тела в близост до пролома Аскеран - планински проход, намиращ се на няколко километра от Агдам.През 1992 г., Frederique Lengaigne работи за агенция Reuters в Москва, като фотодокументира разпадането на Съветския съюз. С избухването на сраженията в Нагорни Карабах в края на 1991 и началото на 1992 година, тя заминава за Азербайджан и остава в град Агдам до края на месец февруари 1992 г. Lengaigne става свидетел на потока от бежанци, спасяващи се от Ходжали, както и на товарите с мъртви тела, докарвани от там - след най-кървавата нощ на войната между Армения и Азербайджан. (613 убити и 150 изчезнали безследно).  е несъмнено един от най-подробните и разтърсващи документи от драмата в Ходжали. (Фото свидетелства на етническото прочистване в Ходжали са ни , както и фоторепотерът на РИА-Новости, Р. Мангасарян, който е запечатал кадри, показващи пълното опустошаване на Ходжали след превземането му от арменските сили)..[1], The Washington Post, February 28, 1992, [2] Goltz Thomas, Armenian Soldiers Massacre Hundreds of Fleeing Families, The Sunday Times, 1 march 1992.[3] Corpses litter Hills in Karabakh, The Times, 2 March, 1992.[4] , The New York Times, March 3, 1992, [5] Lieven Anatol, Massacre Uncovered, The Times, 3 March, 1992.[6] Bodies Mark Site of Karabagh Massacre. The Times, 3 March 1992.[7] Killen Brian, Atrocity Reports Horrify Azerbaijan, The Washington Times, 3 March 1992.[8] Де Ваал Том, Глава 6. 1988 - 1990 г.г., ,[9]  о массовых нарушениях прав человека, связанных с занятием населенного пункта Ходжали в ночь с 25 на 26 февраля 1992 г. вооруженными формированиями,[10] Мелик - Шахназарян Левон, , 168 hours - news and analysis, February 28, 2017, 09:24, [11] Министерство на външните работи на Република Азербайджан. ,", "date": "2018.02.22", "title": "Трагедията в Ходжали - изблик на отмъстителна жестокост или хладнокръвно премерен акт?"}
{"url": "https://news.bg/crime/prezidentat-udostoi-shefa-na-vma-sas-zvanie-brigaden-general.html", "text": "Румен Радев удостои началника на Военномедицинска академия с висше офицерско звание \"бригаден генерал\". Държавният глава и върховен главнокомандващ Въоръжените сили Румен Радев удостои началника на Военномедицинска академия с висше офицерско звание \"бригаден генерал\".Бригаден генерал проф. д-р Венцислав Мутафчийски, д.м.н. е назначен за началник на Военномедицинска академия и главен лекар на Въоръжените сили на Република България, съгласно указ на президента и заповед на министъра на отбраната.Румен Радев изтъкна, че като главнокомандващ войската с особено удовлетворение връчва пагони за висше офицерско звание на достоен български офицер.Той се обърна към Мутафчийски и обясни, че званието е акт на признателност и висока оценка за професионализъм и отдаденост на военната медицина. Президентът вярва, че Мутафчийски ще продължи да допринася за утвърждаването на ВМА като реномирано, модерно и ефективно здравно заведение.Едва ли има по-вълнуващ момент в кариерата на един офицер от Българската армия от това да бъде удостоен с висше офицерско звание и да бъде назначен за началник на една от най-престижните институции, заяви бригаден генерал проф. Мутафчийски.Той се позова на девиза на ВМА - Ние сме толкова големи, защото стоим на раменете на нашите предшественици и затова виждаме надалеч.Бригадният генерал обясни, че се притеснява, когато гледа снимките на предишните началници на ВМА. Виждам какви достойни хора са били и колко смазваща отговорност стои пред мен да не опетня нито тяхната памет, нито това, което са успели да съградят и да превърнат ВМА, каза проф. Мутафчийски.Той заяви, че няма да позволи да бъде опетнено името нито на колегите му, нито на болницата, нито това на президента или министъра на отбраната и благодари за гласуваното доверие.", "date": "2018.02.22", "title": "Президентът удостои шефа на ВМА със звание „бригаден генерал“"}
{"url": "https://news.bg/entertainment/antidepresantite-rabotyat.html", "text": "Учени обявиха, че са разрешили един от най-големите спорове в медицината, след като мащабно проучване е установило, че антидепресантите работят.Проучването, което е анализирало данни от 522 клинични изпитвания, включващи 116 477 души, е установило, че 21 общи антидепресанта са били по-ефективни при ограничаването на симптомите на остра депресия в сравнение с палиативните лекарства.Ала то показва и големи различия в ефективността на всяко лекарство.Авторите на доклада, публикуван в авторитетното медицинско сп. Lancet, изтъкват, че много повече хора биха могли да се възползват от лекарствата.През 2016 г. е имало 64,7 млн. предписания за лекарства в Англия - повече от два пъти повече от 31 млн. през 2006 г., но имаше дебат за степента на тяхната ефективност, като някои клинични изпитвания са показали, че не са по-добри в сравнение с плацебо (лекарства без истински лечебен ефект, изписани, за да успокоят пациента).Кралският колеж на психиатрите посочва, че проучването \"прекратява споровете за антидепресантите\".Така нареченият метаанализ, който включва непубликувани данни в допълнение към информацията от 522 клинични изпитвания, включващи краткосрочно лечение на остра депресия при възрастни, е установил, че антидепресантите са били по-ефективни от плацебо.Проучването е установило, че те варират от това да бъдат от една трета по-ефективни от плацебо до повече от два пъти по-ефективни.Водещият изследовател д-р Андреа Киприани от Оксфордския университет изтъква пред БиБиСи: \"Това проучване е окончателен отговор на дългогодишен спор за това дали антидепресантите работят за депресията.\"\"Установихме, че най-често предписваните антидепресанти работят за умерена до тежка депресия и смятам, че това е много добра новина за пациентите и клиничните специалисти\", допълни експертът.Най-ефективните антидепресанти са следните: агомелатин, амитриптилин, есциталопрам, миртазапин, пароксетин.Най-малко ефективните антидепресанти са: флуоксетин, флувоксамин, ребоксетин, тразодон.", "date": "2018.02.22", "title": "Антидепресантите работят"}
{"url": "https://news.bg/world/skopie-demontira-statui-za-da-ugodi-na-gartsiya.html", "text": "След като премахна знаци с името на Александър Велики на основното летище и магистрала, правителството на Македония започна да сваля статуи, които могат да бъдат разтълкувани като символ на иредентистките амбиции срещу Гърция, пише \"Катимерини\".Прилагането на мярката, която се разглежда като усилие за успокояване на южния съсед на фона на течащите преговори за разрешаване на спора за името, започна в сряда сутринта в Скопие с премахването на статуята на революционера Андон Янев, разположена пред Върховния съд.Статуята и няколко други спорни скулптори на управници и войни от византийския и следвизантийския период са издигнати по време на управлението на бившия премиер Никола Груевски и партия ВМРО-ДПМНЕ.Действията на Скопие се свързвани с опитите за разрешаването на спора за името с Гърция.Но според македонски медии, позовавайки се на властите, статуята е демонтирана, тъй като е незаконна конструкция, която е поставена на неодобрено от властите място в града.", "date": "2018.02.22", "title": "Скопие демонтира статуи, за да угоди на Гърция"}
{"url": "https://news.bg/health/meditsi-ot-vratsa-gotvyat-nov-protest.html", "text": "Врачанската болница отново е изправена пред протест. Готвят го за 28 февруари от 13 и 30 часа пред сградата на здравното заведение, съобщава БНТ. Лекари, сестри и санитари недоволстват, че продължават да получават само частични възнаграждения.Към момента персоналът има неизплатени 3 аванса и две заплати. За около 300 сестри и над 100 санитари тези пари са основен доход. Ако до края на месеца бъдат осигурени необходимите пари, персоналът на лечебното заведение няма да протестира.Припомняме, януари бе представен план за оздравяване на болницата във Враца, предвиждащ намаляване на разходите за издръжка и за външни услуги. Пред парламентарната комисия по здравеопазване министър на Кирил Ананиев съобщи, че се е срещнал с областния управител, с кмета на града, с директора на болницата и началниците на отделенията.Той поясни, че е било предложено да се обединят някои отделения и да се направи оптимизация на административния персонал. Не е предвидено съкращаване на лекари.", "date": "2018.02.22", "title": "Медици от Враца готвят нов протест"}
{"url": "https://news.bg/int-politics/avstriya-zavezhda-delo-sreshtu-stroitelstvoto-na-ruska-aets-v-ungariya.html", "text": "Правителството на Австрия е завело дело в Съда на Европейския съюз срещу решението на Европейската комисия да одобри отпускането на субсидия на Унгария за строителството на нови енергоблокове в АЕЦ \"Пакш-2\". Това съобщиха от Министерството на устойчивото развитие и туризма на Австрия.\"Австрия винаги е била страна, която се е изказвала против ядрената енергия. Трябва да започнем тази борба между Давид и Голиат заради нашите природа и околна среда. За ядрена енергетика няма място в Европа\", отсече Елизабет Кьостингер, която е министър на устойчивото развитие и туризма.По думите ѝ, Австрия предварително е предупредила за подготовката на съдебното дело, като сега изпълнява обещанието си. \"Ние изпълняваме обещанието си, като се противопоставяме на ядрената енергетика. Населението ни подкрепя все повече и повече\", добави министърката.Австрийските власти започнаха подготовката за подаването на иска в Европейския съд по въпроса с изграждането на АЕЦ \"Пакш-2\" в края на миналата година.Будапеща подчерта, че унгарските власти няма да се откажат от проекта за разширяване на атомната електроцентрала, като строителството ще започне по план - през февруари тази година. Освен това на 30 януари премиерът на Унгария Виктор Орбан беше на посещение във Виена, като проведе преговори с канцлера на Австрия Себастиан Курц по темата.Русия и Унгария се договориха за строителството на нови енергоблокове в АЕЦ \"Пакш\" през януари 2014 г. За реализацията на проекта Русия предостави на Унгария държавен заем в размер на 10 млрд. евро. Общата инвестиция за изграждането на два блока се оценява на 12,5 млрд. евро. ", "date": "2018.02.22", "title": "Австрия завежда дело срещу строителството на руска АЕЦ в Унгария"}
{"url": "https://news.bg/world/spacex-s-parva-krachka-kam-ultrabarz-globalen-internet.html", "text": "Американската компания SpaceX изстреля ракета с първите два експериментални сателита за глобален интернет, съобщават световни агенции.Проектът Starlink трябва да осигури бърз интернет и достъп на почти всички хора на Земята.Ракетата Falcon 9 беше изстреляна тази сутрин в 6,17 часа местно време от военновъздушната база \"Вандерберг\" в Калифорния.Пускът беше отложен няколко пъти заради допълнителни проверки и силен вятър.Компанията планира да изстреля повече от 11 000 спътника. Планът на SpaceX е до 2024 г. в ниска орбита да бъдат разположени 11 900 сателита Microsat-2a и Microsat-2b. 4 500 спътника ще бъдат разположени на височина 1 100-1 300 километра, а другите 7 500 на не повече от 346 километра. Те трябва да осигурят интернет със скорост 1 гигабайт в секунда (съответства на стандарта 5G) в целия свят, независимо от местонахождението на абоната. Цената на потребителското оборудване ще е около 200 долара.Ориентировъчната стойност на проекта е 10 милиарда долара, но компанията очаква до 2025 г. услугата да бъде използвана от 40 милиона абонати и да спечели 30 милиарда долара. Интернетът ще започне да се използва, когато бъдат изстреляни 800 сателита. Днес с ракетата на SpaceX беше изнесен в орбита и испански правителствен спътник PAZ, който е предназначен за радиолокационно наблюдение. Сателитът е разработен и изготвен от европейския консорциум Airbus. Апаратът е предназначен за картографиране, мониторинг на околната среда, оценка на състоянието на водните, земните и горските ресурси.", "date": "2018.02.22", "title": "SpaceX с първа крачка към ултрабърз глобален интернет"}
{"url": "https://news.bg/society/listovki-v-zashtita-na-pirin-razdavaha-protestirashti-v-blagoevgrad.html", "text": "Листовки в защита на Пирин раздаваха протестиращи в Благоевград. Техните искания са срещу правителственото решение за промяна плана за управление на НП \"Пирин\". Мотото им бе \"Нека научим повече за Пирин\".\"Не протестираме срещу втори лифт. Протестираме срещу корупцията. Протестираме за законност в държавата. Искаме правителството да спазва законите. Опитваме се да информираме гражданите на Благоевград в какво точно се състои проблемът около Пирин. Това засяга всеки от нас, не само определени хора например, които милеят за природата\", коментираха протестиращи пред БНР.\"Днес не протестираме само в Благоевград. Има още 12 града, които протестират отново. Правителството, явно хората там имат такъв морал и могат да си затварят очите, когато десетки хиляди хора протестират всяка седмица в десетки градове в България и по цял свят\", допълват те.В Бургас също протестираха въпреки дъждовното време, десетки се събраха за девети пореден път на мирен протест в защита на Пирин. В знак на недоволство те разпънаха зелено знаме в защита на българската природа, което символично показва България от птичи поглед.", "date": "2018.02.22", "title": "Листовки в защита на Пирин раздаваха протестиращи в Благоевград"}
