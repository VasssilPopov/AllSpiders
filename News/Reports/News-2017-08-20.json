{"url": "https://news.bg/bulgaria/rumen-radev-pravosadieto-da-osvetli-skandala-ktb.html", "text": "\"Дадох своя дял от осветляването на скандала с Корпоративна търговска банка. Той вече е в ръцете на правосъдието, но господин Цветан Василев може да допринесе много за разрешаването на този скандал, като даде валидни показания и, надявам се, представи доказателства.\" Това заяви днес президентът Румен Радев пред журналисти в град Ахелой, помолен да коментира изпратеното до него писмо от съпругата на банкера Цветан Василев. \"Разбира се, според мен, осветляването на случая с КТБ трябва да стане в един прозрачен и открит публичен процес. Ако господин Василев реши да се завърне в България с тази цел, ще направя всичко възможно за гарантиране на неговата сигурност\", заяви още президентът.Държавният глава припомни, че с оглед на обществените очаквания за изясняване на случая \"КТБ\" е разсекретил и е направил публични стенограмите от дискусиите в президентската институция, посветени на тази тема - нещо, което е било неколкократно отказвано от страна на неговия предшественик. \"България не е президентска република и правомощията на президента по отношение на съдебната власт са изключително ограничени\", добави Румен Радев.В отговор на въпрос за възникналото напрежение след проверките на нивото на шума в курорта Слънчев бряг, държавният глава посочи, че това е пример как законите не се спазват и че институциите не работят достатъчно ефективно. \"Тази сутрин вече чух разумни призиви за диалог. Надявам се, че правителството ще инициира такъв. Чух и министъра на туризма г-жа Ангелкова, надявам се този диалог да бъде успешен, правилата да са ясни предварително и да не се сменят в средата на сезона\", посочи още президентът Румен Радев.В град Ахелой държавният глава проведе работна среща с представители на местните власти. В срещата участваха областният управител на Бургас Вълчо Чолаков, кметът на Община Поморие Иван Алексиев, кметът на град Ахелой Иван Георгиев, народни представители и други, които представиха пред държавния глава проблемите, с които се сблъскват общините. Те повдигнаха въпроса за административна и финансова децентрализация в България и пожелаха да им бъдат предоставени повече възможности за насърчаване на туризма. Кметът на град Ахелой поиска подкрепа от страна на държавните институции за завършването на Исторически комплекс \"Ахелой\". По време на срещата беше представен и проект за изграждането на монумент, посветен на 1100-годишнината от историческата победа на цар Симеон Велики при Ахелой.", "date": "2017.08.20", "title": "Румен Радев: Правосъдието да осветли скандала \"КТБ\""}
{"url": "https://news.bg/world/raketa-udari-mezhdunarodnoto-izlozhenie-v-damask.html", "text": "Няколко души са пострадали при ракетно нападение в близост до Международното изложение в Дамаск, съобщи АФП.Международното бизнес събитие се провежда за първи път след 5-годишна пауза.По информация на репортери на сирийска телевизия, присъствали на изложението, ракетата е ударила близо до входа на комплекса, където се провежда форума.Все още няма официалнни данни за броя на пострадалите при атаката. ДПА посочва, че по първоначална информация атаката е взела 4 жертви, а други 11 души са били ранени. Експлозивът е бил самоделен. Ракетата най-вероятно е била изстреляна от .По информация на АФП при атака са загинали 5 души.\"Подготвяхме се за още посетители, когато чухме експлозията... Видях дим пред входа на изложбената зала\", разказва свидетелят Ияд Джабер.Припомняме, Международното изложение в Дамаск беше най-голямото събитие в икономическия календар на Сирия. За първи път изложението е проведено през 1954 година. Последното провеждане на форума беше през лятото на 2011 година, малко след бунта срещу правителството на президента Башар Асад.Тази година фестивалът беше открит в четвъртък, 17 август. По първоначални планове форумът трябваше да продължи 10 дни.Генералният директор на форума Фарис ал-Картали посочи, че тази година изложение ще има, защото в Сирия вече се усещало спокойствие и стабилност в повечето региони, а изложението било изключително важно за икономиката на страната. По-рано тази седмица Картали сподели и че \"провеждането на събитието тази година трябва да сигнализира за началото на възстановяването на страната\".Представители на САЩ и Европа, които към момента са наложили санкции върху управлението на Асад, не бяха официално поканени да участват в изложението. Все пак на форума присъстваха няколко европейски компании по собствено желание.", "date": "2017.08.20", "title": "Ракета удари Международното изложение в Дамаск"}
{"url": "https://news.bg/society/narushitelite-na-patya-veche-mogat-da-vidyat-globite-si-onlayn.html", "text": "Нарушителите на пътя вече имат възможността да правят проверка за неплатени глоби към КАТ онлайн, .За проверката на неплатени глоби по фишове и актове за установяване на административно нарушение шофьорите трябва да въведат само валиден номер на свидетелството за управление на МПС и ЕГН.От КАТ допълват, че услугата е активна от няколко дни, а базата данни все още се обновявала. Поради това е възможно да няма информация за водачите, които са изкарали книжките си през последната година.Припомняме, от месец август шофьорите вече могат и да плащат глобите си по електронен път.Новата услуга е част от предвидените нови електронни услуги на МВР, които да облекчат административната тежест.", "date": "2017.08.20", "title": "Нарушителите на пътя вече могат да видят глобите си онлайн"}
{"url": "https://news.bg/regions/peshehodets-pochina-sled-intsident-s-motorist-v-sofiya.html", "text": "Пешеходец почина, след като е бил блъснат от моторист в София, съобщи Нова телевизия.Инцидентът е станал на булевард \"Околовръстен път\", между кварталите \"Филиповци\" и \"Люлин\" 4.По случая се знае, че около 13.30 часа на телефон 112 е получен сигнал за инцидент в района на Околовръстното шосе.По първоначални данни човекът е бил блъснат от моторист. Вследствие на удара пешеходецът паднал от мост, намиращ се в района, и починал на място.", "date": "2017.08.20", "title": "Пешеходец почина след инцидент с моторист в София"}
{"url": "https://news.bg/bulgaria/boyan-petrov-tragna-kam-desetiya-si-osemhilyadnik.html", "text": "Боян Петров тръгна към Непал, където планира да покори десетия осемхилядник в кариерата си като алпинист.Петров ще изкачва връх Дхаулагири се намира в Хималаите, Непал. Дхаулагири е седмият по височина връх на Земята.Целта на Петров е да атакува върха в края на месеца, съобщи bTV. Алпинистът възнамерява да направи \"по-бърза атака\", но без да предприема излишни рискове. \"Нямам обратен билет - ще седя докато не го кача\", категоричен бе Петров.Припомняме, преди по-малко от месец алпинистът изкачи върха Гашербрум-2, висок 8 035 метра. Той беше неговият 9-и осемхилядник.В периода от 2009 до 2017 година Петров покори девет осемхилядника - Гашербрум-1 (8068),  (8586), Броуд пик (8047),  (8611), Манаслу (8163),  (8091),  (8463), Нанга Парбат (8126) и Гашербрум-2 (8035).Алпинистът цели да стане първият българин, покорил всичките 14 върха над 8 000 метра в света. До заветната цел остават само още 5 осемхилядника, между които и най-високият връх в света - връх Еверест.", "date": "2017.08.20", "title": "Боян Петров тръгна към десетия си осемхилядник"}
{"url": "https://news.bg/regions/novi-promeni-v-dvizhenieto-na-krastovishteto-na-orlov-most.html", "text": "Нови промени са въведени при преминаването през кръстовището на \"Орлов мост\".Движението по северното платно на булевард \"Цариградско шосе\", в посока Софийски университет \"Св. Климент Охридски\", вече е пуснато. Ремонтните дейности продължават в южното платно, в посока хотел Плиска.По думите на кмета на София Йорданка Фандъкова ремонтните дейности в района би трябвало да приключат до края на следващата седмица.Ремонтни дейности ще се извършат и на участъка от булевард \"Евлоги и Христо Георгиеви\", между Орлов мост и булевард \"Гурко\", съобщи Нова телевизия. налага частични промени на маршрутите на автобуси и тролеи от градския транспорт в София. Промените засят същите линии, движещи се в обратната посока.", "date": "2017.08.20", "title": "Нови промени в движението на кръстовището на \"Орлов мост\""}
{"url": "https://news.bg/world/osvobodiha-pisatelya-kritik-na-erdogan-ot-aresta-v-ispaniya.html", "text": "Испански съд е решил германският писател от турски произход Доган Акханлъ да бъде освободен, съобщи БНР.Припомняме, за ареста на Акханлъ стана ясно през нощта на 19 срещу 20 август. Задържането на писателят е било по искане на Анкара. Той беше арестуван в Гранада със заповед на Интерпол.Искането на ареста на Акханлъ от страна на Анкара е било заради материали на писателя, които били насочени срещу управлението на Ердоган и нарушаването на човешките права в Турция. Той пишел и за убийството на арменския журналист Храт Динк и геноцида над арменците.Малко след ареста на писателя Германия призова Мадрид да не екстрадира писателя обратно в Турция.", "date": "2017.08.20", "title": "Освободиха писателя критик на Ердоган от ареста в Испания"}
{"url": "https://news.bg/world/7-godishniyat-dzhulian-e-sred-zhertvite-na-terora-v-barselona.html", "text": "7-годишното момченце Джулиан Кадман е било убито при , съобщи БиБиСи.Властите в Барселона са потвърдили, че момченцето е измежду жертвите на терора.7-годишният е с двойно гражданство - британско и австралийско. Пристига заедно с майка си, за да присъства на сватба.Снимки на детето бързо заляха социалните мрежи.Припомняме, след терористичния акт в Барселона на 17 август се оказа, че 7-годишно момченце от британски произход е изчезнало. Премиерът на Великобритания Тереза Мей нареди спешно разследване по сигнал за изчезналото момченце.Майката на Джулиан, която е една от пострадалите при атаката, остава в тежко състояние. Бащата на детето е пристигнал в болницата.По информация на испанската медия Mossos полицията в Барселона е идентифицирала още три от жертвите на нападението. Стана ясно, че една от жертвите е именно Джулиян - лице в двойно гражданство - от Австралия и Великобритания. Останалите разпознати лица са от Италия и Белгия.", "date": "2017.08.20", "title": "7-годишният Джулиан е сред жертвите на терора в Барселона"}
{"url": "https://news.bg/regions/nyamalo-seriozni-shteti-ot-pozharite-v-shumen-i-targovishte.html", "text": "Няма сериозни щети от пожарите в областите Шумен и Търговище. Това заяви пред БНР директорът на Дирекцията по горите в Шумен Емил Гелов.По думите на Гелов единственият пожар, който е нанесъл по-големи щети, е този от преди дни в Шуменското плато, където изгоряха 8 дка иглолистни гори.Според Гелов пожарите не са нанесли по-значими щети заради доброто взаимодействие между противопожарните служби и групите за гасене на пожарите.Гелов допълни, че пожарите, възникващи в близост до границите на горски територии, се локализират приоритетно и се потушават преди да навлязат в горите. Фактът, че имало голямо количество широколистни гори, където пожарите не могат да нанесат големи щети, също оказал влияние.В заключение директорът на Дирекцията по горите в Шумен апелира да се спазват мерките за пожарна безопасност.", "date": "2017.08.20", "title": "Нямало сериозни щети от пожарите в Шумен и Търговище"}
{"url": "https://news.bg/regions/nitrati-v-piteynata-voda-na-4-sela-kray-velingrad.html", "text": "Проверка е установила повишено и наднормено съдържание на нитрати в питейната вода в 4 села в община Велинград, съобщи БНР.Става въпрос за селата Патреш, Долна Липница, Поликраище и Драганово.Повишеното съдържание на нитрати е открито само в накой част на село Поликраище. В село Драганово освен по-високо ниво на нитрати е установено и наличие на коли бактерии.Регионалната здравна инспекция е проверила 16 населени места в региона през първата половина на месец август. Към момента няма села, които да са с режим на водата.За същия период в региона са регистрирани 44 случаи на чревни инфекциозни заболявания, но според здравната инспекция това няма връзка с качеството на питейната вода.", "date": "2017.08.20", "title": "Нитрати в питейната вода на 4 села край Велинград"}
{"url": "https://news.bg/education/nedostig-na-uchiteli-vav-veliko-tarnovo.html", "text": "През тази учебна година в област Велико Търново ще има остър недостиг на преподаватели.В учебните заведения в областта са освободили 80 места за педагози, съобщи БНР.Най-много са свободните места за начални учители и възпитатели в занималните.По думите на директора на Регионалното управление на образованието във Велико Търново Розалия Личева от останалите позиции най-много учители се търсят по математика.Свободните позиции са главно в училищата във Велико Търново.Сериозен недостиг от преподаватели имало и в университетите. Липсвали кадри, които да преподават природните науки - биология, физика, химия.Стана ясно още, че училищата в селата Страхилово и Горско Ново село от тази учебна година се закриват. Заповедите за закриването на учебните заведения са обнародвани в \"Държавен вестник\".", "date": "2017.08.20", "title": "Недостиг на учители във Велико Търново"}
{"url": "https://news.bg/regions/pozhar-v-zastrashi-zhitelite-na-kvartal-v-blagoevgrad.html", "text": "Силен пожар е възникнал в Благоевград, съобщи БГНЕС.Пожарът е изпепели четири гаража и постройка в квартал \"Грамада\". Няма информация за пострадали хора.Действията на пожарникарите са предотвратили по-нататъшното разпространение на огъня. Пожарът е застрашавал три къщи.Установено е, че сигналът за пожара е бил подаден около 16 часа. Според сигнала пожарът възникнал във вътрешен двор между къщи на улица \"Дунав\". Към мястото на инцидента са били изпратени два екипа на пожарната.", "date": "2017.08.20", "title": "Пожар застраши жителите на квартал в Благоевград"}
{"url": "https://news.bg/regions/obezvrediha-morskata-mina-na-plazh-koral.html", "text": "Специализираният екип от Пункта за базиране в Бургас е обезвредил намерената морска мина на плаж \"Корал\".Мината е била унищожена в 15 часа.От Министерството на отбраната посочват, че морската мина е от типа \"минен защитник\" и се е намирала на около 30 метра от бреговата линия.Мината е била с диаметър 60 сантиметра. Военното съоръжение се е намирало на дълбочина от 1.40 метра. Миналта е била открита случайно от спасител.Действията на военнослужещите по разузнаване и обезвреждане на обекта бяха ръководени от капитан III ранг Красимир Иванов.По думите на Атанас Русев, който е присъствал на плажа по време на операцията, действията на военнослужещите били изключително професионални.Русев заяви пред БНР, че не целия плажът е бил евакуиран. \"Беше отцепена една част, която е около 400 метра радиус около мястото\", добави той. Военните установили вида на мината и преценили какъв експлозив да сложат, за да я унищожат.", "date": "2017.08.20", "title": "Обезвредиха морската мина на плаж \"Корал\""}
{"url": "https://news.bg/regions/pozharnikar-zagina-kray-chepelare.html", "text": "Пожарникар е починал край Чепеларе, съобщи Нова телевизия.Установено е, че 33-годишният огнеборец е бил затиснат от паднало дърво в местност край Чепеларе.Информацията за инцидента е била потвърдена от служители на местната администрация.По първоначална информация злополуката е станала при добив на дърва за огрев.", "date": "2017.08.20", "title": "Пожарникар загина край Чепеларе"}
{"url": "https://news.bg/world/helikopter-se-razbi-v-portugaliya.html", "text": "Пилот на хеликоптер загина в Португалия. Той е изпълнявал мисия по гасене на пожар край Кабрил, предаде АП.Агенцията се позовава на Гражданска защита.Инцидентът е станал в Северна Португалия. Този хеликоптер участваше в потушаването на пожар в района Кабрил.Той се е разбил, след като закачил електрически далекопровод и се запалил, уточниха властите.Те разследват причините за катастрофата.", "date": "2017.08.20", "title": "Хеликоптер се разби в Португалия"}
{"url": "https://news.bg/world/merkel-gotvi-reforma-za-politsiyata-v-germaniya.html", "text": "Полицията в Германия е изправена пред реформа. Това заяви в интервю за Ер Те Ел канцлерът Ангела Меркел.Провеждането на срещата на Г-20 в Хамбург е извадила на дневен ред нуждата за уеднаквяване на методите на действие и техниката на полицията в 16-те германски провинции.Хората не разбират защо видеонаблюдението, полицейските проверки и техниката са различни в отделните провинции, аргументира се Ангела Меркел.Тя обеща промените да се правят след разговори с премиерите на регионалните правителства.", "date": "2017.08.20", "title": "Меркел готви реформа за полицията в Германия"}
{"url": "https://news.bg/regions/katastrofa-na-am-trakiya-1.html", "text": "Към 17.50 часа движението по АМ \"Тракия\" в посока Бургас, при 255-и километър, е било нормализирано.В района беше възникнало пътнотранспортно произшествие, поради което бяха блокирани активната и скоростна лента на магистралата.Предвижването се осъществяваше само в скоростната лента на движение.", "date": "2017.08.20", "title": "Катастрофа на АМ \"Тракия\""}
{"url": "https://news.bg/world/kolata-ot-kambrils-e-zabelyazana-vav-frantsiya.html", "text": "Автомобилът Audi A3, който беше използван от терористите в испанския Камбрилс, преди седмица е бил засечен от радар във Франция, предава в. \"Паризиен\".Властите все пак не смятат, че има връзка между радикални групировки в Испания и Франция. Испанската полиция продължава да работи по разплитането на инцидента.При атентат в Барселона загинаха 14 души, а други 130 бяха ранени.", "date": "2017.08.20", "title": "Колата от Камбрилс е забелязана във Франция"}
{"url": "https://news.bg/culture/pochina-dzheri-lyuis.html", "text": "Известният холивудски актьор Джери Люис е починал на 91 година. Това съобщава \"Холивуд рипортър\".Роден е през 1926 година. Той е най-известен с комедийните скечове, които изпълнява на сцена, по радиостанциите, на телевизионния и кино екрани.Първоначално набира слава в създадения през 1946 година комедиен дует с Дийн Мартин, който става широко популярен под името \"Мартин енд Люис\". Освен собственото шоу в нощните клубове, дуетът участва и в комедийна филмова поредица на студиото Парамаунт Пикчърс.На по-късен етап в кариерата му, световна слава добиват ролите му във филма на Мартин Скорсезе - Кралят на комедията, където си партнира с Робърт Де Ниро и филма на Емир Кустурица - Аризонска мечта, където е заедно с Джони Деп и Фей Дънауей.Джери Люис е награждаван многократно с най-различни авторитетни награди. Той е водещ на церемониите по връчване на наградите на филмовата академия на САЩ през 1955, 1956 и 1958 година.Люис има две звезди на холивудската Алея на славата.", "date": "2017.08.20", "title": "Почина Джери Люис"}
{"url": "https://news.bg/bulgaria/rumen-radev-bez-silna-armiya-istoriyata-ryadko-dava-shans-na-narodite.html", "text": "\"Единадесет века на тази дата почитаме победата на българските воини, нанесли решително поражение на могъщата Византия. Триумфът на бойното поле носи заслужено самочувствие, но днес не честваме само надмощието на българското оръжие. Победата край река Ахелой бе решаваща за бъдещето на българската държавност. Тя съхрани и затвърди онзи невиждан културен възход на България, оставил диря в летописа на европейската цивилизация\". Това заяви президентът Румен Радев, който участва в националното отбелязване на 1100-годишнината от победата на цар Симеон Велики над византийската армия при река Ахелой.Президентът беше категоричен, че Златният век на цар Симеон става възможен, защото България успява да отстои своето място на Балканите със силата на българския меч и да се превърне в една от първите европейски сили. \"Без силна армия Историята рядко дава шанс на народите. За да има разцвет е нужна свобода, за да съхраниш свободата е нужна сила и воля. Нужно е единение\", посочи още държавният глава и добави, че независимо от смяната на епохите, тази историческа максима е непреходна.В изказването си на церемонията държавният глава подчерта, че цар Симеон ще остане завинаги в нашата история с прозвището \"Велики\" - но не само като велик пълководец, а и като мъдър владетел и просветен държавник и съзидател.По-рано президентът и върховен главнокомандващ Въоръжените сили Румен Радев прие почетния строй на представителните части на Българската армия, построени пред паметника на цар Симеон Велики по случай 1100 години от историческата победа на българските войски, и се включи в празничното шествие до паметника на средновековния български владетел. На стадион \"Ахелой\" сдружение \"Авитохол\" и доброволци от цяла България проведоха и възстановката на една от най-големите битки в историята на Средновековна Европа.", "date": "2017.08.20", "title": "Румен Радев: Без силна армия Историята рядко дава шанс на народите"}
{"url": "https://news.bg/world/desetki-zhertvi-pri-avioudarite-v-raka-i-hasaka.html", "text": "Най-малко 80 души са загинали при ударите на американската авиация по цели на Ислямска държава в района на град Рака и провинция Хасака, съобщава АП.При селището Джазаа американската авиация е атакувала джамия по време на молитва. Загинали са 41 души, има и ранени.От 6 юни подкрепяната на Белия дом сирийска опозиция се опитва да превземе ключовия на река Ефрат град Ракка.", "date": "2017.08.20", "title": "Десетки жертви при авиоударите в Рака и Хасака"}
{"url": "https://news.bg/crime/nap-zatvori-baseyn-vav-velingrad-zaradi-kasova-belezhka.html", "text": "Проверка на НАП запечата популярен градски басейн с ресторант във Велинград. Причината за затварянето на заведението била неиздадена касова бележка.Инспекторите дали няколко часа време на търговеца, за да може да изнесе хранителните продукти от ресторанта, преди да запечатат входовете със забранителни лепенки.Фирмата ще получи и глоба за неиздадения касов бон, а плажът ще е запечатан за между 2 до 4 седмици.Заради неиздаване на касови бележки до момента са затворени почти 2000 обекта, а от тях близо 120 са по Черноморието.Оказва се, че оборотите на търговските обекти по цялото Черноморие са се увеличили с над 100 млн. лв. през юли 2017 г. в сравнение със същия период на миналата година, предварителните данни сочат, че оборотите в летните курорти през август се очаква да достигнат 1 млрд лв.От началото на летния сезон до сега по цялото Черноморие са извършени общо 11 000 проверки, но освен тях инспекторите на НАП следят за спазването на закона и във вътрешността на страната, където са извършени други близо 20 000.", "date": "2017.08.20", "title": "НАП затвори басейн във Велинград заради касова бележка"}
{"url": "https://news.bg/int-politics/7-raneni-pri-intsident-v-sidni.html", "text": "Седем души са били ранени при катастрофа в северно предградие на австралийския град Сидни, предаде \"Гардиън\".Една от тях е в тежко състояние. Сред ранените има и бебе, но състоянието му е стабилно. Кола се е врязала в пешеходци на оживена улица.Задържан е шофьорът и според полицията той оказва пълно съдействие на разследващите. Полицията изключва версията терористичен акт. Вероятно здравословни проблеми са довели до инцидента. Припомняме, че през последните седмици терор окървави Русия, Финландия и Испания. ", "date": "2017.08.20", "title": "7 ранени при инцидент в Сидни "}
{"url": "https://news.bg/int-politics/ispaniya-arestuva-kritik-na-erdogan.html", "text": "Испанските власти са задържали критик на управлението на турския президент Реджеп Ердоган, предаде BBC. Става въпрос за турския писател Доган Акханлъ.Арестът е извършен в Гранада по искане на Анкара. Известно е, че той е писал за нарушаването на човешките права в Турция, убийството на арменския журналист Храт Динк и геноцида над арменците. Германски политици осъдиха ареста като политически и тревожен знак за неограничената власт на турските управляващи. Те призоваха Мадрид да не екстрадира писателя в Турция. След опита за преврат преди година Турция арестува или отстрани от постовете им стотици хиляди души на всякакви постове в страната. Чистката продължава и до сега. Вината бе хвърлена върху духовника в изгнание Фетуллах Гюлен. Също така бе наложено извънредно положение, удължавано на няколко пъти. ", "date": "2017.08.20", "title": "Испания арестува критик на Ердоган "}
{"url": "https://news.bg/health/dezinfektsiya-na-kashti-v-lukovit-sled-bum-na-hepatit-a.html", "text": "Община Луковит е извършила огнищна дезинфекция в 59 къщи и дворове в квартал \"Изток\". Това съобщиха от общинската администрация, цитирани от БНР.Крайната мярка е предприета след предписание на Регионалната здравна инспекция в Ловеч по повод големия брой заразени деца с остър вирусен хепатит тип А.Припомняме, че по-рано през месеца беше съобщено за бум на заболелите от хепатит А в ромския квартал \"Изток\". Според данните, регистрираните случаи бяха повече от 60. Сградите и дворовете са на 11 улици. В много от семействата има по двама или дори повече заболели. Болните се хоспитализират в Инфекциозното отделение на ловешката болница.", "date": "2017.08.20", "title": "Дезинфекция на къщи в Луковит след бум на хепатит А"}
{"url": "https://news.bg/disasters/hilyadi-sa-zhertvite-na-svlachishteto-v-siera-leone.html", "text": "Хиляди са вероятните жертви на свлачището в Сиера Леоне. По-рано бе съобщено, че те са най-малко 400, но по последни данни са не по-малко от 1000 души, предаде \"Индипендънт\".Вероятно телата на много от загиналите няма да бъдат намерени. Стана ясно, че изчезналите са най-малко 600 души.Също така идентифицирането на много от жертвите на бедствието е силно затруднено. Властите се опасяват и от избухването на епидемия от холера. ", "date": "2017.08.20", "title": "Хиляди са жертвите на свлачището в Сиера Леоне "}
{"url": "https://news.bg/weather/slanchevo-v-nedelya-ochakva-se-dazhd-v-ponedelik.html", "text": "Времето днес отново ще бъде слънчево и горещо, съобщават от Националния институт по метеорология и хидрология. В страната ще духа слаб вятър. В Източна Европа и Дунавската равнина вятърът ще бъде до умерен от изток-североизток.Максималните температури са между 30 - 35 градуса, в крайните югозападни райони до 38 градуса по Целзий.Атмосферното налягане ще бъде около средното за август.Времето в първия работен ден от седмицата в столицата ще бъде облачно и със слаб дъжд. Температурите в София ще са между 17 и 23 градуса.За тези, които ще се намират на Черноморския бряг в понеделник, времето ще остане топло, но се очаква дъжд с гръмотевици.", "date": "2017.08.20", "title": "Слънчево в неделя, очаква се дъжд в понеделик"}
{"url": "https://news.bg/comments/i-vse-pak-es-i-rusiya-mogat-da-si-stisnat-ratsete.html", "text": "От десетилетие насам нарастващото геополитическо напрежение е надвиснало като дамоклев меч над Европейския съюз: финансовата криза от 2008 г., бежанската криза, украинския конфликт, Брекзит, избирането на Доналд Тръмп в Белия дом, което кара Брюксел и Вашингтон да заемат диаметрално противоположни позиции по много въпроси. Това ударно връщане към геополитическата действителност се изразява конкретно в безпрецедентно покачване на напрежението между Запада и Русия след края на Студената война.Въпреки това, комбинация от три фактора би позволила на европейците да намерят, по един положителен начин, пътя на собствената си съдба, в известен смисъл \"един голистки път\", между Запада и Изтока, прогнозира фрeнският всекидневник Le Figaro.Първо , \"атлантическите революции\" на Вашингтон и Лондон дават възможност на европейците да управляват собствената си съдба, включително и в областта на сигурността. След това, избирането на Еманюел Макрон, което възпря популистката вълна в Европа, както и вероятното преизбиране на Ангела Меркел за канцлер през септември тази година, ще дадат на Европа двигателят, който й липсваше: солидна френско-германска двойка. И накрая, Русия, която успя да защити стратегическите си цели в Украйна и Сирия, вече разбира, в навечерието на президентските избори през 2018 г., че една силна външна политика трябва да се основава и на солиден икономически растеж.През май Ангела Меркел каза същото след срещата на върха на Г-7 в Таормина: \" Времената, в които можехме изцяло да разчитаме един на друг, отчасти са отминали. Ние, европейците, наистина трябва да вземем съдбата си в свои ръце.\" Избирането на Еманюел Макрон също даде нов импулс на Европа, лансирайки така чаканите от Берлин реформи и приемайки Владимир Путин във Версай за нови разговори с нашия руски партньор.От друга страна, обнародваните на 2 август от САЩ санкции срещу Русия, убедихa европейците, че трябва да бъде определена нова стратегическа насока. Въпреки мнението на Брюксел, Вашингтон предприе поредица от санкции, които биха могли да засегнат европейските компании. Тези нови санкции ще позволят на Вашингтон да налага глоби, банкови ограничения и да отхвърля покани за търг от чужбина на европейски компании, които ще участват в изграждането на руски газопроводи или които ще използват долара като валута при сделки с Русия. Де факто, тези санкции биха забранили на европейските компании, ангажирани с инфраструктурни проекти в Русия, да продължат дейността си в Съединенитe щати.Франция, вече попарена от санкциите срещу BNP Paribas, която заради неспазване на американските санкции за търговия със Судан, Иран и Куба, трябваше да плати 9 милиарда евро на финансовото министерство на САЩ през 2014 г., има да защитава интереси. Вашингтон използва санкциите като извънтериториално законодателство в ущърб на европейските компании и в полза на американските интереси. Тези нови санкции са насочени към редица европейски енергийни компании, както и газопроводни проекти като \"Северен поток 2\". Финансиран частично от Engie, \"Северен поток 2\" трябва да доставя руски газ до Европа през Германия, докато американците планират да изнасят шистов газ на по-висока цена в Европа.В този контекст Европейският съюз, под ръководството на френско-германската двойка, трябва да намери пътя към един откровен и конструктивен диалог с Москва, с която споделяме многобройни политически, икономически, търговски и енергийни интереси, както и да улесни инициативите в тази посока.Първоначално възобновяването на този диалог може да се осъществи по повод срещата на върха \"ЕС - Русия\", която ще приеме пътна карта за конкретни проекти за създаването, както навремето обяви Жан Моне, на солидарност де факто. Тази солидарност \"де факто\" би обхванала реализацията на съвместни енергийни проекти, но също и сътрудничеството на хранително-вкусовата промишленост и космическата индустрия. В този контекст би следвало ЕС да бъде благоразположен към търговското сътрудничество, което в момента е в ход, като Северен поток 2 и Ямал, и да не подчинява реализацията им на чисто политически съображения.На второ място, руско-европейските отношения могат да бъдат доразвити с провеждането на нова Конференция за сигурност и сътрудничество в Европа, която през 1975 г. е била в основата и на перестройката. Конференцията, която би могла да се проведе в Хелзинки, както и първата, може да разгледа въпроса за споразумение за свободна търговия ЕС - Русия и сътрудничество в сферата на сигурността. Брюксел и Москва могат да подпишат нов Заключителен акт от Хелзинки, който ще позволи да се завърши на сигурно и спокойно изграждането на практическа солидарност в едно общо географскo пространство, простиращо се от Брест до Владивосток.", "date": "2017.08.20", "title": "И все пак, ЕС и Русия могат да си стиснат ръцете"}
{"url": "https://news.bg/politics/glasuvat-na-referendum-v-chernevo.html", "text": "В село Чернево днес гласуват на референдум, съобщава БНР. Жителите на селото във варненската община Суворово, ще решават дали да се създаде депо за неопасни отпадъци в землището на селото. Референдумът е поискат от над 600 от всички 1207 души, които имат право на глас.Технологията на гласуването беше обяснена и в двете секции в читалището на селото от Валентин Георгиев - Председателят на Инициативния комитет за провеждане на референдума.\"Отговорът е с \"да\" или \"не\".Въпросът е \"Подкрепяте ли местната власт да не допуска изграждането на депо за неопасни отпадъци, генерирани от \"Девиен АД\" и рекултивация. Жителите, които не желаят, отговарят с \"да\", тъй като ние подкрепяме местните власти да си свършат работата\", обяснява пред националното радио Председателят на Инициативния комитет", "date": "2017.08.20", "title": "Гласуват на референдум в Чернево"}
{"url": "https://news.bg/crime/simeonov-se-darzhi-kato-agresiven-konkurent-smyata-direktor-ot-slanchev-bryag.html", "text": "Поведението на вицепремиера Валери Симеонов в последните седмици прилича повече на поведение на агресивен конкурент от бизнеса, отколкото на правителствен представител. Това заяви Иван Дончев, съуправляващ директор на комплекс в \"Слънчев бряг\" пред Нова телевизия във връзка с проверките на вицепремиера Симеонов.По думите на Дончев протестите в \"Слънчев бряг\" са с цел да се потърси реакция от страна на държавата.\"Искаме да се получи диалог между държавата и бизнеса, да се изслушат внимателно предложенията и препоръките на двете страни и да се стигне до консенсус по отношение на развитие на курорта \"Слънчев бряг\", допълни Дончев. Дончев каза още, че загубите не са само за заведенията.\"Хотелиери имат купища пропаднали резервации, защото тези две събития от Solar Summer fest бяха отменение\", подчерта Дончев.", "date": "2017.08.20", "title": "Симеонов се държи като агресивен конкурент, смята директор от \"Слънчев Бряг\""}
{"url": "https://news.bg/politics/ravnosmetkata-ot-aktsiya-tishina-na-simeonov-drugoto-lyato.html", "text": "Мислим за диалог и за това да се намери баланса. Всеки трябва да спазва закона и правилата, но проверките по Черноморието не трябва да пречат на туризма. Това заяви министърът на туризма Николина Ангелкова по Нова телевизия във връзка с акция \"Тишина\" и последвалите протестите в Слънчев бряг. Ангелкова допълни, че следващата седмица ще бъдат направени срещи по места с представители на бизнеса и работници.Равносметката от създавалата се ситуация ще може да я видим и следващото лято, коментира още Ангелкова. По думите й, всички тези спорадични прояви се отразяват върху имиджа на туризма.Важно е да се реши статута на националните курорти, каза Ангелкова. Тя уточни, че в момента няма разлика между национален курорт и община.По думите на Ангелкова акцията на Валери Симеонов не е била координирана с нея. Министърът на туризма допълни, че все още не е разговаряла с вицепремиера Симеонов относно акцията.Ангелкова заяви, че не разбира защо хората протестират на . Тя поясни, че е била на една проверка там и то през деня. По думите й проверката е минала спокойно. Ангелкова заяви, че е създадена работна група, която работи за създаването на правила за къмпингуването. През септември се очаква групата да е готова с конкретни предложения, уточни министърът на туризма.Министърът на отбраната Красимир Каракачанов се включи по телефон по Нова телевизия и заяви, че репортажите, които се пускат относно протестите на собственици на заведения и техните работници в Слънчев бряг, са едностранчиви.\"Кое е по-важно за българския туризъм? Четири заведения, без да коментирам кои са собствениците им?\", коментира Каракачанов. Няма такъв статут курорт за купон, посочи Каракачанов.", "date": "2017.08.20", "title": "Равносметката от акция \"тишина\" на Симеонов - другото лято"}
{"url": "https://news.bg/bulgaria/chez-podmenya-4-kilometrov-kabel-v-stolitsata.html", "text": "ЧЕЗ Разпределение България подменя ключов кабел 110 kV в София. Дължината на проводника е близо 4 километра и той захранва почти 40 хил. домакинства в 45 квартала в районите Триадица, Красно село, Средец, Лозенец, Красна поляна, Възраждане, Илинден, Младост и Искър. Проектът е на стойност 3,2 млн. лева и цели да подобри сигурността на електрозахранването в 9 столични района.По време на реконструкцията кабелът ще бъде изключен и две подстанции ще преминат на едностранно захранване. По време на ремонта са възможни временни прекъсвания и смущения на електрозахранването в същите райони.\"Трасето, по което ще се подменя кабелът е изключително сложно, но ние сме взели необходимите мерки нашите подизпълнители да сведат неудобствата за гражданите до минимум\", каза Томаш Пецка, главен директор \"Управление на активите\", ЧЕЗ Разпределение България.Подмяната на стария кабел стартира на 15 август и се очаква да приключи в края на октомври. Ремонтът ще протече на няколко етапа, за да се ограничат смущенията за клиентите.", "date": "2017.08.20", "title": "ЧЕЗ подменя 4-километров кабел в столицата"}
{"url": "https://news.bg/world/barselona-i-sagrada-familiya-skarbyat-za-zhertvite-na-napadeniyata.html", "text": "Меса в памет на жертвите от атентатите в Барселона и Камбрилс се проведе в катедралата \"Саграда фамилия\". Църковното служение се предава пряко по телевизионния канал \"24 часа\".Присъстват кралят на Испания със съпругата си Филип и Летисия, премиерът Мариано Рахой, кметът на Барселона, представители на правителството и др.Извънредни мерки за сигурност са взети около прочутата катедрала, както и в центъра на Барселона, където в четвъртък вечерта ван премина с висока скорост по туристическата и търговска улица \"Рамбла\". Терористичната атака взе 14 жертви, 130 бяха ранени, като и до този момент 50 души са за лечение в болници. Малко по-късно при друго терористично нападение беше осъществено в Камбрилс.Тази сутрин испанските служби обявиха и че именно катедралата \"Саграда фамилия\" е била цел на джихадистите като символ не само на Барселона, но и на цяла Испания.По информация на \"Еспаньол\" терористите щели да заложат експлозиви до катедралата и на бул. \"Рамбла\". Третата избрана точка не е известна, но се предполага, че е било градското пристанище.Вестникът отбелязва, че вероятно плановете им били осуетени от взрива в къща в Алканар (Каталуния) - предполагаемо скривалище на терористите.След това те били принудени да сменят тактиката и вместо да взривяват, извършили нападение с микробус на \"Рамбла\".Според разследването до момента организацията на терористите е включвала 12 души. Четири от тях са арестувани, петима бяха ликвидирани при атаката в Камбрилс. Двама или трима са загинали още при взрива в жилищен дом в Алканар в сряда, където терористите са подготвяли бомба. На този етап разследването издирва един човек.Нападението в Барселона е осъществено от 22-годишния Юнес Абу Якуб, живееш в Рипол. Не се изключва версията, че след атаката в центъра на Барселона именно той е откраднал автомобил и е убил шофьора му - трупът на испанеца бе открито от полицията в петък.", "date": "2017.08.20", "title": "Барселона и \"Саграда фамилия\" скърбят за жертвите на нападенията"}
{"url": "https://news.bg/world/irak-napada-islyamska-darzhava-za-da-si-otvoyuva-tel-afar.html", "text": "Ирак започна операцията за завоюването обратно на град Тал Афар от ислямската държава, каза иракският премиер, съобщава АП.Тал Афар, който се намира източно от Мосул, и околността са една от последните ключови територията на ИДИЛ, след обявяването на победата през юли в Мосул, втория по големина град в страната.Градът, на около 150 километра източно от сирийската граница, се намира по главен път, който някога е бил ключов маршрут за доставка на Ислямска държава.\"Градът Тал Афар ще бъде освободен и ще се присъедини към всички освободени градове\", заяви премиерът Хайдер ал-Абади.Ал-Абади съобщи, че посланието му към Ислямска държава е \"Или се предадете, или умрете.\"По-голямата част от иранските шиитски полицаи до голяма степен останаха извън операцията за Мосул, но обещаха да играят по-голяма роля в битката за Тал Афар.Засилените въздушни атаки и натрупване на войски вече принудиха десетки хиляди да напуснат Тал Афар, заплашвайки да съсипят града.Според Организацията на обединените нации около 49 000 души са избягали от района на Тел Афар от април.", "date": "2017.08.20", "title": "Ирак напада Ислямска държава, за да си отвоюва Тел Афар"}
{"url": "https://news.bg/world/turskite-vlasti-prodalzhavat-da-se-boryat-s-idil.html", "text": "Двама души са задържани от спецчастите на истанбулската полиция, съобщава БНР. Заловените мъже са заподозрени, че са членове на групировката Ислямска държава.Мъжете са влезли в Турция като преди това са били в сирийския град Ракка. При ареста им в квартал Бейликдюзю са били открити оръжия. Властите в Турция са иззели от тях пушка-помпа, 2 пистолета и маскировъчни дрехи.Припомняме вчера, 19 август, един заподозрян за връзки с \"Ислямска държава\" беше убит, а други четирима бяха задържани.При съвместна операция на разузнавателната служба МИТ, полицията и жандармерията в пограничната със Сирия област Хатай са спрени трима турци и двама сирийци, пътували заедно в автомобил. От тях четирима от пътници са се предали, но един е опитал да избяга, след което е бил прострелян и по-късно е починал в болница.", "date": "2017.08.20", "title": "Турските власти продължават да се борят с ИДИЛ"}
{"url": "https://news.bg/int-politics/poveche-proverki-pri-naemane-na-koli-obmislya-velikobritaniya.html", "text": "Властите във Великобритания обмислят въвеждането на допълнителни проверки при наемане на автомобили. Новите правила се обмислят като допълнителна мярка в борбата с тероризма след атаките в Барселона от четвъртък, пише Telegraph.Както отбелязва изданието, британските министри са изключително обезпокоени от това колко всъщност е просто да се наеме автомобил, с който да се извърши терористично нападение срещу мирни граждани и пешеходци.Чиновници от министерството на вътрешните работи са провели среща с представители на сектора за логистични услуги и са обсъдили въвеждането на по-строги мерки. До съгласие за въвеждане на допълнителните мерки обаче не е стигнало.От вътрешното ведомство на Великобритания са поръчали на администрацията да изучи възможните административни марки, които да се вземат, за да се попречи на терористи да наемат автомобили.В момента проверките минават в три етапа - проверки на шофьора за платежоспособност, застраховка и правоуправление.Информацията, която се събира от фирмите за отдаване на автомобили под наем, включва имена, адрес и финансови данни. Така в бъдеще на фирмите най-вероятно ще им се налага да правят проверки и в базата данни за издирване на лица, осъществили престъпления. Освен това от шофьорите може да се иска да предоставят допълнителни данни, които да удостоверяват тяхната благонадеждност.По думите на Тоби Постън, секретар на Асоциацията на наемния транспорт, секторът разглежда възможностите за обмен на данни с властите, така че да може да се осъществи връзка с базата данни на Министерството на вътрешните работи за лица, заподозрени за тероризъм.Припомняме, в четвъртък ван с висока скорост . Загинаха 14 души, ранени бяха над 100, като все още 50 пострадали се намират в болница. беше осъществено и преди 2 месеца в Лондон.Терористичните атаки с автомобил започнаха да се използват от терористи в Европа при нападението в Ница навръх националния празник на Франция преди година. Последваха такива атаки и в Германия по време на Коледните празници.", "date": "2017.08.20", "title": "Повече проверки при наемане на коли обмисля Великобритания"}
{"url": "https://news.bg/regions/obezvrezhdat-stara-morska-mina-namerena-kray-plazh-koral.html", "text": "Специализиран екип от Военноморските сили на България разузнава и обезврежда морска мина, намерена във водите край плаж Корал, община Царево.От Министерството на отбраната информираха, че мината е била открита по-рано днес. Специализираният екип от Пункта за базиране Бургас се е отправил около 13.00 часа към плаж Корал. Ръководител на екипа е капитан III ранг Красимир Иванов.По първоначални данни мината е с диаметър 60 сантиметра и се намира на около 30 метра от бреговата линия на плак Корал. Военното съоръжение се намира на дълбочина от 1.40 метра.Военнослужещите са оборудвани с водолазна екипировка и първоначално ще извършат разузнавателни дейности около и на обекта. След това ще се предприемат необходимите действия за обезвреждането на морската мина.", "date": "2017.08.20", "title": "Обезвреждат стара морска мина, намерена край плаж \"Корал\""}
{"url": "https://news.bg/economics/tsenata-na-zelenchutsite-pada-a-mesoto-e-stabilno.html", "text": "Информацията на Държавната комисия по стоковите борси и тържищата сочи, че показателят, който индексира цените на храните на едро се е понижил с половин процент тази седмица. Промяната на стойностите е с 0,46 на сто.Цената на доматите, отглеждани в оранжерии тази седмица е 0,98 лева за килограм, а спадът е с 18, 3%. Поевтиняването при градинските домати е двойно по-малко, те променят цената си с 9,6 на сто и един килограм от тях струва 85 ст. Понижаването в цената на краставиците от оранжерии е значително по-малко, то е 1,6%, а цената им е 1,20 лв. за килограм.Картофите поевтиняват с 18,09 процента и се търгуват по 0,44 лева за килограм на едро. Цената на морковите е 0,62 лева за килограм, а намалението е малко над 18%. На едро зелените чушки се продават по 0,78 лева за килограм и там има намаление на цената с 23,5 процента.Риба Скумрия, олиото и маслото запазват цената си идентична. Под един процент разлика в цената е промяната при ориза, кашкавала, пилешкото месо и нетрайните колбаси.От плодовете цената на дините пада с 10,7 на сто до 0,25 лева за килограм, на пъпешите стига 70 стотинки килограма с намаление от 9,1 на сто. Ябълките поскъпват с 0,6 на сто, цената на лимоните се повишава с почти 5%.", "date": "2017.08.20", "title": "Цената на зеленчуците пада, а месото е стабилно "}
{"url": "https://news.bg/press/bryuksel-ni-alarmira-za-500-kg-yaychen-prah-s-otrova-v-balgariya-protestat-v-slanchev-bryag-tehno-parti-na-parking.html", "text": "Опасна партида. \"Монитор\":Брюксел ни алармира за 500 кг яйчен прах с отрова в България В България е получена нотификация за партида яйчен прах с наличие на опасното вещество фипронил. Пратката е близо 500 кг е с произход от Германия, съобщиха от Българската агенция по безопасност на храните (БАБХ).Контролното ведомство твърди, че е предприело действия по установяване на наличните количества от продукта в страната и евентуалното му изтегляне при наличие в търговската мрежа. При констатиране на налични количества в търговската мрежа те ще бъдат изтеглени от пазара, а потребителите ще бъдат информирани своевременно. Яйченият прах се използва основно в сладкарската и кулинарната индустрия, припомнят експерти. Протест. \"Сега\":Протестът в Слънчев бряг - техно парти на паркинг Протестът срещу акциите за шума на вицепремиера Валери Симеонов в Слънчев бряг протича под формата на техно парти на паркинга пред дискотека, предаде \"Фокус\". Протестиращите настояват за оставката на вицепремиера. Те носят плакати с надписи \"Г-н Симеонов, не ни гонете към Гърция. Искаме да работим в България!\", \"Слънчев бряг е парти дестинация! Кога ще стигнете до тази констатация?\", \"На калпав политик децибелите са му виновни\", \"Правете си проверките, но не убивайте туризма\".Преди дни над 600 души блокираха централен булевард и входа на комплекса \"Слънчев бряг\", разказва \"Дарик\". Те протестираха срещу организираните от Симеонов среднощни акции, при една от които беше иззета озвучителна техника на заведение. Трус.\"Сега\":3.1 по Рихтер край СтражицаЗеметресение с магнитуд 3.1 по скалата на Рихтер е регистрирано близо до Стражица, предаде БГНЕС. Земният трус е усетен в 16.19 ч. с епицентър на 6 км югоизточно от Стражица, на 33 км източно от Велико Търново, с дълбочина 2 км, уточниха от Европейския сеизмологичен център. Според Геофизичния институт на БАН земетресението е с магнитуд 2.8 по Рихтер и е с епицентър между селата Бракница, Мирово и Ново градище и дълбочина 0.6 км. Няма данни за материални щети. Пожари. \"Монитор\":Екстремна опасност от пожари в няколко области, овладяха огъня в Сакар планина Екстремален e индексът за пожароопасност в 9 области на страната за 19 август, сочи справка на сайта на Националния институт по метеорология и хидрология (НИМХ) към Българската академия на науките. Най-високата степен на опасност от пожари е в сила за областите: Благоевград, Пазарджик, Пловдив, Стара Загора, Сливен, Хасково, Ямбол, Бургас, Варна. Там е възможно възникване на бързо разпространяващи се, много силни и трудни за овладяване пожари.Пожарът, който бушува 4 дни в Сакар планина, е локализиран. През нощта имаше отделни тлеещи огнища.Изпепелени са хиляди декари смесена гора. Теренът е ловен и вероятно има загинали и диви животни. ", "date": "2017.08.20", "title": "Брюксел ни алармира за 500 кг яйчен прах с отрова в България; Протестът в Слънчев бряг - техно парти на паркинг"}
{"url": "https://news.bg/int-politics/parlamentat-na-venetsuela-othvarli-ukaza-za-otnetite-pravomoshtiya.html", "text": "Парламентът на Венецуела, който е доминиран от представители на опозицията, се противопостави официално на решението, с което по-рано му бяха отнети правомощията, предаде АП. Много чуждестранни дипломати са присъствали на специалната сесия, за да изразят подкрепата си.Депутати са заявили, че ще трябва да бъдат изкарани навън с куршуми, но ще защитават с всички средства и доколкото могат пространството, предоставено им от венецуелския народ. Припомняме, че новосъздадената конституционна асамблея Представителите в новия орган бяха определени на изборите в края на юли, белязани от многобройни нарушения, сплашване и насилие. Избраните са почти изцяло привърженици на президента Мадуро, обвиняван, че се стреми да установи диктатура в страната.Опозицията бойкотира вота. Десетки държави отказаха да признаят резултатите от него.Парламентите на 9 страни - Аржентина, Бразилия, Испания, Канада, Коста Рика, Мексико, Панама, Перу и Чили осъдиха подкопаването на конституционния редв страната.", "date": "2017.08.20", "title": "Парламентът на Венецуела отхвърли указа за отнетите правомощия"}
{"url": "https://news.bg/world/siriya-i-rusiya-zaedno-sreshtu-opitite-na-zapada-za-hegemoniya-v-blizkiya-iztok.html", "text": "Президентът на Сирия Башар Асад заяви, че Сирия и Русия заедно ще се противопоставят на \"опитите на Запада да установи хегемония\" в Близкия изток, предаде ТАСС.Според Асад принципната позиция, която Сирия е заела, за да защити националния си суверенитет, е станала причина за войната срещу държавата.По време на дипломатическа среща във външното министерство на Сирия Асад подчерта, че \"сирийските граждани са платили скъпо за провала на заговора на Запада и \"Брятата мюсюлмани\", но цената на съпротивата е по-малка от тази на капитулацията\".По думите на Асад битката не е свършила, а \"сегашните хуманитарни инициативи са насочени към постигането на това, което терористите не могат\". Президентът на Сирия продължи, че Сирия, Русия и Иран са направили \"голям принос за успешните действия срещу терористите\".По адрес на Русия и Иран Асад обяви, че Сирия се гордее с \"тежката подкрепа, която нашите приятели и братя ни осигуряват в борбата срещу тороризма\". Той благодари и в частност на Иран за икономическата и военна помощ, която държавата е предоставила \"от самото начало на кризата\". Асад благодари и лично на руснаците за защитата на Сирия в Съвета за сигурност на ООН и за въоръжената подкрепа, изпратена към Сирия.\"За подкрепата от приятелите, които помогнаха на Сирия да се изправи, ще се пишат глави в учебниците по история\", завърши Асад.", "date": "2017.08.20", "title": "Сирия и Русия заедно срещу опитите на Запада за хегемония в Близкия изток"}
{"url": "https://news.bg/crime/kola-otnese-patrulka-v-stolitsata.html", "text": "Към 12 и 30 часа е получен сигнал, че лек автомобил \"Опел\" е отнесъл и преобърнал в канавката полицейска кола на пътен възел \"Бояна\". Полицаите били спрели служебния си автомобил в най-дясна лента, защото се усъмнили, че по колата има някакви технически неизправности.По това време \"Опел\"-ът с благоевградска регистрация се движел с много висока скорост и блъснал полицейската кола.От удара колата се преобръща в канавката, но за щастие служителите на реда са били извън автомобила.На мястото на инцидента са пристигнали екипи на полицията. Униформените са прегледани и няма данни да са били сериозно контузени, единият от полицаите е откаран до болница за допълнителни прегледи.Екипите оглеждат мястото на инцидента, продължава и изясняването на обстоятелствата. Шофьорът на \"Опел\"-а е на място и ще бъде тестван за употреба на алкохол и наркотици.", "date": "2017.08.20", "title": "Кола отнесе патрулка в столицата"}
{"url": "https://news.bg/interviews/uchenite-tarsyat-novi-dokazatelstva-che-balkanite-sa-rodina-na-parviya-predchovek.html", "text": "Намирането неотдавна на зъб на предчовек край Чирпан и преди това на челюст край Атина разтърси научните среди. Защото става въпрос за предтеча на съвременния човек, най-старият сред известните на науката до този момент. Учените го нарекоха грекопитекСега проф. Спасов ще търси други, неоспорими доказателства за това, че той е най-ранният предчовек. Както и че предчовеците (хоминините) произлизат не от екваториална Африка, а от източното Средиземноморие. Това ще е възможно, когато бъдат открити повече кости от древния ни прародител. Проф. Спасов ръководи международния екип на изследователите на грекопитека, съвместно с проф. Мадлен Бьоме от Центъра за изследване на човешката еволюция в Тюбингенския университет в Германия.Находката от Чирпан, както и челюстта, намерена в Гърция, могат радикално да променят досегашните представи за появата на предшествениците на човека. Останките са по-стари от откритите в Африка предчовеци и намирането на нови кости би означавало, че не Африка е родината на човешката еволюционна линия, а Балканите и цялото Източно Средиземноморие.Това, което е очевидно от намерените останки в находището край Чирпан, е, че по нашите земи, покрити със савани, подобно на днешна Африка, преди малко повече от 7 млн. години, са скитали маймуни, антилопи, жирафи, древните коне - хипариони. И сред тях е живеел и грекопитекът, най-вероятният първи представител на човешката еволюционна линия, изправен вече на два крака.Съзнавате ли, че откритието за първия предчовек от Балканите е едно земетресение за стереотипите на научната общност, изследваща произхода на човека? Грекопитекът ( - наречен така, защото първата находка е открита в Гърция), намерен близо до Атина, край Пиргос, както и този край Чирпан - според нашата теза е първият хоминин, т.е. първият представител на еволюционната линия водеща към .Заедно с всички мои колеги, с които подготвихме публикацията за грекопитека, съзнавахме, че тя ще доведе до трус в средите на специалистите в областта на палеоантропологията. Така се и случи: и двете ни публикации по този въпрос в международното научно списание  бяха отразени от основните медии в цял свят - от Австралия до Канада.Не всички наши колеги в световната научна общност обаче са на мнение, че ние сме непременно прави. Една такава реакция е напълно очаквана, защото новата гледна точка е драстично различна от традиционното мнение, което съществува по този въпрос от десетилетия. Има колеги, които с основание казват: \"Да, това е възможно, но...\" - и имат някакви аргументи, с които показват, че не всичко е ясно. Ние самите никъде не казваме категорично \" да, това е абсолютно сигурно за нас\", макар че сме представили множество научни аргументи в подкрепа на нашата хипотеза. Но има и колеги, които отричат нашата теза, не заради това че в нея има някакви слабости, а защото на тях не им се иска това да е вярно.Представете си, ако вие и вашите екипи сте хвърлили многогодишни усилия и средства в Централна или в Източна Африка. И че досега сте смятали, че има една-единствена възможност - екваториално-африкански произход на първите и следващите стъпки към човека. И тогава няма да ви е много приятно, че изведнъж възниква една алтернативна хипотеза, която има своите солидни аргументи. Ние не казваме, че оттук нататък всичко свързано с човека е тръгнало от Източното Средиземноморие. Ние смятаме само, че първите стъпки на предчовеците тръгват от тази част на Средиземноморието. Защото най-старите следи от тях са намерени в Гърция и България - неразделна част от областта на Източното Средиземноморие със сходни географски и климатични условия. Но все пак Източното Средиземноморие е една немалка ивица суша, която стига и до Египет, т.е. в него е включена частично и Африка.Това се все древни земи. Виждате ли успоредица между разкритията за първите цивилизации между Иран, Балканите и Египет - като тракийска, персийска, египетска, и намирането на първия предчовек именно тук?Върху този въпрос може много да се размишлява. Защото само две седмици след нашето откритие, което беше сензация в средите на палеоантрополозите, дойде още една сензация. Екип, воден от френски учени в Мароко (северозападна Африка) показа, че първите известни представители на нашия вид  са не на 200 000 години, както се смяташе досега, а са на цели 300 000 години.И още тогава, когато получих публикуваната ни статия от Мадлен Бьоме, с която заедно оглавихме нашия екип за грекопитека, написах на колегите от изследователската ни група: \"Както виждаме, Средиземноморието е особено важно от гледна точка на произхода на човека и човечеството. Може би не само първите стъпки - тези на грекопитека, тръгват оттук. Както виждаме, вероятно и първите човеци в тесен смисъл тръгват от Средиземноморието - извод, към който навежда откритието в Мароко. И, разбира се, първите човешки цивилизации са също от района на Средиземноморието - Източното средиземноморие.Можем ли във връзка с това да прогнозираме - биха ли могли следващи открития да изместят времето за възникване на предчовека или човешката еволюция значително по-назад? Работейки като палеонтолог вече цял живот, както и като палеоантрополог, виждам, че всичко, което беше определяно, когато бях студент, за най-древно, се оказа отдавна надминато. С развитие на научните знания и подходите, с които намираме новото, ние навлизаме все по-дълбоко в нещата и старите дати действително биват надминати. Някога се смяташе, че човешкият род е на около милион и половина години; после стана на над два милиона; сега е почти на три милиона години. Така че допускам, че е напълно възможно.Как си представяте този грекопитек - с какво се е занимавал, с какво се е хранил, как е живеел?Аз помолих двама художници да подготвят рисунки-възстановки на грегопитека. Едната е на моя бивш ученик Велизар Симеоновски, който е един от водещите художници-реставратори на древния свят и животни. Той живее в Чикаго и е асоцииран към Чикагския музей по естествена история, както и към нашия. Неговата картина отразява достатъчно точно знанията за тогавашната природната обстановка. А двете същества са сложени малко условно, защото нямаме конкретни данни за тялото на грекопитека. Има още една рисунка - на лицето на грекопитека, направена от моя колега, зоолог и художник Асен Игнатов. Не мога да кажа, че тази възстановка е 100% научна, но основавайки се на други древни и съвременни хоминиди, за чиито лица и черепи имаме много повече данни, можем да допуснем, че приблизително така е изглеждал. Макар, че нямаме данни за скелета, ние допускаме, че грекопитекът е бил двуног, и най-малкото вече се е опитвал да ходи на два крака, защото това е характеристика на хоминините. След като има зъбната характеристика на хоминините и го смятаме за такъв, трябва да предположим, че има всички основни техни качества.Някои антрополози се опитаха да оборят широко разпространената теза, че откритите пространства са причината за изправянето на човека на два крака. Те си представят екваториална Африка отпреди 7-6 млн. години и затова обясняват, че не е нужно предчовеците да са живели в открита савана, за да се изправят. Въпреки това аз продължавам да мисля, че по-старата теза - тази, според която двуногостта е свързана с разширяващите се открити пространства на саваните, е по-вярната. Защото виждаме, че всички гръбначни животни, които живеят в открити пространства, стават в една или друга степен двуноги. Такива са дори някои гущери, когато трябва да тичат, такива са щраусите. Същото се случва и с гризачите като лалугера имармота, които се изправят на два крака, за да се огледат, както и дебнещите ги хищници, като степния пор. Така че, вероятно това се е случило и с първите предхора - те придобиват предимство при ориентация, когато се изправят. А придвижването на два крака е същевременно щадящ енергията подход.На нас много ни се иска бъдещите открития, свързани с грекопитека, да бъдат части от череп или дори, ако би било възможно, цял скелет. Но поне части от предни и задни крайници, които могат да ни дадат повече информация - като бедро, тазова кост, фаланги на пръстите, раменна или лъчева кости.Какво друго открихте при последното изследване на находището край Чирпан през юни тази година?Намерихме много типично саванни животни като газели и други антилопи, останки от маймуната мезопитек, кости от трипръстите древни коне хипариони и от жирафи. Но за съжаление още не попадаме на други части от хоминина. Въпреки че имам нещо \"скрито в ръкава\", но още не съм сигурен...Могат ли общите изследвания върху грекопитека да дадат още един повод за разбирателство между Гърция, Македония, България и останалите страни на Балканите, освен темата за общото членство в ЕС?Хубавото е, че за България в момента се чу в цял свят, и то чрез наука. Това се случва много рядко. Не мога да гарантирам, че грекопитекът ще сплоти балканските народи. Но ми се иска да вярвам, че действително бъдещите съвместни научни изследвания ще бъдат също една \"тухла\" в една нова постройка на разбирателство на Балканите. Защото ние винаги сме били много близко по манталитет, а сме водили толкова много войни помежду си, може би не само защото сме съседи, но и защото сме близки.Впрочем през септември планирам разкопки в Македония. Надявам се да намеря нашето същество - хоминина, в находището, което ще посетим там. Защото това палеонтологическо находище би трябвало (според досегашните открития) да е на възраст, отговаряща на тази на известните две находища на грекопитека от Гърция и България. Залагам на това разкопките в Македония да бъдат един полезен ход не само заради находките, които ще намерим, но и заради перспективата тези разкопки да се превърнат в нова научна и културна връзка. А на нас ни трябва точно това в днешното разбунено и тревожно време. В много тясно сътрудничество сме и с колегите от Гърция, които ще организират нови разкопки.Откъде идва името на новооткритото същество - грекопитекус фрайберги? Не е ли зъбът от Чирпан по-ранен от челюстта, намерена близо до Атина?Зъбът от Азмака край Чирпан е малко по-ранен по възраст, но не и по времето на неговото откриване. Нас българите малко ни огорчава, че името на новооткрития хоминин не е свързано с България, но това си има своите исторически предпоставки. Първата останка, наречена по-късно грекопитек, е намерена на юг от Атина край Пиргос Василисис по време на Втората световна война. Един немски офицер и геолог, Фон Фрайберг, който е трябвало да прави погреби за немската армия край Атина през 1944 година, вижда костите, прави геоложко изследване и пише първата публикация. Тогава той решава, че това което е намерил, е маймуната мезопитек. Но през 1972 година маститият немски учен Фон Кьонингсвалд успява да установи, въпреки лошото състояние на намерената челюст, че тя е на представител на човешкото семейство. И тогава той дава името на новоописания вид, според научните правила - грекопитекус, защото е намерен в Гърция. Предчовекът от Чирпан, макар че е намерен по-късно, е по-стар с около 60 000 години. Смятаме, че това е най-старата находка на предчовек (представител на хоминините) в света.", "date": "2017.08.20", "title": "Учените търсят нови доказателства, че Балканите са родина на първия предчовек"}
{"url": "https://news.bg/world/v-barselona-otkriha-nad-120-gazovi-butilki-prednaznacheni-za-atentati.html", "text": "Властите в Барселона са открили над 120 газови бутилки, които най-вероятно са били предназначени за един или няколко терористични актове на територията на Испания, съобщи АФП.Полицията в Испания предполага, че нападателите са планирали да натоварят газовите бутилки на 3 вана, с които да направят едно или повече нападения, посочва БиБиСи.Бутилките са намерени в къща в град Алканар, където през седмицата беше взривена къща. Къщата е предполагаемият щаб на групировката, подготвяла .Малко след това полицията в Испания обяви, че групировката, отговорна за нападенията, е неутрализирана.В Алканар обаче продължава издирването на трима заподозряни за терора в Испания. Все още не е потвърдена самоличността на някои от убитите нападатели в града, съобщи испанската медия Mossos.Mossos посочват и че полицията в Барселона е потвърдила, че никой от задържание и убитите нападатели не е бил разследван за връзки с терористични организации. Според властите групировката организирала повече от един атентат. Екстремистите се подготвяли от месеци. ", "date": "2017.08.20", "title": "В Барселона откриха над 120 газови бутилки, предназначени за атентати"}
