{"url": "https://news.bg/world/strelba-v-gimnaziya-v-kaliforniya.html", "text": "14-годишно момче е задържано в Калифорния, съобщават местни медии.Срещу него има обвинение, че е открило стрелба срещу свои съученици в гимназия в Лос Анджелис.Мотивът за стрелбата не е ясен. Това е 21-ата стрелба в учебно заведение в САЩ от началото на тази година.", "date": "2018.05.11", "title": "Стрелба в гимназия в Калифорния"}
{"url": "https://news.bg/crime/izvirva-se-zhena-ot-yambol-posledno-vidyana-pred-pirogov.html", "text": "67-годишната Станка Тончева Андреева от Ямбол се издирва от столичната полиция, съобщиха от пресцентъра на МВР.Жената за последно е била забелязана около 16 часа вчера (10 май) пред УМБАЛСМ \"Пирогов\".Жената е висока около 160 см, с кафяви очи и прошарена коса. Била е облечена с кафяво сако, червена фанела, кафеникава пола и носела кафява кожена дамска чанта.Всички, които могат да дадат информация за изчезналата жена, да се обадят на тел. 112, 02/9821760, тел. 02/9821755, тел. 02/9821791 или в най близкото поделение на МВР.", "date": "2018.05.11", "title": "Извирва се жена от Ямбол, последно видяна пред \"Пирогов\""}
{"url": "https://news.bg/world/belgiyski-diplomat-sravnyavasht-se-s-dzheyms-bond-saden-za-shpionazh-v-polza-na-rusiya.html", "text": "Високопоставен белгийски дипломат, който е заявил по време на телефонен разговор, подслушван от разследващите, че е действал твърде много като Джеймс Бонд, се изправя пред съда по обвинение в шпиониране в полза на руснаците в продължение на 25 г., пише \"Гардиън\".63-годишният Освалд Гантоа е обвинен в предоставяне на секретна информация на КГБ и настоящата Служба за външно разузнаване на Русия, която може да е използвана от Кремъл за изработване на фалшиви документи и разобличаване на агенти.Случаят срещу бившия консул, който е работил в САЩ, Индия, Япония, Португалия и Алжир по време на кариерата си, е изграден на базата на разследване на агенти под прикритие, които месеци наред са наблюдавали, подслушвали и претърсвали.Информацията е разкрита по време на съдебно дело в белгийски федерален съд в Брюж. Гантоа е разпитан и е бил задължен да премине през детектор на лъжата.Федералният прокурор Ан Франсен заяви, че 1985 г. Гантоа е позволил да бъде вербуван от агенти на КГБ, които са работили за така нареченото звено N-line, което е било специализирано в предоставяне на фалшиви документи за самоличност и организиране на условия за пребиваване в други държави.\"\", каза Франсен.Съдът чу, че Гантоа е получавал скъпа водка, безплатни обeди и вечери от руските служби за оказваната помощ, а също така руснаците са му предлагали и пари.По време на един от телефонните разговори, които подслушвахме, той отбелязва, че твърде много е играл Джеймс Бонд и че всеки дипломат може да бъде шпионин, съобщи прокурорът.Защитата обяви, че разследването не е успяло да докаже вината на Гантоа.Самият Гантоа заяви пред съда, че е приемал подаръци като бутилки с водка, но през дипломатическата си кариера винаги е бил мотивиран да служи на Белгия.Никога не съм приемал пари и никога не съм разкривал държавни тайни, защити се той.Присъдата се очаква на 13 юни.", "date": "2018.05.11", "title": "Белгийски дипломат, сравняващ се с Джеймс Бонд, съден за шпионаж в полза на Русия"}
{"url": "https://news.bg/crime/zadarzhaha-54-godishniya-kiril-opital-da-ubie-bivshata-si-sapruga-v-sveti-vlas.html", "text": "Окръжна прокуратура - Бургас задържа за 72 часа 54-годишния Кирил А. за опит за убийство.На 8 май в Свети Влас, обл. Бургас, в магазин за хранителни стоки направил опит предумишлено да умъртви Л.Б., стрелял веднъж в областта на ухото, под лявата страна на главата, с газ-сигнален пистолет.Очаква се Окръжна прокуратура - Бургас да внесе в съда искане за налагане на постоянна мярка за неотклонение \"задържане под стража\" спрямо Кирил А.", "date": "2018.05.11", "title": "Задържаха 54-годишния Кирил, опитал да убие бившата си съпруга в Свети Влас"}
{"url": "https://news.bg/disasters/vulkanat-na-havayskite-ostrovi-may-se-gotvi-za-moshtno-izrigvane.html", "text": "Вулканът на Хавайските острови, който бълва лава и пара в продължение на дни, може да се подготвя за мощно изригване. Това предупредиха учени, което е предизвикало затварянето на национален вулканичен парк, съобщава \"Франс прес\".Това е най-новата заплаха от вулкана Килауеа, който започна да изригва миналия четвъртък на Големия остров в американския щат.Учените твърдят, че нивата на лавата в кратера намаляват, което означава, че може да се запуши и да се натрупа за мощно изригване.Учените смятат, че лавата може да взаимодейства с подпочвените води до средата на този месец, което би довело до тежки последици.Килауеа е един от най-активните вулкани в света и един от петте на острова.Земетресение с магнитуд 5 по скалата на Рихтер под южния му фланг предшества първоначалното му изригване през миналата седмица, като последваха няколко тежки вторични труса.Земетресение с магнитуд 6,9 удари миналия петък, което беше най-мощното на островите от 1975 година насам.Жертви нямаше, но изригналата лава разруши десетки сгради в района.Стотици хора бяха принудени да напуснат домовете си заради лавата и заплахата от токсични изпарения.", "date": "2018.05.11", "title": "Вулканът на Хавайските острови май се готви за мощно изригване"}
{"url": "https://news.bg/world/polskite-deputati-oryazaha-zaplatite-si-s-20.html", "text": "Полските депутати прокараха законопроект за намаляване на заплатите си с 20% след разразилия се скандал в страната, свързан с министри, които са получили щедри бонуси, информира Радио Полша.Депутати от опозиционната \"Гражданска платформа\", Полската народна партия и партия \"Модерна\" не взеха участие в гласуването в четвъртък вечерта.През миналия месец лидерът на управляващата партия \"Право и справедливост\" Ярослав Качински заяви, че иска депутатите да си намалят заплатите. Той заплаши съпартийците си, че тези, които не подкрепят плана, няма да се кандидатират за преизбиране.Качински отбеляза още, че иска местните чиновници също да намалят заплатите си с 20%.Подкрепата за управляващите се срина след появилата се информация, че бившият премиер Беата Шидло и други топ политици са се възнаградили с бонуси в порядъка на 50% от годишната заплата.В момента месечната брутна заплата на полски депутат е в размер на 2 355 евро. Те също така получават допълнителни средства, които представляват ¼ от заплатата.", "date": "2018.05.11", "title": "Полските депутати орязаха заплатите си с 20%"}
{"url": "https://news.bg/health/nzok-ima-dogovori-s-6-bolnitsi-za-postavyane-na-aortna-klapa-tavi.html", "text": "По повод тиражираната информация за искане на доплащане на медицинското изделие TAVI, Националната здравноосигурителна каса (НЗОК) информира, че има сключени договори с шест лечебни заведения за болнична медицинска помощ, които поставят на нуждаещи се пациенти медицинското изделие транскатетърна аортна клапа TAVI.След проведени разговори, ръководителите на съответните лечебни заведения увериха, че са осигурили поставянето на медицинското изделие на цената, заплащана от НЗОК - 40 500 лв., тъй като имат оферти от поне една или от повече фирми, доставящи медицинското изделие на тази цена.Лечебните заведения, в които пациентите могат да получат медицинска помощ по клинични пътеки за заболявания, свързани с поставяне на това медицинско изделие, заплатено на по-ниската стойност, на коята касата го предоставя в момента, са: Аджибадем Сити Клиник Болница Токуда - София; Аджибадем Сити Клиник УМБАЛ - София; МБАЛ \"СВЕТА МАРИНА\" ЕАД - Варна; УМБАЛ \"Свети Георги\"ЕАД - Пловдив; МБАЛ \"Сърце и мозък\"- Плевен.НЗОК за пореден път подчертава, че в институцията няма постъпили жалби от пациенти и от лечебни заведения при прилагането на останалите 590 бр. медицински изделия в извънболничната медицинска помощ и 3103 бр. - в болничната медицинска помощ.Припомняме, Националната здравноосигурителна каса (НЗОК) разпореди проверка в столичната болница \"Св. Екатерина\".Поводът е случай на  . Тя се нуждаела от поставянето на сърдечна клапа.", "date": "2018.05.11", "title": "НЗОК има договори с 6 болници за поставяне на аортна клапа TAVI"}
{"url": "https://news.bg/politics/razshiryavane-na-es-do-2025-godina-vizhdat-vanshnite-ministri-ot-balkanite-i-vishegrad.html", "text": "\"2025 година е реалистична дата за разширяване на Европейския съюз в посока Западни Балкани. Нека да подкрепим страните-кандидатки и да сме искрени с тях. Гражданите на тези страни трябва да имат увереност, че когато изпълнят критериите, вратата за тях ще бъде отворена\", коментира  вицепремиерът и министър на външните работи Екатерина Захариева пред колегите си от региона и Вишеград.Захариева участва във втора среща на външните министри във формата \"Вишеград-4 плюс\" и \"Балкани-4 плюс\" в местността Сунио край Атина. Във форума участват страните от Вишеградската група и четирите балкански държави-членки на ЕС (Гърция, България, Хърватия и Румъния). Като наблюдатели по време на срещата са поканени и шестте страни от Западните Балкани, които не са членки на ЕС, Словения и Кипър.Министрите приветстват срещата в София и подкрепят изцяло практичните мерки за интеграция на региона, които ще съпътстват политическата подкрепа.Външният министър на Република Македония Никола Димитров коментира, че набраната подкрепа за страните от региона по време на Българското председателство ще има решаващ ефект за бъдещето на Балканите и че тази година ще реши съдбата им за поне едно десетилетие напред.Първите дипломати се обединяват около мнението, че не бива Европа да се развива на две скорости. \"България е против двойните стандарти като този при храните - нашите граждани не са второ качество. Друг пример за двоен стандарт е Шенген - България е изпълнила техническите критерии от 2011 г., но не е приета по политически причини\", обясни Захариева.", "date": "2018.05.11", "title": "Разширяване на ЕС до 2025 година виждат външните министри от Балканите и Вишеград"}
{"url": "https://news.bg/int-politics/erdogan-nareche-lihvenite-protsenti-mayka-na-vsyako-zlo.html", "text": "Турският президент Реджеп Тайип Ердоган призова за по-ниски лихвени проценти, като ги определи като \"майката и бащата на всяко зло\", предизвиквайки ново потъване на турската лира, тъй като инвеститорите се притесняват от способността на централната банка да обуздае високата инфлация, съобщава \"Ройтерс\".Лирата поевтиня до 4,3080 спрямо долара след коментарите на Ердоган, след като вчера пазарите затвориха при 4,2374. В сряда лирата достигна рекордно ниско равнище от 4,3780, преди да поскъпне доста на следващия ден.\"Ако моят народ ми каже да продължа по този път на изборите, аз се заричам, че ще постигна победа в борбата срещу това проклятие на лихвените проценти\", коментира Ердоган в Анкара, имайки предвид предсрочните избори, които ще се проведат на 24 юни.\"Защото вярвам, че лихвените проценти са майката и бащата на всяко зло\", изтъкна турският държавен глава пред бизнесмени.Засилването на лирата през вчерашния ден се дължи на новината, че Ердоган е провел непланирана среща на икономическия си екип, за да обсъдят резкия спад на стойността на лирата, която през тази година поевтиня с повече от 10 процента спрямо американската валута.На срещата Ердоган и икономическият екип са се разбрали да предприемат мерки за облекчаване на натиска върху лихвите и да помогнат за предпазването на лирата.", "date": "2018.05.11", "title": "Ердоган нарече лихвените проценти \"майка на всяко зло\""}
{"url": "https://news.bg/society/hilyadi-detsa-bez-myasto-v-stolichnite-detski-gradini-sled-parvo-klasirane.html", "text": "Хиляди деца без място в столичните детски градини след първо класиране. 5 хиляди остават извън яслите става ясно след първото класиране.\"От 25 на 20 деца, което формира допълнителен недостиг от около 1000 - 1500 места, което не е добре, защото тези деца убеден съм родителите биха се съгласили да бъдат отглеждани и в групи по 25 деца\", обясни пред БТВ столичният зам.-кмет Тодор Чобанов.На първо класиране не всички ще успеят да запишат децата си в най-предпочетената от тях градина. Тази година по искане на родителските организации е бил намален и броят на децата в яслените групи, което допълнително е натоварило системата.Най-трудно дете може да влезе в детско заведение в районите \"Триадица\", \"Красно село\", \"Лозенец\" и \"Витоша\".", "date": "2018.05.11", "title": "Хиляди деца без място в столичните детски градини след първо класиране"}
{"url": "https://news.bg/world/mogerini-es-se-nuzhdae-ot-profesionalna-armiya.html", "text": "Необходимо е да се създаде професионална армия за обезпечаване безопасността на Европейския съюз.Това заяви върховният представител на ЕС по въпросите на външната политика и сигурност Федерика Могерини на конференция \"Състоянието на съюза\" във Флоренция, информира ТАСС.\"За обезпечаването на безопасността е нужна професионална армия\", каза Могерини.Тя подчерта необходимостта от съчетаване на \"мека и твърда сила\"., каза Могерини.Лидерът на европейската дипломация подчерта, че в настоящия момент светът се намира в \"състояние на хаос\"., заключи тя.", "date": "2018.05.11", "title": "Могерини: ЕС се нуждае от професионална армия"}
{"url": "https://news.bg/world/vreme-e-es-da-se-prevarne-v-globalen-igrach-prizova-yunker.html", "text": "На фона на решенията на президента на САЩ Доналд Тръмп Европа трябва да подсили позицията си на глобален играч.Това призова председателят на Европейската комисия Жан-Клод Юнкер на конференция за \"Състоянието на съюза\" в италианския град Флоренция, цитиран от световни агенции.По-рано тази седмица Тръмп реши да изтегли САЩ от ядрената сделка с Иран. Великобритания, Германия и Франция разкритикуваха решението на американския лидер, отбелязвайки, че сделката работи.\"\", каза Юнкер на конференцията.Лидерите на Германия и Франция споделиха подобна позиция по време на събитие вчера. Германският канцлер Ангела Меркел заяви, че Европа повече не може да разчита на протекцията на САЩ.За да се превърне Европа в лидер на световната арена, Юнкер предлага ЕС да задълбочи търговските си отношения с държавите по света като сключените споразумения за свободна търговия с Канада и Япония.Според него необходим е нов подход във външната политика - \"проблематичен\" въпрос за региона. Имайки предвид липсата на единодушие сред държавите членки, Юнкер настоява външнополитическите решения да се вземат с мнозинство, а не с консенсус.Юнкер и председателят на Европейския парламент Антонио Таяни изразиха безпокойството си от надигащия се популизъм в съюза и мигрантската криза.\"\", каза Таяни на конференцията във Флоренция.Той предупреди Италия, че излизане от еврозоната е като да се простреляш в краката.Юнкер каза от своя страна, че е притеснен от трупащото се \"негодувание\" в Европа от пристигналите милиони имигранти.Това недоволство, според него, \"дава на популистите и националистите необходимия материал да погубят солидарността\" в Европа. Юнкер добави, че е шокиран от \"разривите и пукнатините\", които се появиха в ЕС по време на мигрантската криза.\"\", подчерта председателят на ЕК.Според него по казуса с миграцията политиката на някои държави е \"половинчата\".\"\", оплака се той.\"Бих искал всички европейски държави да бъдат европейци на пълен работен режим\", каза още Юнкер.Атаката на председателя на ЕК не пропусна и \"северната част на Европа, която мисли, че е по-добродетелна от Юга\".Според него фразата \"Клуб Мед\" (средиземноморските страни членки на съюза) трябва да се отнася само до туризъм и да не се използва като политическа обида.", "date": "2018.05.11", "title": "Време е ЕС да се превърне в глобален играч, призова Юнкер"}
{"url": "https://news.bg/int-politics/polyatsite-pomognali-za-iztrebvaneto-na-500-hil-evrei-ukrivashti-se-ot-natsistite.html", "text": "Ново проучване в Полша показва, че две трети от местните евреи, които са се укривали в страната от нацистите, са загубили живота си заради действията на своите нееврейски съседи.Данните идват от работата на историци от Центъра за изследване на Холокоста срещу евреите във Варшава през последните пет години, които са публикували труд в размер на 1600 страници. Изследването обхваща девет от 13-те региона на Полша, уточняват полските медии.Публикуването на проучването идва в контекста на поляризиращ дебат в Полша заради закона, който забранява говоренето за съучастие на Полша в Холокоста, като според историците поляците са отговорни за стотици хиляди загинали евреи - цифра, която е значително по-висока от досегашните оценки.В изследването се проследява съдбата на повече от 1 млн. евреи, които са излезли в нелегалност, за да не бъдат изтребени в Операция \"Райнхард\" - кампания на нацистка Германия за изтребването на 3,3 млн. евреи в окупирана Полша.Според предишни твърдения на полския главен равин Михаел Шудрич, не повече от 2 500 евреи са загинали заради поляците по време Холокоста или непосредствено след него. Ефраим Зуроф, който е директор за Източна Европа на Симон Визентал, оспори оценката на Шудрич, като смята, че става въпрос за \"много хиляди\" хора, включително в най-малко 15 града в Източна Полша, където не-евреи избиват своите еврейски съседи.Ала ако новото изследване в Полша е вярно, тогава тези оценки са много малка част от общия брой еврейски жертви от над половин милион души, които са загинали в резултат на действията на нееврейски поляци.Въпросът за полското съучастничество в Холокоста е много спорен в Полша, където нацистите са избили три милиона не-евреи в допълнение към около 4 млн. евреи. През януари дяснопопулисткото правителство прие закон, който криминализира обвиненията срещу Полша за престъпления на нацистите. Протести от страна Израел, САЩ и еврейски организации заради този закон предизвикаха вълна от антисемитска омраза в безпрецедентен мащаб след падането на комунистическия режим в Полша през 1989 г.Особено опасни за евреите в нелегалност са били малките полски градове, уточняват историците. Те са ги нарекли \"капани на смъртта\".", "date": "2018.05.11", "title": "Поляците помогнали за изтребването на 500 хил. евреи, укриващи се от нацистите "}
{"url": "https://news.bg/society/dostigame-srednoevropeysko-nivo-sled-90-ili-233-godini.html", "text": "\"Ние стартираме от една много ниска база и ръстът, който правим, не може да догони това, което имат европейските страни. Все едно слонът да направи една слонска крачка, а мравката да направи 10 крачки и да твърди, че е изминала по-голямо разстояние\", коментира Бранимир Ботев пред БТВ.Според него, българинът би достигнал средноевропейско ниво след 90 години и то ако през това време Европейският съюз има нулев растеж. Ако ЕС има растеж едва 0,5% на година, то тогава ще достигнем този стандарт след 141 години, а ако е само 1% това ще се случи след 233 години.Трябва страната ни да се обедини около национални цели и приоритети, които да не са партийни. \"Българската икономика е камертонна. Камертонът реагира когато бъде ударен - ние сме силно резониращи по отношение на външните фактори\", обясни Ботев.Страната ни отдавна е занемарила важни производствени сектори, като е отгледала \"витринния сектор\" на зърнопроизводството. \"Когато борсовите цени и обстановка се сринат, това повлича след себе си целия сектор. Ние съсипахме цели отрасли\", допълни той.", "date": "2018.05.11", "title": "Достигаме средноевропейско ниво след 90 или 233 години"}
{"url": "https://news.bg/world/ungariya-evropa-ostava-bezzashtitna-pred-migrantite.html", "text": "Министърът на външните работи на Унгария Петер Сиярто заяви, че Европа остава под заплаха от нелегалната имиграция и трябва да се съсредоточи върху спирането й, информира АП.Сиярто заяви пред световната осведомителна агенция, че ЕС трябва да проверява мигрантите в лагери извън пределите на съюза, за да може по-ефективно да ги контролира.\"Сега сме точно там, където бяхме преди три години. ЕС е беззащитен от юг и югоизток\", предупреди министърът.Сиярто говори в кулоарите на регионална среща на външни министри на страни членки на ЕС в Гърция, където беше обсъдено енергийното сътрудничество и разширяването на Общността преди срещата на върха в България през следващата седмица. На срещата участваха външните министри на Полша, Чехия, Словакия, Унгария, Гърция, България, Румъния и Хърватия.Унгария остро критикува имиграционната политика на ЕС.\"\", предупреди унгарският министър.Полският външен министър Яцек Чапутович каза пред агенцията, че отношението към Полша от другите европейски столици и \"елити\" се е подобрило, но държавите, които са изправени пред подобна критика, трябва да предприемат съвместни отбранителни действия.\"\", призова Чапутович.", "date": "2018.05.11", "title": "Унгария: Европа остава \"беззащитна\" пред мигрантите"}
{"url": "https://news.bg/politics/glavchev-uveryava-che-pravitelstvoto-pravi-barzi-krachki-v-reformite.html", "text": "Бившият председател на парламента Димитър Главчева смята, че коалицията на управляващото мнозинство върви добре.Правителството прави всичко възможно и \"с оглед на ситуацията, правим бързи крачки в реформите. Не смятам, че вниманието към България е само във връзка с Европредседателството. След края на председателството ще продължим по същата посока\", коментира пред БНТ Главчев.Според него няма друга посока за България и колкото по-бързо вървим, толкова по-добре, съдебната реформа е в ход, макар и да е \"стъпка по стъпка\". Пренесени вътрешнопартийни проблеми на БСП и \"деструктивни практики\" не носят политически дивидент на никого, смята той.Коалиционното споразумение патриотите се спазва точка по точка, а при внасянето на общ Закон за вероизповеданията с БСП и ДПС, от ГЕРБ търсят максимално широк политически консенсус, защото темата е важна, обясни Главчев \"Предполага се, че с тях можем да се разберем, щом сме в управляващото мнозинство. Затова търсим по-широка политическа подкрепа и смятам, че вероизповеданията е такава тема, в която трябва да се търси политически консенсус\", обясни той.\"Въпросът е да има ефективно противодействие на корупцията и намаляване на бедността - каквито резултати всъщност има\", коментира бившият председател на Народното събрание и депутат от ГЕРБ Димитър Главчев.", "date": "2018.05.11", "title": "Главчев уверява, че правителството прави бързи крачки в реформите"}
{"url": "https://news.bg/regions/silni-gradushki-udariha-tsentralna-i-yuzhna-balgariya.html", "text": "Силни градушки удариха Централна и Южна България. Магистрала \"Тракия\" е побеляла в района на Пловдив Нанесени са и сериозни щети в пловдивското село Бенковски, съобщава новаТВ.Валежът е бил изключително силен и около 15 минути, силен вятър е затруднил и движението.Съобщава се и за унищожена селскостопанската реколта.", "date": "2018.05.11", "title": "Силни градушки удариха Централна и Южна България"}
{"url": "https://news.bg/world/tereza-mey-razdeli-kabineta-za-da-se-razberat-za-mitnicheskiya-kazus-s-es.html", "text": "Премиерът на Великобритания Тереза Мей раздели топ екипа си от министри на две работни групи, за да изгладят различията за Брекзит, информира БиБиСи.Кабинетът е разделен конкретно, за да постигне съгласие за бъдещото митническо споразумение с ЕС.Поддръжниците на Брекзит, в които влиза и външният министър на Обединеното кралство Борис Джонсън, са против предпочитания от Мей вариант за \"митническо партньорство\", който се подкрепя от министрите, които гласуваха за оставане в ЕС.Джонсън настоява за модел, който разчита на технология за минимизиране на митническите проверки.ЕС се съмнява дали двете опции ще работят.Министър-председателят обяви, че е необходима допълнителна работа за намиране на решение, което ще гарантира търговия с ЕС без необходимостта от \"твърда\" граница между Северна Ирландия и Република Ирландия.Тя е под натиск да намери решение, за да бъде представено на следващия кръг преговори за Брекзит.Джонсън и финансовият министър Филип Хамънд, които се смята, че оглавяват двата лагера, няма да участват в двете работни групи.Едната група ще обсъди \"митническо партньорство\", което предвижда Великобритания да събира митата от името на ЕС, но няма да са необходими нови проверки по границата.Другата група пък настоява за \"максимално улеснение\" - решение, което ще се базира на използване на технология за минимизиране необходимостта от гранични проверки след Брекзит.Лейбъристите подкрепят нов митнически съюз с ЕС след Брекзит, което според тях се поддържа от търговските и индустриални съюзи в страната.", "date": "2018.05.11", "title": "Тереза Мей раздели кабинета, за да се разберат за митническия казус с ЕС"}
{"url": "https://news.bg/crime/tokov-udar-ubi-momchentse-v-selo-balgarski-izvor.html", "text": "Токов удар уби 8-годишно дете от село Български извор, съобщи \"\". Сигнал за инцидента е постъпил в районното управление в Тетевен около 21:45 часа вечерта.По разказ на родителите на 8-годишното момченце, детето е влязло да се мие в банята.По първоначална информация момченцето е било поразено от електрически ток, когато е хванало дръжките на смесителя, който е монтиран върху бойлера.Бойлерът е бил комбиниран на твърдо гориво и електрическо захранване.По случая е назначена техническа експертиза и е образувано досъдебно производство. Разследването продължава.", "date": "2018.05.11", "title": "Токов удар уби момченце в село Български извор"}
{"url": "https://news.bg/society/v-balgariya-zhiveem-sredno-do-75-godishna-vazrast.html", "text": "Очакваната средна продължителност на предстоящия живот общо за населението на страната, изчислена за периода 2015 - 2017 г., е 74.8 години, като спрямо предходния период (2014 - 2016 г.) тя се увеличава с 0.1 години, отчита НСИ.България заедно с Латвия и Литва (74.9 години) е сред страните с най-ниска средна продължителност на живота на населението в Европейския съюз, а с най-висока са Испания (83.5) и Италия (83.4 години).Различната смъртност при мъжете и жените, както и сред населението в градовете и селата, определят и различната средна продължителност на живота при тези категории население.Средната продължителност на живота при мъжете е 71.3 години, докато при жените е със 7.1 години по-висока - 78.4 години. За периода между 2007 и 2017 г. увеличението при мъжете е с 2.0 години, а при жените - с 2.1 години.Средната продължителност на живота на населението в градовете е с 2.8 години по-висока (75.6 години) отколкото на населението в селата (72.8 години). Спрямо 2007 г. за населението в градовете увеличението е с 2.6 години, а за населението в селата е с 1.3 години.За лицата, достигнали възраст 65 навършени години, очакваната продължителност на живота е 16.1 години, като за мъжете и жените тя е съответно 14.1 и 17.7 години. За периода 2007 - 2017 г. очакваната продължителност на живота на лицата, навършили 65 години, се е увеличила с 1.3 години (1.0 за мъжете и 1.5 за жените).Очакваната продължителност на живота варира от 72.9 години в областите Враца и Монтана до 76.4 години в областите София (столица) и Кърджали, като общо в осем области тя е над средната за страната.Жените живеят по-дълго от мъжете във всички области на страната, но най-голяма е разликата между двата пола в област Кюстендил (8.0 години), а най-малка - в област Шумен (5.9 години).", "date": "2018.05.11", "title": "В България живеем средно до 75 годишна възраст"}
{"url": "https://news.bg/int-politics/v-iran-plashat-da-razrushat-tel-aviv-i-hayfa-ako-izrael-deystva-glupavo.html", "text": "Висш ирански духовник обяви, че ако Израел действа \"глупаво\", Тел Авив и Хайфа ще бъдат разрушени. Това е станало по време на молитва в Техеранския университет, съобщава иранската държавна телевизия, цитирана от \"Ройтерс\".\"Ще увеличим ракетния си капацитет въпреки западния натиск... нека Израел знае, че ако действа глупаво, Тел Авив и Хайфа ще бъдат напълно разрушени\", подчертал твърдолинейният ислямски духовник аятолах Ахмад Хатами на фона на скандирания \"Смърт на Америка\" и \"Смърт на Израел\".Хатами също така заявил, че на европейците не може да се вярва, след като иранският президент Хасан Рохани увери, че Техеран ще остане в ядреното споразумение от 2015 г., дори след като САЩ се оттеглят от сделката.\"Америка не може да стори нещо ужасно. Те винаги са го правили след свалянето на иранския режим (на Мохамед Реза Пахлави през 1979 г., б. р.) и този изход е в съответствие с тази цел\", казал още Хатами на поклонниците в университета.\"На тези европейски страни, които са подписали ядреното споразумение, също не може да се вярва... На враговете на Иран не може да им се вярва\", настоял още Хатами.Американският президент Доналд Тръмп обяви на 8 май, че САЩ се изтеглят от ядреното споразумение с Иран със шестте световни сили. Германия, Франция и Великобритания продължавата да подкрепят споразумението, но искат да се проведат преговори в по-широк формат за пргормата за балистични ракети на Иран и неговите действия в региона, включително в Сирия и Йемен.", "date": "2018.05.11", "title": "В Иран плашат да разрушат Тел Авив и Хайфа, ако Израел действа \"глупаво\" "}
{"url": "https://news.bg/crime/mvr-izdirva-roditelite-na-detsata-snimani-sas-svastiki.html", "text": "МВР издирва родителите на децата, които бяха със свастики по телата си, на Националния стадион \"Васил Левски\" по време на мача \"Левски\" - \"Славия\". Вътрешният министър Валентин Радев настоя и другите институции, включително Българският футболен съюз, да поемат отговорност за предотвратяване на подобни случаи, съобщи БНР.\"Лошото е, че са малки деца. Очевидно от някой друг им е внушено да правят това. Задайте същия въпрос на Футболната федерация. Да кажат те, клубовете - защо има такива хора? Това са техни хора, хора, които отиват и купуват билети. Децата ние сега трябва да ги изловим и ние сме лошите, защото пък ги хващаме. Ама преди МВР да се появи, къде са всички останали?\", запита вътрешният министър.Държавната агенция за закрила на детето започна проверка по случая.", "date": "2018.05.11", "title": "МВР издирва родителите на децата, снимани със свастики"}
{"url": "https://news.bg/crime/schupiha-stakloto-na-kolata-na-gorskite-v-sliven.html", "text": "Вандали счупиха стъклото на колата на горски служители от РДГ Сливен.Предното дясно стъкло на служебния автомобил на служители на Регионална дирекция по горите - Сливен е било разбито с голям камък. Камъкът бил намерен на предната седалка.Инцидентът се е случил докато горските проверявали частен имот в землището на село Бояджик, община Тунджа.След края на проверката горските инспектори се върнали при автомобила и установили освен счупеното стъкло и отворен преден автомобилен шкаф.Документите, извадени от \"жабката\" на колата, били оставени на седалката на автомобила.След сигнал на телефон 112 на място са пристигнали служители на МВР за изясняване на обстоятелствата.", "date": "2018.05.11", "title": "Счупиха стъклото на колата на горските в Сливен"}
{"url": "https://news.bg/world/opozitsiyata-vav-filipinite-vidya-smartta-na-demokratsiyata-v-stranata.html", "text": "Върховният съд на Филипините отстрани главния съдия Мария Серено с гласуване, информира ДПА.Серено е ключов критик на президента Родриго Дутерте. Опозицията предупреди, че отстраняването дава сигнал за \"смъртта на демокрацията\".Отстраненият съдия - първата жена, оглавила най-висшата съдебна инстанция в страната, се закани да се бори със злоупотребите и заплахите на администрацията на Дутерте.\"Днес не е краят, а е самото начало\", каза тя пред поддръжници, събрали се пред сградата на съда след гласуването.58-годишната призова за формиране на движение за защита на съдебната система.Осем срещу шестима съдии във Върховния съд гласуваха, че Серено не е квалифицирана да бъде председател, тъй като не е декларирала финансовите си активи при назначението й през август 2010 г.Лагерът на Серено обяви, че ще поиска преразглеждане на решението, което е позволено от закона.Тя критикува Дутерте за кампанията на администрацията срещу разпространението на наркотици.Президентът на азиатската държава обяви, че не стои зад решението за отстраняването й, но призна, че е искал да бъде уволнена.Политическата опозиция предупреди, че с решението съдебната система губи независимостта си.", "date": "2018.05.11", "title": "Опозицията във Филипините видя смъртта на демокрацията в страната"}
{"url": "https://news.bg/bulgaria/80-kitaytsi-tarsyat-boyan-petrov.html", "text": "От китайска страна 80 души търсят българския алпинист Боян Петров. Това стана ясно от думите на китайския посланик в България Джан Хайджоу. Президентът Румен Радев се срещна с посланика на Китай у нас Джан Хайджоу. Двамата обсъдиха спасителната операция, която се води за намирането на българския алпинист Боян Петров.По време на срещата на \"Дондуков\" 2 с посланика Китайската народна република запозна държавния глава с хода на спасителната акция за откриване на изчезналия български алпинист. Стана ясно, че от китайска страна участват 80 спасители, както и хеликоптери.Припомняме, хеликоптери излетяха от Китай, за да издирват алпиниста Боян Петров, който е в неизвестност под хималайския връх Шиша Пангма.Хеликоптерите обаче са възпрепятствани от лошото време, съобщи БНР. Те ще останат на земята на територията на Китай до утре, когато се надяват метеорологичните условия да позволят издирването. Шерпите са достигнали първия лагер и ще пренощуват там. Надеждите са, че утре ще могат да достигнат лагер две, където Боян може да се укрива. Всички алпинисти в района са обявили готовност да се включат в издирването. ", "date": "2018.05.11", "title": "80 китайци търсят Боян Петров"}
{"url": "https://news.bg/health/bls-ne-priemat-natsionalnata-zdravna-karta.html", "text": "От Българския лекарски съюз (БЛС) не приемат параметрите на новата здравна карта, съобщиха в открито писмо до медиите.В четвъртък следобед в парламента заседаваше Комисията по здравеопазване, чиято цел бе обсъждане на новата национална здравна карта. Коментари по основни аспекти от заложените текстове, провокираха разпален дебат сред присъстващите - съсловни организации, пациенти и депутати.От БЛС изразиха категорично несъгласие с Проекта на национална здравна карта, в частност с предвидения брой легла по компетентност, който ще създаде сериозни национални и регионални диспропорции.Лекарите са категорични, че обсъждане на заложените текстове в здравна карта не е имало, а на единственото заседание на Националната комисия за изготвяне на картата, е постигнато съгласие само за публикуване предложенията на областните комисии.\"БЛС в никакъв случай не е приемал разписаното в националната карта, защото не сме съгласни със съдържанието й. Сериозно притеснени сме по две причини - първо, така предложения проект на Национална здравна карта е поредния административен инструмент за лимитиране дейността на лечебните заведения, което ще доведе до невъзможност за развитие на иновативна медицина и отлив на кадри от болничното здравеопазване, и второ - БЛС никога не приемал Проекта на национална здравна карта, както се опита да бъде вменено на заседанието\", категорични са от съсловната организация.От Лекарския съюз са категорични, че е недопустимо употребяване името на БЛС за легитимиране приемането на Националната здравна карта, изготвена единствено и само от екипи на Министерство на здравеопазването, е недопустимо. Категорично отказваме да приемем здравната карта във варианта, в който е публикувана, защото в нея не са взети под внимание становищата на областните комисии, които стриктно спазват начина на изчисление относно необходимия брой легла по видове дейности и нива на компетентност\", коментират от БЛС.\"Как е изготвен този проект и съобразен ли е със спецификата и миграцията по региони, и с потребността на населението?\", пита д-р Венцислав Грозев, председател на съсловната организация на лекарите.От съсловната организация са категорични, че този вариант на Национална здравна карта, със заложените легла по ниво на компетентност, ще затрудни крайно болничното лечение по определени специалности и ще наруши правата на здравноосигурените лица за достъп навременна и достатъчна по обем медицинска помощ.От съсловната организация припомнят, че здравната карта, следва да не бъде рестриктивен инструмент, а база за анализ състоянието на системата и основа за формиране на политики за привличане и задържане на кадри, с цел осигуряване на достъпно и ефективно здравеопазване за населението.", "date": "2018.05.11", "title": "БЛС не приемат Националната здравна карта"}
{"url": "https://news.bg/world/sarbiya-nikoga-nyama-da-priznaem-kosovo.html", "text": "Сърбия никога няма да признае Косово за независима държава. Белград иска компромисно решение.Това заяви министърът на външните работи на Сърбия Ивица Дачич пред телевизия Pink TV, цитиран от ТАНЮГ.Дачич подчерта, че постигане на компромис би било голям успех, защото Косово e \"на ръба да постигне независимост\".\"Сърбия оцелява благодарение на традиционните си приятели, но за международната общност въпросът за Косово е разрешен и не иска да бъде обсъждан\", добави той.", "date": "2018.05.11", "title": "Сърбия: Никога няма да признаем Косово"}
{"url": "https://news.bg/economics/uvelichava-se-broyat-na-novopostroenite-kashti-zhilishtni-kooperatsii-i-vili.html", "text": "По предварителни данни на Националния статистически институт броят на въведените в експлоатация жилищни сгради през първото тримесечие на 2018 г. е 565, а новопостроените жилища в тях са 1 530.Спрямо първото тримесечие на 2017 г. сградите са със 103 повече, или с 22.3%, докато жилищата в тях намаляват с 221, или с 12.6%.От въведените в експлоатация новопостроени жилищни сгради през първото тримесечие на 2018 г. със стоманобетонна конструкция са 76.6%, с тухлена - 19.1%, с друга - 3.4%, и с панелна - 0.9%. Най-голям е относителният дял на новопостроените къщи (79.1%), следвани от жилищните кооперации (11.5%).През първото тримесечие на 2018 г. в сравнение с първото тримесечие на 2017 г. броят на новопостроените къщи, жилищни кооперации и вили се увеличава, докато броят на новопостроените сгради от смесен тип намалява.Най-много жилищни сгради са въведени в експлоатация в областите Пловдив - 89 сгради с 290 жилища в тях, Бургас - 70 сгради с 249 жилища, и Варна - 67 сгради с 349 жилищаНай-висок е делът на новопостроените жилища с три стаи (37.3%), следват тези с две стаи (35.8%), а най-нисък е делът на жилищата с шест и повече стаи - 4.9%Общата полезна площ на всички новопостроени жилища през първото тримесечие на 2018 г. е 147.7 хил. кв. м, или с 5.6% по-малко в сравнение със същото тримесечие на 2017 г., а жилищната площ намалява с 2.6% до 97.3 хил. кв. метра.Средната полезна площ на едно новопостроено жилище се увеличава от 89.3 кв. м през първото тримесечие на 2017 г. на 96.6 кв. м през същото тримесечие на 2018 година.Най-голяма средна полезна площ на едно новопостроено жилище е регистрирана в областите Силистра - 258.0 кв. м, и Търговище - 240.5 кв. м, а най-малка - в областите Плевен - 73.3 кв. м, и Враца - 79.0 кв. метра.", "date": "2018.05.11", "title": "Увеличава се броят на новопостроените къщи, жилищни кооперации и вили"}
{"url": "https://news.bg/int-politics/germaniya-pomaga-na-firmite-si-da-prodalzhat-biznesa-si-v-iran-sasht-nedovolstvat.html", "text": "Германия е готова да помогне на фирмите си да продължат да правят бизнес в Иран. Това обяви германският министър на икономиката, докато американският посланик в Берлин постави под съмнение морала на сделките с Иран, съобщава \"Ройтерс\".Обявеното във вторник от американския президент Доналд Тръмп изтегляне на САЩ от ядреното споразумение с Иран, което беше сключено през 2015 г., и планираното повторно налагане на санкции срещу Иран, беше съпроводено със заплахи за санкции срещу всички чуждестранни фирми, които правят бизнес в Ислямската република.Германия - заедно с Франция и Великобритания - настоя, че остава ангажирана с ядрената сделка с Иран, а германският министър на икономиката Петер Алтмайер посочи, че неговото правителство нямало никаква непосредствена причина да промени гаранционната си схема \"Хермес\" за износ за Иран.\"Готови сме да разговаряме с всички компании, заинтересовани от това, което можем да сторим, за да минимизираме негативните последици\", коментира Алтмайер пред германско радио, като допълни: \"Това означава, че конкретно става въпрос за ограничаване на щетите\".Около 120 германски фирми имат дейност със собствен персонал в Иран, включително \"Сименс\", а около 10 хил. германски компании търгуват с Иран.Миналата година износът на германски стоки за Иран се е увеличил с около 400 млн. евро до около 3 млрд. евро, което е малко повече от 0,2 процента от целия износ на Германия, но повече от този на Великобритания и Франция.Алтмайер подчерта, че Германия иска да избегне \"спирала на ескалация\" в търговските отношения със САЩ.Ала посланикът на САЩ в Берлин Ричард Гренел коментира, че фирмите трябва да поставят под въпрос морала за правене на бизнес с Иран, където икономиката до голяма степен е контролирана от религиозни повели.\"Всяка страна е суверенна и може да решава за себе си относно санкциите. Но Германия, Франция и Великобритания посочват, че Иран представлява заплаха. Искат ли да правят бизнес със заплаха\", запита Гренел пред в. \"Билд\".\"Ако е така, тогава всички шефове на компании, които искат това, трябва да се изправят и да кажат: \"искаме да правим бизнес с моллите\", коментира още американският посланик в Германия.Алтмайер от своя страна коментира, че Германия няма правни средства за защита на германските компании, които правят бизнес в САЩ, но иска да избегне отрицателни последици за онези, които действат в Иран.Относно напрежението между Европа и САЩ по въпроса за Иран, Алтмайер посочи: \"Това е по-скоро търговски конфликт по отношение на обявените мита за стомана и алуминий... Трябва да избегнем навлизането в спира на ескалация.\"", "date": "2018.05.11", "title": "Германия помага на фирмите си да продължат бизнеса си в Иран, САЩ недоволстват"}
{"url": "https://news.bg/world/merkel-sasht-podkopavat-doverieto-v-svetovniya-red.html", "text": "Канцлерът на Германия Ангела Меркел заяви, че решението на САЩ за Иран \"подкопава доверието в международния ред\", съобщават местни медии.Коментарът на Меркел е отговор на решението на Вашингтон да денонсира сделката с Ислямската република.Вярвам, че е погрешно едностранно да се прекратява споразумение, което е единодушно одобрено от Съвета за сигурност на ООН, подчерта Меркел. Тя поясни, че решението на Тръмп определено \"буди тревога и съжаление\".По-рано днес Меркел разговаря с руския президент Владимир Путин. Те са съгласни, че сделката с Иран е от \"фундаментална важност\".Междувременно АП съобщава, че хиляди иранци организираха демонстрации срещу решението на САЩ. Някои от протестиращите в ирански градове носиха лозунги като \"Смърт на Америка\".", "date": "2018.05.11", "title": "Меркел: САЩ подкопават доверието в световния ред"}
{"url": "https://news.bg/economics/iznosat-ni-za-treti-strani-namalyava-sas-17-4-za-yanuari-mart-2018-g.html", "text": "През периода януари - март 2018 г. износът на България за трети страни намалява със 17.4% в сравнение със същия период на 2017 г. той е на стойност 3 504.9 млн. лева. Основни търговски партньори на България са Турция, Китай, Сърбия, бившата югославска република Македония, Съединените американски щати и Русия. Те формират 55.0% от износа за трети страни, съобщи НСИ.През март 2018 г. износът на България за трети страни намалява с 10.4% спрямо същия месец на предходната година и е в размер на 1 264.0 млн. лева.През периода януари - март 2018 г. при износа на България за трети страни, разпределен според Стандартната външнотърговска класификация, най-голям ръст в сравнение със същия период на 2017 г. е отбелязан в секторите \"Мазнини, масла и восъци от животински и растителен произход\" (26.7%) и \"Химични вещества и продукти\" (14.2%).Най-голям спад се наблюдава в секторите \"Минерални горива, масла и подобни продукти\" (60.8%) и \"Безалкохолни и алкохолни напитки и тютюн\" (50.5%).Вносът на България от трети страни през периода януари - март 2018 г. намалява с 4.0% в сравнение със същия период на 2017 г. и е на стойност 4 955.2 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия.През март 2018 г. вносът на България от трети страни намалява с 25.6% спрямо същия месец на предходната година и е в размер на 1 471.9 млн. лeвa.При вноса от трети страни, разпределен според Стандартната външнотърговска класификация, през периода януари - март 2018 г. спрямо същия период на 2017 г. най-голямо процентно увеличение е отчетено в секторите \"Мазнини, масла и восъци от животински и растителен произход\" (48.1%) и \"Безалкохолни и алкохолни напитки и тютюн\" (31.7%). Най-голям спад се наблюдава в сектор \"Минерални горива, масла и подобни продукти\" (32.0%).Външнотърговското салдо (износ FOB - внос CIF) на България с трети страни през периода януари - март 2018 г. е отрицателно и е в размер на 1 450.3 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 1 091.6 млн. лева.През март 2018 г. външнотърговското салдо (износ FOB - внос CIF) с трети страни е отрицателно и е на стойност 207.9 млн. лева.През периода януари - март 2018 г. от България са изнесени стоки общо на стойност 12 464.7 млн. лв. и в сравнение със същия период на 2017 г. износът се увеличава с 2.4%, констатират от НСИ.През март 2018 г. общият износ възлиза на 4 443.6 млн. лв. и се увеличава с 1.6% спрямо същия месец на предходната година.През периода януари - март 2018 г. в страната са внесени стоки общо на стойност 14 756.3 млн. лв. (по цени CIF), или с 5.7% повече спрямо същия период на 2017 година.През март 2018 г. общият внос намалява с 3.4% спрямо същия месец на предходната година и възлиза на 5 127.9 млн. лева.Общото външнотърговско салдо (износ FOB - внос CIF) е отрицателно през периода януари - март 2018 г. и е на стойност 2 291.6 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - март 2018 г. също е отрицателно и е в размер на 1 377.4 млн. лева.През март 2018 г. общото външнотърговско салдо (износ FOB - внос CIF) е отрицателно и е на стойност 684.3 млн. лева. По цени FOB/FOB салдото също е отрицателно и е в размер на 400.5 млн. лева.", "date": "2018.05.11", "title": "Износът ни за трети страни намалява със 17.4% за януари-март 2018 г."}
{"url": "https://news.bg/politics/demokrati-za-silna-balgariya-podkrepyat-chestvane-na-tsarkovni-praznitsi-s-makedoniya.html", "text": "Демократи за Силна България подкрепят призива на БККС (Български културен клуб Скопие) за включването на гражданите от двете страни на границата в общо честване на църковните празници.Става въпрос за: 2 май - 1000 години от създаването на Охридската архиепископия; 11 май - денят в който почитаме църковно Св.Св.Кирил и Методий славяно - бъларски просветители; 27юли - денят на Св.Седмочисленици и Успение на св. Климент Охридски, за което Македонската църква покани официално БПЦ на Св.Климент Охридски.\"Подкрепяме настояването на македонските българи за общо служение на честванията, с което да се сложи край на схизмата тегнеща над братята ни в Македония. Напомняме, че Охридската Архиепископия освен доказателство за общото ни минало, е и политически акт на чужд владетел извършен при падането на българската държава под византийска власт. Най-големите символи на единоначалието на двете църкви са Св.Цар Борис - Михаил Покръстител и Светите Седмочисленици, развили църковната и книжовна дейност по негова воля\", допълват ДСБ.Те обясняват, че \"тъй като не бяха проведени общи чествания на 2-ри май, на които да се сложи край на страховете от невярно историческо интерпретиране на Охридската Архиепископия от македонска страна, както и на съмненията към БПЦ в лоялност към Руската православна църква превърнала се в хибридно оръжие, призоваваме чествания да се случат на 11 май - денят, в който почитаме църковно Св.Св.Кирил и Методий и 27юли - денят на Св.Седмочисленици и Успение на Св.Климент Охридски.\"Според ДСБ, \"отлагането на признаването на МПЦ застрашава напрежението да се прехвърли отвъд църковните проблеми, превръщайки се в лост за възпирането на евроатлантическия път на Македония и дестабилизация на Балканите. То поставя БПЦ в непосилната за нея роля едновременно да не задоволява очакванията на българския народ за бързи и решителни действия, но и засилване на противопоставянето ѝ с други сестрински църкви.\"", "date": "2018.05.11", "title": "Демократи за Силна България подкрепят честване на църковни празници с Македония"}
{"url": "https://news.bg/world/izrael-shte-pobedi-iran-zakani-se-netanyahu.html", "text": "Израелският премиер Бенямин Нетаняху заяви, че Израел ще победи в \"продължаващата кампания\" срещу Иран, пише \"Таймс оф Израел\".Министър-председателят публикува видео с коментар на профила си в социална мрежа. Той коментира израелските въздушни удари по военни цели на Иран в Сирия, след като бяха изстреляни ракети по Голанските възвишения в четвъртък сутринта.\"\" Иран, закани се Нетаняху.Израелският премиер благодари на САЩ, Германия, Великобритания и Франция за подкрепата им \"за нашето право да действаме и да се защитим от иранската агресия\".", "date": "2018.05.11", "title": "Израел ще победи Иран, закани се Нетаняху"}
{"url": "https://news.bg/world/kndr-uvedomi-oon-zavarshihme-yadrenata-programa-nyama-poveche-raketni-izpitaniya.html", "text": "Северна Корея е информирала авиационната агенция на ООН, че няма да извършва изпитания на междуконтинентални балистични ракети без предварително уведомление, защото ядрената програма на държавата е завършена и няма нужда от подобни тестове, информира АП.В публикуваното днес съобщение се казва, че обещанието е дадено по време на среща на севернокорейски чиновници с представители на Международната организация за гражданска авиация, които са в Пхенян за разговори тази седмица.Обещанието може да позволи на самолетните компании да използват въздушното пространство на КНДР, което ще даде възможност за по-директни въздушни коридори и по-малко разходи за гориво. До този момент авиопревозвачите избягваха въздушното пространство на тоталитарната държава.", "date": "2018.05.11", "title": "КНДР уведоми ООН: Завършихме ядрената програма, няма повече ракетни изпитания"}
{"url": "https://news.bg/world/v-italiya-ochakvat-formirane-na-pravitelstvo-do-dni.html", "text": "Следващият премиер на Италия може да бъде независима фигура, която не е член нито на Движение \"Пет звезди\", нито на \"Лига\". Правителството може да положи клетва още следващата седмица, ако всичко върви добре.Това заяви топ член на Движение \"Пет звезди\" в интервю за вестник \"Кориере дела Сера\", информира \"Ройтерс\".\"\", уточни Винченцо Спадафора, съветник на лидера Луиджи ди Майо.Движение \"Пет звезди\" и \"Лига\" направиха \"значителни стъпки\" към формиране на правителство за прекратяване на 9-седмична политическа безизходица.Но един от ключовите въпроси е кой ще бъде премиер - Ди Майо или Матео Салвини, лидер на \"Лига\".Президентът на Италия Серджо Матарела, който има последната дума за всяка нова администрация, даде възможност на двете страни да преговарят до събота.\"\", каза Спадафора.По-късно \"Ройтерс\" съобщи, позовавайки се на Движение \"Пет звезди\", че името на премиера ще бъде съобщено в неделя.", "date": "2018.05.11", "title": "В Италия очакват формиране на правителство до дни"}
{"url": "https://news.bg/world/iran-tsionistkiyat-rezhim-podklazhda-regionalna-nestabilnost.html", "text": "Ционисткият режим се опитва да подклажда регионална нестабилност. Отмъщава си за многото провали на бунтовниците в гражданската война. Ударите на Израел в Сирия са с цел поддържане на терористи.Това заяви говорителят на външното министерство на Иран Бахрам Касеми на брифинг в Техеран, цитиран от \"Таймс оф Израел\".Касеми отбеляза, че бомбардировките на Израел по дузина цели в Сирия са опит за поддръжка на \"терористи\", което подкопава правителството на Башар Асад.Според него ционисткият режим не се стреми към мир и стабилност в региона.В четвъртък сутринта изтребители Ф-15 и Ф-16 бомбардираха 50 ирански цели в Сирия, за да унищожат иранското военно присъствие в страната. Бомбардировките бяха в отговор на мащабна ракетна атака към Голанските възвишения.Но Касеми смята, че ударите с в полза на групи, които се опитват да свалят сирийското правителство. Говорителят разкритикува международната общност, която твърди, че Израел упражнява правото си на самозащита с атаката в Сирия.Иранското външно министерство е убедено, че Израел нарушава суверенитета на Сирия и международното право.Иран подкрепя правото на Сирия да се защити от агресията на Израел.\"\", каза Касеми, цитиран от \"Ройтерс\".", "date": "2018.05.11", "title": "Иран: Ционисткият режим подклажда регионална нестабилност"}
{"url": "https://news.bg/politics/ninova-prozhektira-v-ns-lyava-balgariya.html", "text": "Червените изнесоха презентация за възможностите за развитие на страната ни, ако БСП управляваше.България можеше да се развива по друг път, заяви от трибуната лидерът Корнелия Нинова. Страната щяла да се развива по друг начин, ако са били приети 31 законодателни предложения на столетницата.Можехме да спасим държавните и общинските болници от затваряне или фалити, смята тя като е изчислила, че това щяло да струва на България 500 млн. лева.Мерки за подпомагане на младите семейства са щели да помогнат за справяне с демографската криза. Можехме ли да имаме различна политика по отношение на социално слабите, попита Нинова и обясни, че левите мерки в сферата щели да струват 90 милиона лева. 810 млн. лева щяло да струва осъвременяване на всички пенсии.Вярвам в разума и сърцето на българския народ, че ще поиска промяна на живота си и промяна за България, предупреди Корнелия Нинова.", "date": "2018.05.11", "title": "Нинова прожектира в НС лява България"}
{"url": "https://news.bg/politics/sled-2020-g-balgariya-shte-poluchava-1-mlrd-kub-m-priroden-gaz-godishno.html", "text": "България разглежда Азербайджан и като водещ фактор за успешното реализиране на Южния газов коридор. След 2020 г. България ще получава един милиарда кубически метра азербайджански природен газ годишно. Това заяви зам.-външният министър на Азербайджан Юрий Щарк.Той заедно с кмета на София Йорданка Фандъкова и посланика на Азербайджан в България Н. Пр. Наргиз Гурбанова засадиха три чинара в парк-музей \"Врана\".По думите на зам.-министър Щарк дипломатическите отношения между България и Азербайджан са много добри и се развиват в положителна насока. \"В контекста на Българското председателство на Съвета на ЕС българската страна е изключително удовлетворена от диалога между Азербайджан и Европейския съюз във всички негови формати\", каза той.Очакванията са в най-близко бъдеще да станем свидетели на важно споразумение между ЕС и Азербайджан.Зам.-министър Щарк припомни, че през 2015 г. България и Азербайджан са подписали Съвместна декларация за стратегическо партньорство. \"Надявам се, че в най-близко бъдеще ние ще започнем нашия стратегически диалог въз основа на разпоредбите на тази декларация. Разчитаме и на по-нататъшното задълбочаване на нашето сътрудничество в областта на енергетиката, образованието, науката, изкуството и културата\", изтъкна той.Благодарение на добрите дипломатическите отношения между двете страни, вече има и директен самолетен полет от София до столицата на Азербайджан - Баку, каза Щарк.Посланикът на Азербайджан Наргиз Гурбанова заяви, че тези дървета се засаждат като символ на приятелството между Азербайджан и България. С този символичен акт се отбелязва 100 години на Азербайджанската демократична република.Над 300 000 души са посетили парк-музей \"Врана\" за последните пет години. Фандъкова допълни, че достойнството на този парк е в това, че той е затворен и е в периферната част на София.По думите й тази инициатива е насочена към подобряване и модернизация на зелените площи на града. \"Нашата задача е да пазим, да развиваме и да се грижим за зелената система на града\", подчерта Фандъкова. В парк \"Врана\" има над 800 различни видове растения и храсти дошли от различни краища на света.", "date": "2018.05.11", "title": " След 2020 г. България ще получава 1 млрд. куб. м природен газ годишно"}
{"url": "https://news.bg/int-politics/sasht-plashat-da-nalozhat-vizi-na-grazhdanite-na-ungariya.html", "text": "САЩ могат да преустановят безвизовото пътуване на гражданите на Унгария, след като американските власти са разкрили измамна схема, която е позволялава на не-унгарци да влизат на територията на САЩ под фалшиви самоличности. Това съобщават американски и унгарски медии, цитирани от \"Франс прес\".\"Уязвимостта\" в паспортната система на страните членки на Европейския съюз доведе до \"пробиви в сигурността\", изтъкнали американски официални лица, цитирани в съвместна статия на американския в. \"Вашингтон поуст\" и унгарския сайт Direkt36.Според документ на Департамента по вътрешната сигурност на САЩ, до който са се добрали от американското издание, около 700 не-унгарци по измамен начин са получили автентични унгарски паспорти и са добили идентичността на оригиналните притежатели на паспортите.\"Най-очевидният риск тук е, че идват хора в САЩ, които имат причина да прикриват самоличноста си\", изтъква бивш служител на Департамента по вътрешна сигурност, цитиран в информацията.Американските власти смятат, че престъпници са се сдобили с автентичните документи благодарение на разхлабените изисквавия за гражданство съгласно нов опростен процес за предоставяне на гражданство на етнически унгарци в чужбина.След това те могат да ги продават на клиенти, които се стремят да влязат нелегално в САЩ, потенциално дори руски шпиони или ислямски терористи.Над 1 млн. души станаха натурализирани унгарци от 2011 г. насам благодарение на ускорената система, въведена от правителството на унгарския националистически лидер Виктор Орбан, който е на власт от 2010 г.Повечето са от страни, съседни на Унгария, където живеят около 2 млн. етнически унгарци, което е наследство от Версайската система от договори след Първата световна война, при което границите на страната бяха орязани.Орбан, който беше преизбран за трети пореден мандат като премиер през миналия месец, отдавна ухажва етническите унгарци в чужбина, като им предостави както паспорти, така и право да гласуват по време на парламентарни избори.Около 65 от 700-те души са влезли в САЩ по схемата за премахване на визите, която предоставя тримесечно безвизиво влизане на гражданите на 38 страни за бизнес и туристически цели.Въпреки опитите на Департамента по вътрешна сигурност да ги открие и депортира, около 30 души от групата остават в неизвестност от миналия октомври, въпреки че сегашният брой на тези на свобода не се разкрива в информацията.Притежателите на унгарски паспорти могат да пътуват без визи в САЩ, както и свободно в Шенгенското пространство на Европейския съюз, което включва 22 от 28-те страни членки на Общността.Служители на Департамента за вътрешна сигурност предупредиха Унгария, че може да бъде \"отстранена\" от програмата за премахване на визите, ако не успее да отстрани проблема.", "date": "2018.05.11", "title": "САЩ плашат да наложат визи на гражданите на Унгария"}
{"url": "https://news.bg/world/zatvoriha-letishte-i-evakuiraha-hora-zaradi-vulkan-v-indoneziya.html", "text": "Индонезийските власти наредиха на живеещите до вулкан хора да напуснат домовете си. Голям град затвори летището си заради изригването на 5 500-метров вулкан, информира \"Ройтерс\".Вулканът Мерапи на гъсто населения остров Ява е един от най-активните в държавата. При поредица изригвания през 2010 г. загинаха повече от 350 души.Местната агенция при бедствия и аварии призова жителите в радиус 5 километра от планината да се евакуират и да потърсят укритие.120 алпинисти, катерили планината, са в безопасност.Летището в Джокярта, най-големият град до вулкана, е затворено.", "date": "2018.05.11", "title": "Затвориха летище и евакуираха хора заради вулкан в Индонезия"}
{"url": "https://news.bg/education/uchitelskite-zaplati-da-se-uvelichat-ot-1-oktomvri-iska-yanka-takeva.html", "text": "Увеличението на заплатите на учителите да се изтегли от 1 октомври 2018 г. настояват от Синдиката на българските учители (СБУ). Мотивът им е, че тази година ще се пенсионират 4 200 преподаватели. Младите хора трябва да се мотивират да влязат в образователната система и да заместят по подобаващ начин пенсиониралите се учители.Това обяви Янка Такева, председател на СБУ на официалната церемония за избор на учител №1 в Националния конкурс \"Учител на годината\", която се провежда в столичен хотел. 27 учители са номинирани в десет направления.Такева призова правителството, че още от октомври месец тази година трябва да се отпуснат около 93 милиона лева предвидените в бюджета за 2019 г. Там са заложени 362 милиона лева. \"Смятам, че министърът на финансите Владислав Горанов и премиерът Бойко Борисов ще се съгласят\", надява се Такева.Увеличението не трябва да бъде по-малко от 18%, очаква председателят на Синдиката на българските учители.На въпрос какви качества трябва да притежава един съвременен преподавател, Такева заяви, че на днешното събитие присъстват 74 учители и всеки един от тях трябва да притежава качества като иновативен преподавател, който да умее да използва съвременните информационни технологии в своята работа. Същевременно той трябва да има собствен методически опит, да бъде комуникативен, грижовен и да бъде човек, който има иновативна политика, която да е приложена в образователната система.На официалната церемония по награждаването на учителите присъства и просветният министър Красимир Вълчев. \"Учителите са тези хора, на които ние разчитаме най-много за това да учат и възпитат децата ни, да премахнат агресията и да ги направят добри граждани\", каза министърът.На въпрос има ли някакво предварително увеличение на заплатите на преподавателите около празниците, просветният министър изтъкна, че в Наредбата за нормиране и заплащане на труда, се регламентира увеличението на заплатата на учителя три пъти годишно. \"Надяваме се, че тази година в резултат на промените процентът върху увеличението на заплатите ще бъде по-малък\", подчерта той и допълни, че ще е около 6%.Мин. Вълчев информира, че средната заплата на учителите в момента е 1 080 лв. за педагогическия персонал. Средната основна заплата е малко над 800 лева, в която има допълнителни възнаграждения. \"Имаме високи заплати в някои училища, където брутната заплата е 1 500 лв. за ръководните длъжности, докато за останалите е малко по-ниска\", обясни той.", "date": "2018.05.11", "title": "Учителските заплати да се увеличат от 1 октомври иска Янка Такева"}
{"url": "https://news.bg/world/merkel-erdogan-i-putin-potvardiha-yadrenata-sdelka-s-iran.html", "text": "Президентът на Турция Реджеп Ердоган и руският му колега Владимир Путин са съгласни, че САЩ взеха погрешно решение с денонсирането на ядреното споразумение с Иран.Това съобщи източник от турското президентство, цитиран от АФП.Във вторник президентът на САЩ Доналд Тръмп пренебрегна световните сили и обяви еднолично изтегляне на страната от ядрената сделка с Техеран.Определяйки решението на Тръмп за \"погрешно\", Ердоган и Путин подчертаха, че сделката е \"дипломатически успех, който всъщност трябва да бъде защитен\", каза турският източник, пояснявайки, че двамата лидери са провели телефонен разговор в четвъртък вечерта.В съобщение на Кремъл се отбелязва, че двамата са \"\".Двамата лидери \"потвърждават решимостта си\" да продължат да си сътрудничат с другите държави, подписали споразумението, допълват от Кремъл.Ердоган също поздрави Путин за встъпването му в длъжност, след като руският президент положи клетва за четвърти мандат в понеделник.Според руския вестник \"Комерсант\" през последната година на третия мандат на президента на Русия Путин е разговарял с Ердоган 20 пъти - двойно повече от другите лидери.Междувременно Кремъл информира, че германският канцлер Ангела Меркел е телефонирала на Путин, за да обсъдят иранската сделка. Двамата са се съгласили да защитят споразумението с Иран.Те обсъдиха и Украйна. Двамата са разговаряли за въпроса за изпращане на мисия на ООН в страната. Меркел е информирала Путин за разговорите си с Еманюел Макрон и Петро Порошенко в Аахен, Германия, на 10 май.Канцлерът и руският лидер не пропуснаха и сирийския въпрос. Обсъдиха и заплануваната за 18 май визита на германския лидер в Сочи.", "date": "2018.05.11", "title": "Меркел, Ердоган и Путин потвърдиха ядрената сделка с Иран"}
{"url": "https://news.bg/curious/registriraha-nay-golyamata-valna-nyakoga-v-yuzhnoto-polukalbo.html", "text": "Учени са регистрирали най-голямата вълна някога в южното полукълбо. Тя е била с чудовищните размери от 23,8 метра, което е приблизителната височина на 8-етажна сграда, съобщава \"Франс прес\".Буй е регистрирал вълната във вторник по време на свирепа буря в много бурния Южен океан близо до остров Кембъл, на около 700 км южно от Нова Зеландия, уточняват от изледователската организация MetOcean Solutions.Океанографът Том Дюрант посочва, че предишният рекорд за южното полукълбо е бил вълна с размер от 22,03 метра, регистрирана през 2012 г.\"Доколкото ни е известно, това е най-голямата вълна, регистрирана някога в южното полукълбо\", изтъква експертът, добавяйки, че Южният океан е \"машинно отделение\" за генериране на вълни, които се движат из цялата планета.\"Действително, сърфистите в Калифорния могат да очакват енергията от тази буря да пристигне на техните брегове за около седмица\", допълни Том Дюрант.По думите му, буят, монтиран през март, за да измерва екстремните условия в Южния океан, записва в продължение само на 20 минути на всеки три часа, за да съхранява батериите си.\"Много е вероятно да е имало и по-големи вълни, докато буят не записва\", отбеляза океанографът.Най-голямата вълна, която някога е била регистрирана, е била при цунами, предизвикано от земетресение в залива Литуя в Аляска през 1958 г., като тя е достигнала 30,5 метра.", "date": "2018.05.11", "title": "Регистрираха най-голямата вълна някога в Южното полукълбо"}
{"url": "https://news.bg/regions/katastrofa-blokira-krastovishteto-na-okolovrastnoto-i-bul-tsar-boris-iii.html", "text": "Тежка катастрофа е станала около 12.15 часа между два леки автомобила в района Околовръстен път и бул. \"Цар Борис III\", съобщиха от МВР.По първоначална информация има пострадали. Пострадал е младият водач на единия автомобил, приятелката му, която е била с него и шофьорът на другия автомобил, съобщи БНР.На място има полицейски служители, които са отцепили движението. Насочени са и екипи на Спешна помощ.Движението в района е затруднено.", "date": "2018.05.11", "title": "Катастрофа блокира кръстовището на Околовръстното и бул. \"Цар Борис III\""}
{"url": "https://news.bg/world/rusiya-nyama-da-dostavya-s-300-na-siriya.html", "text": "Русия не провежда разговори с правителството на Сирия за доставяне на зенитно-ракетен комплекс С-300 и не мисли, че са необходими.Това пише всекидневникът \"Известия\", позовавайки се на съветник на Кремъл, информира \"Ройтерс\".Според осведомителната агенция това очевидно е обратен завой на Москва.Коментарът на Владимир Кожин, съветник на президента Владимир Путин по военнотехническото сътрудничество, е направен след посещението на израелския премиер Бенямин Нетаняху в Москва по-рано тази седмица. Нетаняху е лобирал руснаците да не доставят ракети.През миналия месец Русия намекна, че ще достави оръжията на Сирия след въздушните удари на Запада. Руският външен министър Сергей Лавров заяви, че бомбардировките оправдават евентуални доставки за Сирия. Всекидневникът \"Комерсант\" писа, позовавайки се на военни източници, че Москва може да започне доставка на С-300.Но коментарите на Кожин навеждат на мисълта, че лобирането на Нетаняху се е отплатило.\"\", отговорил Кожин на въпрос за възможността да се достави С-300 на Сирия.Сирийските въоръжени сили имат \"всичко необходимо\", добавил той.По-късно говорителят на Кремъл Дмитрий Песков заяви, че отказът за доставка на С-300 на Сирия не е свързан с визитата на Нетаняху. Той припомни, че Русия никога не е съобщавала, че ще доставя зенитно-ракетен комплекс, а си запазва правото да направи всичко необходимо след ударите на САЩ и съюзниците им в арабската държава.", "date": "2018.05.11", "title": "Русия няма да доставя С-300 на Сирия"}
{"url": "https://news.bg/int-politics/turtsiya-zakopcha-150-voennosluzheshti-zaradi-vrazki-s-gyulen.html", "text": "Турската полиция е арестувала 150 военнослужещи заради предполагаеми връзки с живеещия в САЩ ислямски проповедник Фетхуллах Гюлен, когото Анкара обвинява за \"мозък\" за опита за преврат през 2016 г., съобщава Анадолската агенция.Уточнява се, че арестуваните са сред 300 военнослужещи, включително 211, арестувани във връзка с разследване на прокурори в Истанбул.Турските власти редовно предприемат такива крути мерки срещу предполагаеми поддръжници на Гюлен след неуспешния преврат през юли 2016 г., в който 250 души бяха убити. Гюлен отрича участие.При подобни разследвания вчера полицията арестува повече от 80 служители на военновъздушните сили.Турските власти задържаха 160 хил. души и уволниха или отстраниха от длъжност почтия същия брой държавни служители от пуча насам. От този брой повече от 50 хил. души са били официално обвинени и задържани в затвора по време на съдебните им процеси.Западните съюзници на Турция разкритикуваха репресиите.Критиците на турския президент Реджеп Тайип Ердоган го обвиняват, че използва неуспешния преврат като предлог за смачкване на инакомислещите. Според турските власти мерките били необходими за борба със заплахите за националната сигурност.", "date": "2018.05.11", "title": "Турция закопча 150 военнослужещи заради връзки с Гюлен"}
{"url": "https://news.bg/crime/napadnaha-v-grab-zhurnalist-v-cherven-bryag.html", "text": "Нападнаха в гръб журналиста Христо Гешов. За нападението съобщи той в социалната мрежа Фейсбук.\"Тази вечер, прибирайки се късно в семейната ни къща в Червен бряг, бях нападнат от неизвестен мъж, които ми нанесе няколко удара с крак в областта на корема и гърба. За негово и на поръчителя му нещастие съм добре, въпреки болките и множеството натъртвания\", пише Гешов.News.bg направи запитване към пресцентъра на МВР в Червен бряг. От там отказаха коментар и ни препратиха към областното МВР в Плевен. От МВР-Плевен обясниха, че по случая може да говорят от МВР в София.При първото позвъняване в пресцентъра на МВР в София първоначално нямаха информация за този случай. При второто обаждане заявиха, че е \"имало такова нещо. Няма видими следи по него. Подал е сигнал, отишли са колеги на място. Отказал е да подаде жалба.\". От разговора стана ясно, че нападнатият журналист не е видял нападателя си.\"Остро осъждам подобни деяния над мен и семейството ми\", пише Гешов.\"Това нападение, свързвам на 100% с редицата мои разследвания и подадени сигнали до компетентните органи срещу местната власт в Червен бряг. Сърдечни благодарности на полицейският екип за бързата реакция и на центъра за спешна помощ гр. Червен бряг и по конкретно на д-р Карагеоргиев. Христо Гешов\", пише пострадалият в социалната мрежа.Припомняме, също в четвъртък, но сутринта в Ловеч бе пребит зам.-кмета на града Цветан Георгиев. Георгиев е в болница. От администрацията предполагат, че нападението има връзка с горския сектор.", "date": "2018.05.11", "title": "Нападнаха в гръб журналист в Червен бряг "}
{"url": "https://news.bg/crime/psevdoohranitel-zadigna-blizo-polovin-milion-leva-v-montana.html", "text": "Псевдоохранител задигна оборота на хипермаркет в Монтана, съобщи bTV. Блзио 450 000 лв. от оборота на магазина са били откраднати вчера сутринта. Мъжът бил облечен като охранител. Между 9 и 10 часа той влиза в магазин от веригата \"Кяауфланд\". Мъжът се представил за охранител от Инкасо и поискал седмичният оборот, а служителите заблудени от униформата охотно му дали парите.Малко по-късно обаче станало ясно, че магазинът е обран.Към момента полицията проверява записите на охранителните камери. По първоначална информация ударът е подготвян много време и в него участват още хора.", "date": "2018.05.11", "title": "Псевдоохранител задигна близо половин милион лева в Монтана"}
{"url": "https://news.bg/education/samo-s-diskusii-nyama-da-svarzhem-biznesa-s-obrazovanieto.html", "text": "Нашето предизвикателство е още в ранна детска възраст да събудим интереса на учениците. Това е времето, в което техническите дарби и математически способности на подрастващите трябва да намерят възможност да се докоснат до бизнеса и технологиите в професията инженер-технолог в хранително-вкусовата промишленост.С тези думи Ваня Кунева, представител на \"Съвета на жените в бизнеса\" в България, заедно с представители на Комисията по образованието и науката към Народното събрание откриха Инициативата \"Запознай се с бъдещето\" - програма за кариерно ориентиране на ученици.Кунева посочи, че в \"Съвета на жените в бизнеса в България\" членуват 80 компании, с повече от 60 000 служители. \"Всяка година тези фирми и компании отварят врати за стажантски програми, в които в рамките на последните 4 години са минали над 13 хиляди стажанти\", подчерта тя.\"Само с организирането на дискусии за това как да се свърже бизнеса с образованието и как училището да отговори на търсенето на пазара на труда, няма да се постигнат необходимите резултати\", изтъкна Кунева и увери, че всички усилия ще бъдат обединени в една обща идея за постигането на тази цел.Според нея програмата, която ще бъде изцяло на доброволен принцип, трябва да заработи в цялата страна. В нея могат да участват и родителите, които искат да разберат повече за възможностите за бъдещо професионално развитие на своите деца.Кунева добави, че друга от инициативи на жените в бизнеса, е конкурсът \"Оставаме в България\", който е под патронажа на Ева Мейдел. В конкурса регламентът изисква да се напише есе на тема \"Най-успешният ми стаж в България\".На събитието присъстваха представители на Комисията на образованието и науката към Народното събрание, журналисти, ученици и преподаватели.", "date": "2018.05.11", "title": "Само с дискусии няма да свържем бизнеса с образованието"}
{"url": "https://news.bg/crime/mvr-preduprezhdavat-za-problemi-s-registriraneto-na-koli.html", "text": "Възможни са затруднения при регистрацията на пътните превозни средства. Промени по тарифа на регистрацията на автомобили може да доведе до забавяне на процеса.Промените по Тарифа № 4 за таксите, които се събират в системата на МВР по Закона за държавните такси влиза в сила на 11 май. Така вече се въвежда единна такса за регистрация, промяна и възстановяване на регистрацията в зависимост от вида на превозното средство.В тази връзка от Пътна полиция уточняват, че е възможно да възникнат затруднения при регистрацията на пътни превозни средства.От МВР напомнят, че по тарифата се заплащат такси за различни услуги и допълнително се заплаща стойността на табелите, когато услугата е свързана с издаване на нови табели.", "date": "2018.05.11", "title": "МВР предупреждават за проблеми с регистрирането на коли"}
{"url": "https://news.bg/economics/chasten-sadeben-izpalnitel-prodava-tarnovskata-nozharska-fabrika-za-7-mln-lv.html", "text": "Частен съдебен изпълнител продава 90-годишната ножарска фабрика във Велико Търново за близо 7 милиона лева, предаде БНР.На публична продан се излага целият имот от близо 19 декара с 12 сгради.Фабриката \"Терна\" работи в продължение на 94 години преди да стигне до фалит. Последният й собственик беше Румен Биков, бивш министър на промишлеността в правителствата на Филип Димитров и Любен Беров.Дружеството произвеждаше над 600 вида ножове и беше от структуроопределящите за великотърновския регион. Обявено е в несъстоятелност от края на миналата година.", "date": "2018.05.11", "title": "Частен съдебен изпълнител продава търновската ножарска фабрика за 7 млн. лв."}
{"url": "https://news.bg/crime/velosipedist-blasna-dete-i-izbyaga.html", "text": "Велосипедист блъсна дете в столицата и избяга. Малко момиченце е блъснато от колоездач в парка по време на вечерната разходка с баща си. Инцидентът е станал в Южен парк.Бащата на детето Мирослав Джоканов информира за случая в социалната мрежа Facebook.Колоездачът минал през детенцето и отпрашил без дори да се заинтересува за състоянието на детето. Пред BTV Невена Зарева от Софийската районна прокуратура обясни, че разследват колоездача за причиняване на телесна повреда по непредпазливост. \"В момента всички усилия на оперативните работници в 4-о РПУ са насочени към установяване на самоличността на този колоездач\", заяви тя.БНР пък информира,че късно снощи мъжът, който блъсна момиченцето, се е предал в полицията. Това е 24-годишния Борислав Миланов. Той е отишъл в полицията с адвоката си. Миланов е обяснил, че е избягал от мястото на инцидента, защото се е притеснявал за сигурността си.Към момента Миланов е задържан за 24 часа.", "date": "2018.05.11", "title": "Велосипедист блъсна дете и избяга"}
{"url": "https://news.bg/bulgaria/antarktitsite-ni-otpraznuvaha-30-g-ot-stapvaneto-na-beliya-kontinent.html", "text": "Посланичката на Великобритания у нас Ема Кейт Хопкинс приветства българските антарктици на снощното тържество по случай 30-ата годишнина от началото на изследванията им на белия континент, съобщиха от Българския антарктически институт. Тя откри честването, а негов модератор беше един от най-известните научни журналисти и водещ на Би Би Си Куентин Купър.Събитието е част от Софийския фестивал на науката, организиран Британският съвет в София Тех Парк.Почетни гости на празничното събитие бяха научният ръководител на Испанската полярна програма проф. Антонио Кесада, ръководителят на медицинското звено на Британската антарктическа служба д-р Питър Маркис и директорът на Българския антарктически институт проф. Христо Пимпирев. Те изнесоха тематични лекции пред многобройната аудитория, сред която имаше и ученици от столични училища.В края на празника проф. Кесада предаде на проф. Пимпирев запазеното в испанската база българско знаме от времето на първата ни експедицияВ залата бяха четирима от шестимата участници в нея - проф. Христо Пимпирев, проф. Борислав Каменов, инж. Асен Чакъров и ст. асистент Златил Вергилов.Накрая организaторите от Британския съвет сюрпризираха проф. Христо Пимпирев с тематична торта с антарктически пейзаж по случай годишнината.До края на седмицата, посетителите на фестивала ще могат да се запознаят с българските постижения на ледения континент на щанда на българския клон от Асоциацията на младите научни изследователи на Антарктида.", "date": "2018.05.11", "title": "Антарктиците ни отпразнуваха 30 г. от стъпването на белия континент"}
{"url": "https://news.bg/society/chestvame-sv-sv-kiril-i-metodiy.html", "text": "На 11 май честваме паметта на двамата равноапостоли Св. Св. Кирил и Методий. Братята от Солун, измислили глаголицата - първата старославянска писменост, на чиято основа по-късно е създадена кирилицата.Двамата братя посвещават живота си на просветителската мисия. Заради делото си двамата братя се почитат и от православни и от католици. През 1980-та година папа Йоан Павел II ги обявява за съпокровители на Европа.За пръв път в епохата на Възраждането на 11 май 1851 г. в епархийското училище \"Св. св. Кирил и Методий\" в гр. Пловдив по инициатива на Найден Геров се организира празник на Кирил и Методий - създатели на глаголицата.Денят 11 май не е случайно избран от Найден Геров - това е общият църковен празник на двамата светии. Във възрожденските източници първите известия за празнуването на Кирил и Методий на 11 май, се срещат в \"Христоматия славянского язъка\" от 1852 г. на Неофит Рилски.През 1857 г. празникът е почетен в българската църква \"Свети Стефан\" в Цариград, заедно със служба и за Св. Иван Рилски. На следващата 1858 г. този ден е отпразнуван и в Пловдив с тържествена служба в църквата \"Света Богородица\", а след това учителят Йоаким Груев произнася вълнуващо слово за живота и делото на Кирил и Методий.Празникът започва редовно да се отбелязва в Шумен и Лом, от 1860 г., в Скопие от 1862 г., във Варна от 1863 г. 11 май се установява като църковен празник на светите равноапостоли Кирил и Методий. В София празникът е организиран от учителя Сава Филаретов.", "date": "2018.05.11", "title": "Честваме Св. Св. Кирил и Методий"}
{"url": "https://news.bg/energy/delyan-dobrev-chez-mozhe-da-startira-protsedura-za-nov-kupuvach.html", "text": "ЧЕЗ може да стартира процедура за нов купувач. Това заяви в ефира на БНТ народният представител от ГЕРБ и председател на Комисията по енергетика Делян Добрев.Това би се случило, ако \"Инерком\" не може да осигури финансирането.По една точка на проектодоклада на временната комисия за сделката с ЧЕЗ имаме резерви, обясни Добрев.Последната точа, която притеснява Добрев е тази, в която се иска от БНБ да предостави кореспонденцията с фирмата купувач \"Инерком\".Добрев не е доволен. Комисията оправдава първоначалните му очаквания. С нищо не допринася, смята депутатът. Според него комисията е останала безрезултатна.Причината за това Добрев вижда във факта, че всички дали информация, но информацията била известна преди това.Банките не са се ангажирали с финансиране на сделката, заяви Добрев. Половин година остава на купувача, за да финансира сделката.Добрев предусеща, че сделката много трудно ще с е реализира с осигурено финансиране. Според него е по-вероятно да изтекат деветте месеца и купувачът да не осигури финансиране.Ако това се случи, ЧЕЗ може да реши да стартира нова процедура, заяви Делян Добрев.", "date": "2018.05.11", "title": "Делян Добрев: ЧЕЗ може да стартира процедура за нов купувач"}
{"url": "https://news.bg/health/srednata-vazrast-na-medsestrite-e-53-g.html", "text": "Цели випуски медицински сестри напускат България заради ниското заплащане и ниската оценка за тежкия положен труд. Това заяви пред bTV Петя Недкова от Българската асоциация на професионалистите по здравни грижи.Професията се практикува от все по-малко хора, които са и във все по-напреднала възраст. Затова медицинските сестри в България излизат на протест на професионалния си празник - 12 май.По думите на Недкова средната възраст на сестрите е 53 г., на акушерките - 51 г., на фелдшерите - 56 г., а рехабилитаторите и рентгеновите лаборанти са на средно 51 г.\"Ние излизаме на протест, защото искаме да кажем на всички, че повече така не можем да работим. Искаме политическо съгласие за това да се остойностят нашите дейности, нашият труд да бъде достойно оценен, защото е високо квалифициран, труден, рисков, ако нас ни няма, няма да има и здравеопазване\", каза Недкова.Младите медицински сестри започват със заплата, която е близка до минималната и е около 10 пъти по-ниска от тази в Германия.Според Недкова би трябвало медсестрите да са най-многобройното здравно съсловие, но броят им се приближава до този на лекарите.\"Това съотношение не е полезно за никого\", категорична е медицинската сестра. Тя пояснява, че са затруднени да извършват качествено работата си, защото работят на 2-3 места, за да скрепят семейния бюджет. Това не е добре за пациентите, които получават безопасни грижи, но те се движат на ръба, каза Недкова.\"Нашето образование е изравнено по европейска директива с останалите държави. Напускат страната не всички млади, но идеята им е да започнат такова обучение, за да упражняват професията извън нашата страна. В цяла Европа и изобщо по света нуждата от здравни грижи непрекъснато се засилва\", отбеляза Недкова.", "date": "2018.05.11", "title": "Средната възраст на медсестрите е 53 г."}
{"url": "https://news.bg/politics/yankov-iska-ostavkata-na-danail-kirilov-zaradi-kalpavi-zakoni.html", "text": "Социалистът Красимир Янков поиска оставката на председателя на правната комисия Данаил Кирилов заради поредната поправка в антикорупционното законодателство. Червеният депутат смята, че тази поредна промяна, скоростно внесена след приемането на закона, показва некомпетентност. Затова трябва да се носи отговорност, смята Янков.Това е лошо законодателство, по мнението на социалиста. Подобно калпаво законодателство отблъсквало чуждестранните инвеститори. Освен това Янков атакува и че антикорупционната агенция имала агенти, които не могат да разкриват лицето си, а реално тя не е разследващ орган.Очевидно този закон ви плаши, не се даде Данаил Кирилов. Въпросната промяна удължава срока за подаване на декларациите за конфликт на интереси до 8 юни.", "date": "2018.05.11", "title": "Янков иска оставката на Данаил Кирилов заради калпави закони"}
{"url": "https://news.bg/crime/kazanlashkata-prokuratura-razsledva-11-dushi-polzvali-falshivi-dokumenti.html", "text": "Казанлъшката районна прокуратура разследва 11 души, ползвали фалшиви или подправени документи, съобщиха от прокуратурата.Шест са досъдебните производства за фалшиви дипломи за завършено образование, четири са досъдебните производства срещу хора с фалшиви шофьорски книжки. Едно досъдебно производство е срещу човек, представил фалшива диплома.Общо осъдени, с влязла в сила присъда, за периода от януари 2018 г. до 9 май 2018 г. са 14 души. Наказанията са условни присъди, \"пробация\" и \"глоба\". Петима от наказаните са шофьори на такси, използвали фалшив документ от НАП пред Община Казанлък.Други петима са с фалшива шофьорска книжка, двама - с фалшива диплома за завършено образование. Един човек е представил преправен нотариален акт. Един човек е с неистински официален документ от учебно заведение.", "date": "2018.05.11", "title": "Казанлъшката прокуратура разследва 11 души, ползвали фалшиви документи "}
{"url": "https://news.bg/politics/poboyat-nad-zam-kmeta-na-lovech-veroyatno-e-svarzan-s-gorskiya-sektor.html", "text": "Побоят над зам.-кмета Цветан Георгиев вероятно е свързан с горския сектор, заяви кметът на Ловеч Корнелия Маринова пред Нова телевизия. Пребитият зам.-кмет на Ловеч Цветан Георгиев е споделил, че е имало вербални заплахи в тази посока, но не е подавал сигнали за това.Цветан Георгиев е с два счупени крака и множество травми след нападение от маскиран мъж. Зам.-кметът е в болница, където му е направена операция.\"Подали сме съответните сигнали в прокуратурата. В горския сектор винаги са се случвали нередности. Опитваме се да вкараме системата в рамките на закона. Вербалните конфликти, които е имало, са все свързани с него. Става въпрос за фирми, които се занимават с дърводобив и които по един или друг начин са нарушили правилата\", обясни Корнелия Маринова.\"Нямаме информация извършителят да е намерен. За мен обаче има и поръчител\", допълни кметът на Ловеч Корнелия Маринова.", "date": "2018.05.11", "title": "Побоят над зам.-кмета на Ловеч вероятно е свързан с горския сектор"}
{"url": "https://news.bg/health/treta-sedmitsa-meditsi-ot-loveshkata-bolnitsa-protestirat-za-zaplatite-si.html", "text": "Протестиращите медици от Ловешката болница оградиха с жива верига хотел \"Ловеч\". Там бе планувано да е официалният коктейл по повод празника на Ловеч. Медиците се надяват да привлекат вниманието на присъстващите представители на властта към проблемите на лечебното заведение, съобщи БНР.В протеста на медиците се включиха граждани на Ловеч, сред които майки с бебешки колички. Протестното им шествие е подкрепено и от таксиметровите шофьори.Протестиращите започнаха със скандирания \"Искаме си болницата\" и \"Оставка\".Трета седмица медиците от ловешката болница излизат на пореден протест заради неизплатени заплати. 11 май е празник на Ловеч, но медици, санитари и служители в болницата организират голямо протестно шествие заради неясното бъдеще на лечебното заведение.Над 20 дни поред хората в бели престилки настояват държавата и останалите акционери на лечебното заведение да предприемат спешни мерки за спасяването му от закриване заради тежкото финансово състояние.Докато лекари и медицински сестри организират протестно шествие, от администрацията на града направиха тържествено шествие, което да почете светите братя Кирил и Методий. Празничната лития започна от катедралата Св. Св. Кирил и Методий с иконата на двамата съпокровители на Европа.На тържествено заседание на общинския съвет със званието \"Почетен гражданин\" на Ловеч са удостоени писателят и драматург Константин Илиев, архитект Петко Еврев и посмъртно професор Беньо Цонев.", "date": "2018.05.11", "title": "Трета седмица медици от Ловешката болница протестират за заплатите си"}
{"url": "https://news.bg/politics/parlamentat-protiv-paketa-makron-za-transportniya-bransh.html", "text": "Парламентът защити превозвачите и скочи на проекта \"Макрон\". Депутатите единодушно гласуваха решение, с което възложиха на Министерски съвет да обсъди законодателния пакет за мобилност на Европейската комисия и да приеме позиция в подкрепа на исканията на българките превозвачи и в защита на техните права и интереси.Според депутатите законодателният пакет за мобилност на ЕК представлява \"пряка заплаха за фалит на стотици български превозвачи\".Според тях задължението за ползване на редовната седмична почивка извън борда на превозното средство, заложено в пакета за мобилност, ще принуждава шофьорите да оставят товара си, за който са лично отговорни, а това ще им струва допълнителни разходи за застраховка и престой в хотел. Изискването за завръщане у дома на всеки три седмици също поставя превозвачите пред сериозно предизвикателство, защото предприятията ще правят допълнителни разходи за транспорт на служителите.", "date": "2018.05.11", "title": "Парламентът против пакета \"Макрон\" за транспортния бранш"}
{"url": "https://news.bg/politics/bezlov-hazartnoto-lobi-v-ns-ne-se-opalchva-na-liderite-na-gerb-i-na-bsp.html", "text": "Хазартното лоби ще загуби около 500 милиона, ако бъдат приети предложените промени от вицепремиера Валери Симеонов. Това заяви в пред БНР Тихомир Безлов от Центъра за изследване на демокрацията.Повод за неговото изказване е предложението на вицепремиера Валери Симеонов за законови промени, с които да се забрани рекламата на хазарт и да се ограничат местата за продажба на лотарийни билети. От ГЕРБ и от БСП заявиха, че ще подкрепят подобни промени.\"Трябва да се направи опит да има ограничения за хазартните залагания. Хазартното лоби в парламента не смее директно да се конфронтира с лидерите на двете политически формации, а и самите лидери интуитивно виждат колко гигантски е станал проблемът, за да си позволят да избягат от темата\", обясни Безлов.По думите му и в двете големи парламентарни групи хазартното лоби със сигурност има влияние. \"Очакването ми беше, че на равнище председател на БСП, заместник-председател на ГЕРБ, все пак не би трябвало да са постигнали някаква зависимост\", заяви Безлов.Според него вицепремиерът Симеонов е успял да избегна типично противопоставяне между формациите и успя да се договори за директна подкрепа.Според анализатора в закона има два основни проблема \"Първо, от една страна, стои проблемът с хазартния туризъм. Аз мисля, че България би трябвало да се възползва от тази възможност в туризма и тя някак си го е направила относително ефективно. Този сегмент би трябвало да се развива и подкрепя от държавата\", заяви Безлов.Предложените от Симеонов промени в Закона за хазарта няма да засегнат другия голям проблем - свръхнаситеното предлагане на хазартни услуги навсякъде в страната, категоричен е Безлов.Пазарът на лотарийни билети се е удвоил за последните години. Още преди 10 години е бил много голям. \"Буквално излизате от вкъщи, във вашия квартал има 1-2 игрални зали, децата залагат на футболни мачове, коментира се колко е загубил, спечелил. Ако се опитаме пак да се сравняваме с другите страни, тогава бяхме около 2% от БВП и пак бяхме една от водещите страни, а сега сме 3% от БВП и сме номер 1 в Европа. 3% е огромно число за страна като България\", коментира Тихомир Безлов.", "date": "2018.05.11", "title": "Безлов: Хазартното лоби в НС не се опълчва на лидерите на ГЕРБ и на БСП"}
{"url": "https://news.bg/world/bomba-ot-vsv-evakuira-hora-v-honkong.html", "text": "Стотици хора са евакуирани, след като беше открита бомба от Втората световна война на строителен обект в Хонконг, информира полицията, цитирана от АФП.Това е третият случай на територията за тази година.Полицията отцепи улици и евакуира 1200 души от магазини, ресторанти и офиси в бизнес квартала Wanchai, докато сапьори се опитват да обезвредят 450-килограмова американска бомба.Бомбата е същият модел като две бомби, които бяха открити на същото място през януари, където се работи по нова метростанция.Предишните две бомби бяха позиционирани хоризонтално, а тази е вертикално. 2/3 от бомбата е под земята, обявиха сапьорите.По време на войната се води ожесточена борба между японските сили и съюзниците. Често при строителна дейност се откриват невзривени бомби на територията.През 2016 г. откриха шест невзривени гранати и мини от Втората световна война. Две години по-рано властите обезвредиха бомба с маса близо 1 тон.", "date": "2018.05.11", "title": "Бомба от ВСВ евакуира хора в Хонконг"}
{"url": "https://news.bg/int-politics/frantsiya-nastoya-evropa-da-ne-deystva-kato-vasal-na-sasht.html", "text": "Външният министър на Франция Жан-Ив льо Дриан разкритикува САЩ за повторното налагане на санкции срещу чуждестранни компании, търгуващи с Иран, определяйки тези действия като \"неприемливи\".Това разкрива задълбочаващия се разрив между Вашингтон и неговите европейски съюзници по този въпрос, отбелязва \"Франс прес\".Във вторник американският президент Доналд Тръмп обяви, че изтегля САЩ от историческото споразумение, което ограничава ядрената програма на Иран, и налага отново санкции срещу Ислямската република и срещу онези, които търгуват с нея.Решението на Тръмп подкопа дългогодишна дипломация и обърка европейските съюзници на САЩ, които се опитват да спасят трудно постигнатата сделка.Вашингтон даде на европейските компании, правещи бизнес в Иран, до шест месеца, за да изтеглят инвестициите си или рискуват да попаднат под ударите на американските санкции, като им е забранено да подписват нови договори с Иран.Френският външен министър разкритикува действията на САЩ, изтъквайки, че Вашингтон трябва да преговаря с европейските си съюзници за санкциите, които могат да засегнат техните компании.\"Смятаме, че екстериториалността на техните мерки за санкции е неприемлива\", посочи той пред френския в. \"Паризиен\".\"Европейците не би трябвало да плащат за оттеглянето на САЩ от споразумението, към което те сами имаха принос\", каза той.Европейците, добави той, ще \"направят всичко, за да защитят интересите на своите компании\" и планират да водят \"категорични преговори\" с Вашингтон чрез Европейския съюз.Решението на Тръмп да изтегли САЩ от иранската сделка остави страната дипломатически изолирана.От своя страна финансовият министър на Франция Бруно льо Мер коментира, че европейските страни трябва да отвърнат по-твърдо на администрацията на Тръмп по отношение на ядрената сделка с Иран и да не действат като \"васали\" на САЩ.Льо Мер подчерта в интервю за френско радио, че Европа не трябва да приема, че САЩ са \"икономическият полицай на света\". Той иска европейските компании да продължат търговията с Иран въпреки решението на Тръмп да наложи отново санкции.Френският финансов министър предложи създаването на европейски орган, който да има същите правомощия, които американското правосъдно министерство има да наказва чуждестранни компании за техните търговски практики.", "date": "2018.05.11", "title": "Франция настоя Европа да не действа като \"васал\" на САЩ"}
{"url": "https://news.bg/crime/prokuraturata-obvini-kvestorite-na-ktb.html", "text": "Софийска градска прокуратура повдигна обвинение на квесторите на КТБ.На 10 май СГП привлече към наказателна отговорност двама квестори на КТБ за умишлена безстопанственост в особено големи размери, представляваща особено тежък случай. Станислав Л. и Елена К. са обвинени, затова, че в периода между 20 август 2014 г. до 06 ноември 2014 г. в София, действайки в качеството на длъжностни лица - квестори при \"Корпоративна търговска банка\" АД, в съучастие, умишлено, при условията на продължавано престъпление, не са положили достатъчно грижи за стопанисването и запазването на повереното им имущество.От тези дейности на квесторите последвали значителни щети. Размерът на загубите е 1 070 383,83 лв. за Фонд за гарантиране на влоговете в банките (ФГВБ).Обвинението нa прокуратурата е, че двамата умишлено са разпоредили осчетоводяване на предсрочното прекратяване на 9 броя договори за индивидуални срочни депозити с привилегирован текущ годишен лихвен процент. Заради тези им действия депозитите били прехвърлени за изплащане към Фонд за гарантиране на влоговете в банките.Според Закона за гарантиране на влоговете в банките \"Не се изплащат гарантираните размери на влоговете в банката на: 1. Лицата, на които са били предоставени привилегировани лихвени условия в отклонение от обявените от банката условия, които тя е длъжна да прилага към своите вложители\". Станислав Л. и Елена К. с действията си нарушават въпросния закон.Спрямо двамата обвиняеми е взета мярка за неотклонение \"подписка\".Ако бъдат признати за виновни, Наказателният кодекс предвижда наказание лишаване от свобода от 3 до 12 години, като съдът може да постанови и лишаване от право да заемат определена обществена или държавна длъжност и право да упражняват определена професия или дейност.", "date": "2018.05.11", "title": "Прокуратурата обвини квесторите на КТБ"}
{"url": "https://news.bg/weather/promenlivo-vreme-s-prevalyavaniya-i-gramotevitsi.html", "text": "Днес се очаква значителна облачност и валежи, придружени с гръмотевици.Преваляванията ще са краткотрайни, предимно през втората половина на деня. В сутрешните часове само на отделни места са възможни дъждове. В някои планински райони количествата на валежите ще бъдат значителни.До вечерта на повечето места облачността ще се разсее и времето ще се проясни, валежите ще спрат.Очаква се слаб до умерен североизточен вятър.Максималните температури ще бъдат в интервала 20-25 градуса. Минималните са между 9 и 14.", "date": "2018.05.11", "title": "Променливо време, с превалявания и гръмотевици"}
{"url": "https://news.bg/int-politics/slab-interes-kam-inaguratsiyata-na-putin-sred-rusnatsite-gledali-sa-ya-8-4.html", "text": "Интересът на телевизионната аудитория в Русия към инагурацията на Владимир Путин се е оказал нисък - под 10% от зрителите са наблюдавали церемонията на 7 май, предаде руската редакция на Би Би Си.Данните са на компанията Mediascope (бившата TNS).Президентът е престанал да бъде новина за руснаците, коментират наблюдатели.Според Mediascope, инагурацията е гледана от около 5.8 милиона души, което представлява 8.4 на сто от всички руснаци на възраст над 4 години.За сравнение, през 2012 година, когато Путин се върна в президентското кресло, церемонията е наблюдавана от близо 7 милиона души или 10.5% от зрителите.През последните 18 години най-голям е бил интересът при първото встъпване в длъжност на Путин - 18.5%.", "date": "2018.05.11", "title": "Слаб интерес към инагурацията на Путин сред руснаците – гледали са я 8.4%"}
{"url": "https://news.bg/press/chovekat-payak-dari-100-000-lv-za-spasyavaneto-na-boyan-petrov-merkel-hvali-borisov-simeonov-poluchi-podkrepa-sreshtu-reklamite-na-hazarta.html", "text": "Издирването на алпиниста Боян Петров е сред водещите теми на петъчните вестници.\"Известният като Човека Паяк специалист по катерене на небостъргачи Иван Кристоф дарява 100 хил. лв. за издирването и спасяването на алпиниста Боян Петров. В профила си във Фейсбук той публикува извлечение от банкова сметка, от която може да се изтеглят нужните 50 000 долара за хеликоптерната застраховка. Кристоф уточнява, че не познава Петров, но е разбрал, че той има мечти и дете. \"Не е редно държавата да плаща от данъците ни, затова като любител на екстремните спортове, смятам, че е редно ние сами да се поддържаме\", пише българският катерач.\" - в. \"Труд\".\"Ето банкова сметка с депозирани 100 07743 лв., от която може да се изтеглят парите $50,000, за да се платят за хеликоптерната застраховка за издирването и спасяването в Хималаите на човека, когото не познавам, но разбрах, че е имал мечти и дете\", написа Иван Кристоф във \"Фейсбук\" и публикува извлечение от сметка в \"Алианц България\". Пред \"Дневник\" той поясни, че парите са пазени за неговия проект за \"школа за оцеляване\", но в спешната ситуация с Боян Петров е готов да действа, като така отговаря и на въпросите на малкия си син. \"Смятам, че не е редно държавата да плаща от данъците ни. Като любител на екстремните спортове, смятам, че е редно ние сами да се поддържаме\", добави той. Решението на Иван Кристоф е продиктувано от призива на жената на Петров Радослава Ненова, която обяви в профила си във \"Фейсбук\", че е открила дарителска сметка, на която събира пари за спасителната операция.\" - в. \"Дневник\".\"Приятел на Боян Петров: Много късно започна акцията по спасяването му \"Много късно започна операцията по спасяването на Боян Петров\". Това каза пред NOVA Любомир Попйорданов - приятел на изчезналия в Хималаите алпинист и член на Асоциацията за алтернативен туризъм. Според Попйорданов, за да е оцелял, Петров би трябвало да се намира в някой от лагерите в подножието на връх Шиша Пангма. Той правел и окопаване в снега, но това не можело да запази живота му в продължение на цяла седмица. \"Възможно е да се случи чудо, защото Боян често е излизал от трудни ситуации. Проблемът в случая е, че той е сам\", коментира Попйорданов. Той е категоричен, че начинът на катерене на Петров е \"много добре обмислен\". \"Той се е връщал от 8-хилядници, когато се е налагало. Влошаването на времето там вероятно е било изненада за него\", коментира още Попйорданов. За него е изключително странно, че Петров е оставил сателитния си телефон по пътя към върха, защото устройството било толкова модерно, че \"с него можеш да се обадиш и от Космоса\". \"Боян не взима излишни неща, но телефонът определено не е сред тях\", каза още Попйорданов.\" - в. \"24 часа\".Европейските ангажименти на България отново са сред актуалните теми.\"Премиерът Бойко Борисов и канцлерът на Германия Ангела Меркел обсъдиха предстоящата среща на върха в София за Западните Балкани. Двамата разговаряха в Аахен след участието им в церемонията по връчването на международната награда \"Карл Велики\", съобщава правителствената пресслужба. Ангела Меркел определи като категоричен успех действията на Борисов за приобщаването на страните от региона към Европейския съюз. \"Темата \"Западни Балкани\" не беше лесен приоритет, но ти, Бойко, се справи прекрасно и трябва да останеш медиатор по тази тема\", е заявила Меркел, според пресслужбата на МС. Премиерът Борисов е подчертал, че страната ни ще продължи да работи активно, за да остане свързаността на страните от региона приоритет и при следващите председателства. По думите му, въпреки напрежението между някои държави по отделни въпроси, техните лидери осъзнават голямата цел - Европейския съюз. Министър-председателят е отбелязал и важността на транспортната, инфраструктурната и дигитална свързаност на страните от региона, за да бъдат осигурени стабилността и просперитета в цяла Европа. \"За мен това трябва да правим - хората от тези държави да усетят, че ЕС и ние сме с тях\", каза Борисов, а Меркел е споделила напълно мнението му, че хората от Западните Балкани очакват и искат конкретни и реални неща за подобряване на живота им. В разговора премиерът е поставил въпроса за спорните предложения на Европейската комисия в Пакета \"Мобилност\", засягащи българските транспортни превозвачи. Той е посочил, че транспортният сектор у нас създава 15% от БВП и страната ни ще губи 16 милиарда лева годишно, ако бъдат приети предложенията за нови регулации. Борисов подчерта, че от тях ще бъдат засегнати над 100 хиляди български семейства, а голяма част от бизнеса, който в основната си част е малък и среден, ще бъде доведен до фалит. Борисов е казал още, че е поставил въпроса по-рано днес и на френския президент Еманюел Макрон, с когото са се разбрали да го обсъдят по-подробно в телефонен разговор. Канцлерът Меркел е изразила разбиране за притесненията на българската страна и е посочила, че трябва да се намери приемливо решение за всички държави в ЕС.\" - в. \"Сега\".\"Всички европейски лидери приеха приоритета Западни Балкани на българското председателство. София може да в център на всички важни решения за Западните Балкани. Това заяви лидерът на парламентарната група на ГЕРБ Цветан Цветанов на форум \"Толерантността в Западните Балкани\", организиран от евродепутатите Асим Адемов и Андрей Ковачев. Камерата на лордовете е също съпричастна към този приоритет, независимо от Брекзит, подчерта Цветанов. \"Западните Балкани са сърцето на Европа - политически и икономически. Политическата декларация, която ще бъде приета след седмица в София, ще даде перспектива на страните. Западните Балкани са част от общата колективна сигурност\", подчерта Цветанов. И напомни, че преди 2 месеца именно тук са приети правилата за работата на \"Европол\". Цветанов настоя - длъжни сме за бъдещите поколения да има мир и разбирателство. На конференцията са дипломатите и представителите на всички вероизповедания от страните от Западните Балкани. За първите 3 месеца успяхме да обърнем имиджа на България, зави министърът на българското председателство на Съвета на ЕС Лиляна Павлова. \"Приятели от Западните Балкани, ние не създаваме фалшиво усещания. Членството няма да е утре, но знайте, че сме готови да ви помогнем - имате нашата подкрепа, нашата солидарност\", увери Павлова. Декларация за приемането на 6-те страни членки в ЕС и анекс към нея с конкретни приоритети и проекти, по които да започне работа веднага - в областта на сигурността и свързаността. Това е целта на срещата на лидерите на ЕС с тези от Западните Балкани след седмица, обяви министър Павлова. Целта е в края да се подпишат и първите конкретни проекти - например за газопреносните мрежи.\" - в. \"24 часа\".Инициативите на вицепремиера Валери Симеонов за рекламите на хазарта и пушенето на публични места също са сред темите на всекидневниците.\"ГЕРБ ще подкрепи Валери Симеонов за хазарта, но не и за цигарите Няма драма в отношенията в коалицията, успокоиха след едночасова среща лидерът на ПГ на ГЕРБ Цветан Цветанов и вицепремиерът от ОП Валери Симеонов. На въпроса защо скърцала каручката на управляващата коалиция, както се изрази Красимир Каракачанов, Валери Симеонов поясни: Скърца, защото се движи. За Цветанов няма драма, че един вицепремиер се среща с парламентарните групи, за да търси подкрепа за законопроектите си. Вторият в ГЕРБ обяви още, че депутатите от управляващата партия ще подкрепят ограниченията в рекламата на хазарта, които подготви Симеонов, но не и връщането на пушенето в заведенията. Останалите законови промени, свързани с регулацията на апартхотелите и преместваемите обекти, предстои да бъдат обсъждани от работна група с участието на депутати от ОП и председателите на бюджетната и екокомисията Менда Стоянова и Ивелина Василева, обясни Цветанов.\" - в. \"Стандарт\".\"Ситуацията в държавата е странна - управляващи партии търсят плаващи мнозинства, а не се излиза с обща програма на кабинета, каза лидерът на БСП Корнелия Нинова след срещата си с вицепремиера Валери Симеонов в парламента. БСП ще подкрепи ограниченията на рекламата на лотарийни игри по телевизията, а за връщането на стария режим за пушене в заведенията депутатите на Корнелия Нинова щели да гласуват по съвест. По нейни сметки разположението на силите било 50:50. Нинова е казала на Симеонов, че трябва да се увеличи ДДС за хазартните игри, които в момента се облагат с 15% върху залозите, докато ДДС за всички останали стоки и услуги (без туризма) е 20%. Преди това Симеонов се срещна с Цветан Цветанов и групата на ГЕРБ. Цветанов също обеща подкрепа за закона за хазарта, но не и за тютюнопушенето, както и да бъдат обмислени останалите законодателни инициативи на Симеонов. БСП е втората голяма партия, която подкрепя Закона за хазарта, което означава, че има категорична позиция сред политиците и обществото по него, каза Симеонов, след като излезе от стаята на БСП. Във вторник Нинова се срещна и с другия вицепремиер Красимир Каракачанов (ВМРО/\"Обединени патриоти\"), който търсеше подкрепа за проектите за модернизация на армията и законопроекта на ВМРО за вероизповеданията... Симеонов няма да се среща с ДПС. Това означавало да ги легитимира като политическа сила. \"За нас те са мафиотска структура\", каза вицепремиерът и лидер на НФСБ.\" - в. \"Дневник\".Вестниците продължават да следят и темата за КТБ.\"Делото КТБ започна с тържествено стоене на крака Всички присъстващи от КТБ щяха да бъдат наказани да стоят прави, докато слушат как прокурорът Гешев чете обемистия обвинителен акт. Делото за източването на Корпоративна търговска банка (КТБ), по което главен обвиняем е Цветан Василев, най-сетне започна по същество. Въпреки че в сряда в спецсъда трябваше да протече една съвсем формална процедура по четене на обвинителния акт, участниците в делото някак успяха да оплескат дори това. В самото начало на заседанието съдия Вержиния Петрова нареди на всички в залата да станат на крака, докато прокуратурата чете. \"Четем обвинителен акт - това е една от най-тържествените части в един съдебен процес, ако обичате, прави\", заяви тя, цитирана от \"Клуб Z\". Така присъстващите 17 обвиняеми, адвокатите им и журналистите бяха принудени да се изправят на крака. Адвокатите веднага реагираха, тъй като обвинителният акт по това дело е изключително обемен - около 11 хил. страници. От прокуратурата обявиха, че ще четат само заключителната част, но той също не е кратък - около 5 хил. страници. Адвокат Ина Лулчева, която защитава двама от обвиняемите, спаси положението. \"Стоенето в рамките на 8 часа на лица, които са и на възраст, представлява едно недопустимо третиране, с което считам, че не би следвало да започва този наказателен процес. Ние никога не сме поставяли изискване прокурорът да стои прав. Аз заявявам, че не съм в състояние да стоя права 8 часа\", заяви тя. В крайна сметка съдия Петрова, която е и бивш прокурор, разреши на присъстващите да седнат. Прокуратурата ще чете акта няколко дни.\" - в. \"Сега\".\"Шефът на Спецпрокуратурата за делото \"КТБ\": Съзнателно се бавят разпити Не става въпрос за атаки или обвинения, а за обяснения. Така ръководителят на Специализираната прокуратура Иван Гешев коментира в сутрешния блок на Нова телевизия вчерашните събития около делото \"КТБ\". По думите му подсъдимите искат да бавят процеса, както и съзнателно се бавят разпити. \"Това, което се случва, не може да се случи в нито една страна от ЕС\", заяви Гешев. Според него не се процедира по този начин. \"Това онагледява една от причините защо гражданите чувстват несигурност\", сметна още ръководителят на Специализираната прокуратура. Гешев коментира и вчерашната акция по залавянето на служители на Здравната каса с Пловдив заради подкуп. Развитието на случая напомни на ареста на кмета на \"Младост\" Десислава Иванчева. \"Това е процедурата, обясних как стоят нещата, така е регламентирана ситуацията законово и така трябва да се прави\", заяви той. Според Гешев случаите са различни по същество. В едната ситуация става дума за лице властта, което налага намесата на Спецпрокуратурата. Той не разкри повече детайли в това отношение, като обясни, че се предвижда брифинг по случая. \"Това, което виждам, е един успех\", смята Гешев.\" - в. \"Стандарт\".", "date": "2018.05.11", "title": "Човекът Паяк дари 100 000 лв. за спасяването на Боян Петров, Меркел хвали Борисов, Симеонов получи подкрепа срещу рекламите на хазарта…"}
{"url": "https://news.bg/world/izmama-za-milioni-s-detsa-fantomi-ot-balgariya-i-rumaniya.html", "text": "Измамата е функционирала така: в т.нар. семейни каси, които изплащат в Германия, били представяни фалшиви документи - актове за раждане на несъществуващи деца, уверения, че посещават училище в Германия, служебни бележки, които удостоверяват, че родителите им работят в Германия. Измамата е класифицирана като организирана, понеже зад нея стоят престъпни групи, които набавят фалшивите документи, съобщава вестник \"Ди Велт\" в обширна публикация по темата.Факти и предположенияСхемата е работила поне година-две, е цитиран да казва Карстен Бунк, шеф на Германската семейна каса. Според него измамата е достигнала такива огромни мащаби най-вече заради свободата на придвижване в рамките на ЕС. \"Предполагаме, че само през миналата година измамата с детските надбавки е ощетила държавата с десетки, може би дори стотици милиони евро\", казва Карстен Бунк.Престъпните банди, движени основно от източноевропейци, вербували целенасочено в родните си страни семейства, на които обещавали добър живот в чужбина, включително благодарение на социални помощи от германската държава. След това им осигурявали транспорт до Германия, където ги настанявали в порутени жилища. Като следваща стъпка престъпниците откривали банкова сметка на името на бащата, но задържали дебитната карта. Затова пък раздавали на нищо неразбиращите мъже и жени фалшиви документи: фиктивни трудови договори, договори за наем, фалшифицирани паспорти, както и актове за раждане и уверения за посещаване на училище, с които се кандидатства за изплащането на детски надбавки. Ключова роля в измамната схема играели фиктивните трудови договори, които служели като входен билет към германската социална система.Наскоро бяха огласени данни, според които през 2016 година Германия е изплатила 537 милиона евро надбавки за живеещи в чужбина деца. От Германската семейна каса предполагат, че немалка част от тези пари са били придобити неправомерно. Така например в семейните каси на градовете Вупертал и Дюселдорф са били проверени 100 молби на родители от Румъния и България, които получавали детски надбавки за три или повече деца. В 40% от случаите декларираните данни се оказали неверни. \"Само тук щетите възлизат на 400 хиляди евро\", казва шефът на Германската семейна каса Карстен Бунк.Германия плаща за близо 80 хиляди български децаКъм момента Германия изплаща детски надбавки на 127 хиляди румънски и на 78 хиляди български деца. Но както уточнява Карстен Бунк, измами се извършват не само с деца от България и Румъния - известни са и случаи с деца от Турция или от страните от Магреба.В публикация по същата тема \"Франкфуртер Алгемайне Цайтунг\" (ФАЦ) пише, че наскоро австрийското правителство обяви съкращаване на надбавките за деца, които не живеят в Австрия. Законопроектът предвижда тези надбавки да бъдат съобразени с разходите за живот в родните страни на получателите. В тази връзка ФАЦ припомня, че през април миналата година правителството в Берлин изяви желание да въведе същия модел и в Германия, стига той да не противоречи на европейските правни уредби.", "date": "2018.05.11", "title": "Измама за милиони с деца-фантоми от България и Румъния"}
{"url": "https://news.bg/bulgaria/pozhar-v-mladost-izgoryaha-koli-zasegnat-e-i-apartament.html", "text": "Автомобили пламнаха в столичния квартал \"Младост 1А\", в близост до жилищен блок, предаде bTV.Съобщава се, че няма пострадали, нанесени са само материални щети.Огънят е засегнал апартамент на първия етаж на блок 505 и магазин.Пламъците вече са потушени. На мястото бяха изпратени две пожарни коли.Хората от ниските етажи са били евакуирани, но вече са се върнали по домовете си.Експерти установяват дали причината за пожара е технически проблем в някой от автомобилите или има умисъл.", "date": "2018.05.11", "title": "Пожар в „Младост“ – изгоряха коли, засегнат е и апартамент"}
{"url": "https://news.bg/world/puchdemon-nyama-da-se-kandidatira-za-premier-na-kataluniya.html", "text": "Бившият премиер на Каталуния Карлес Пучдемон обяви, че няма да се кандидатира отново да застане начело на провинцията, предадоха информационните агенции.Наред с това той посочи като свой приемник 55-годишния депутат Ким Тора.Тора, който е ново лице в политиката, има подкрепата на мнозинството депутати в местния парламент. Депутатът е тясно свързан със сепаратисткото движение за отделяне на провинцията от Испания. Той е подкрепен от партията на Пучдемон \"Заедно за Каталуния\", както и от сепаратистката партия \"Леви републиканци за Каталуния\".Новият премиер на местното правителство трябва да бъде избран до 22 май. Ако това не стане, ще трябва да се проведат нови избори. Привържениците на независимостта се опасяват, че при следващ вот ще загубят мнозинството си.От декември досега каталунският парламент четирикратно се опита да избере премиер, но всички кандидати са или в затвора, или извън пределите на Испания, което прави кандидатурите им нелегитимни.Карлес Пучдемон избяга в Белгия, за да избегне съдебен процес. На 25 март той бе задържан в Германия, но излезе от ареста срещу подписка. Скоро германският съд трябва да реши дали Пучдемон да бъде екстрадиран в Испания.", "date": "2018.05.11", "title": "Пучдемон няма да се кандидатира за премиер на Каталуния"}
{"url": "https://news.bg/int-politics/sasht-razshiriha-sanktsiite-sreshtu-iran.html", "text": "САЩ разшириха санкциите срещу Иран - списъкът е допълнен с шест физически лица и три фирми, свързани с иранската силова структура \"Корпус на стражите на ислямската революция\", предадоха информационните агенции.В изявление на американското министерство на финансите се посочва, че санкциите, въведени съвместно с Обединените арабски емирства, целят да парализират \"мащабната мрежа\" за валутни сделки, контролирана от иранската организация.\"Иранският режим и неговата централна банка са злоупотребявали с достъпа до юридически субекти в ОАЕ, за да придобиват долари с цел финансиране на злонамерени действия на \"Корпуса на стражите на ислямската революция\", включително снабдяване с оръжие на регионалните му формирования, като са скривани истинските цели на валутните операции\", заяви министърът на финансите Стивън Мнучин.Това е първото разширяване на американските санкции срещу Иран, след като президентът Доналд Тръмп обяви излизането на САЩ от ядрената сделка с Техеран.", "date": "2018.05.11", "title": "САЩ разшириха санкциите срещу Иран"}
{"url": "https://news.bg/world/3-helikoptera-se-vklyuchiha-v-operatsiyata-za-izdirvane-na-boyan-petrov.html", "text": "Хеликоптери вече издирват алпиниста Боян Петров, който е в неизвестност под хималайския връх Шиша Пангма.Посолството на България в Пекин е информирано в телефонен разговор, че три хеликоптера, екипирани с пълно оборудване за спасителни акции, са излетели от летище Катманду в 8.30 ч. местно време.Два от тях са заети със същинската част на издирването, а третият остава на непалска територия в близост до границата, за да ги снабдява с гориво.Посолството ни в Делхи е получило допълнителна информация, че хеликоптерите вече са стигнали в подножието на върха и изчакват намаляване на силата на вятъра, за да направят облитане на съответната височина.В екипите са включени опитни пилоти и алпинисти, включително хора, запознати с терена на Шиша Пангма от техни предишни изкачвания на върха.Всички алпинисти в района са обявили готовност да се включат в издирването.Времето вчера не позволи заетите с издирването да се придвижат към върха.", "date": "2018.05.11", "title": "3 хеликоптера се включиха в операцията за издирване на Боян Петров"}
{"url": "https://news.bg/world/sedem-dushi-sa-namereni-martvi-v-zapadna-avstraliya.html", "text": "Седем души са намерени мъртви в малък град в Западна Австралия, съобщи BBCЧетири от тела на деца и три на възрастни са открити в град Осмингтън, на 280 км южно от Пърт.Две от телата са намерени извън сградата и пет са намерени в сградата, заяви Крис Даусън от полицията.По думите му изглежда като убиецът да се е самоубил след атаката, но Даусън не пожела да коментира повече по темата.", "date": "2018.05.11", "title": "Седем души са намерени мъртви в Западна Австралия"}
{"url": "https://news.bg/world/tramp-zahapa-sekretarya-si-po-vatreshnata-sigurnost-zaradi-migratsiyata.html", "text": "Президентът на САЩ Доналд Тръмп разкритикува секретаря за вътрешната сигурност Кирстен Нилсен по време на разгорещена среща на кабинета тази седмица, съобщава АП.Тръмп се развикал на министъра заради неспособността й да спре незаконната имиграция.Американският лидер обвини Нилсен по време на среща в сряда, че не прави достатъчно, за да спре незаконната имиграция, разкриха източници, запознати със случилото се.Нилсен, разкри източник, се е опитала да обясни, че проблемите са сложни и че правомощията на департамента са ограничени заради юридически рестрикции. Тя казала пред президента, че екипът й прави всичко възможно, но Тръмп не бил убеден от аргументите й.За случая първи съобщи вестник \"Ню Йорк таймс\". Изданието отбелязва, че Нилсен е била на ръба да подаде оставка. Бившият заместник-началник на кабинета дори е подготвил писмото за оставка, но не е предадено.Но говорител на департамента отхвърли \"измислената\" информация на вестника, че Нилсен е подготвила оставката си.Секретарят по вътрешната сигурност не отрича, че по време на срещата е имало разгорещен дебат, но споделя тревогата на президента.Тръмп е ядосан, че тя не може да подсигури границата и многократно призова Конгреса да прокара изменения за подсилване на \"ужасното\" имиграционно законодателство.По време на митинг в Индиана в четвъртък вечерта Тръмп се оплака, че \"\" и призова избирателите да го подсилят с избиране на републиканци на частичните избори през ноември.", "date": "2018.05.11", "title": "Тръмп захапа секретаря си по вътрешната сигурност заради миграцията"}
{"url": "https://news.bg/crime/60-novi-drogi-na-pazara-u-nas-samo-za-godina.html", "text": "60 нови психоактивни вещества са регистрирани през миналата година. Това стана ясно от думите на министъра на вътрешните работи Валентин Радев по време на парламентарния контрол.Дизайнерската дрога и марихуаната са изместили хероина и кокаина като най-предпочитани наркотици.14 на сто от всички престъпления, свързани с дрога, са извършени от тинейджъри на възраст 14-18 години. Най-често дилърите на дрога са на възраст от 18 до 30 години, съобщи вътрешният министър.Бургас е градът сред водачите в класацията у нас по разпространение на дизайнерска дрога, разказа министърът.Валентин Радев призна, че е по-трудно за МВР да следи дизайнерската дрога. Проблемът е, че се продават през интернет, отчете той. ", "date": "2018.05.11", "title": "60 нови дроги на пазара у нас само за година"}
{"url": "https://news.bg/int-politics/yuzhna-koreya-zagovori-za-obedinenie-sas-severna-koreya.html", "text": "Президентът на Южна Корея Мун-Дже ин намекна, че има възможност за обединение със Северна Корея, ако двете страни продължат своя обмен и разрешат свободното придвижване на граждани през границата.Мун говори на среща с певци, които изнесоха концерт в Пхенян през миналия месец, на който присъства севернокорейският вожд Ким Чен-ун. Концертът беше част от инициативите по размразяване на отношенията между двете страни.\"Смятам, че хората могат свободно да се придвижват между Юга и Севера, и в края на краищата може да дойде ден, когато Югът и Северът ще се превърнат в едно\", изтъкна Мун Дже-ин.Южнокорейксият държавен глава добави, че \"Югът и Северът трябва да се срещат по-често\" в бъдеще.\"Ще направя всичко по силите си, за да гарантирам, че обменът между Юга и Севера, който вие спомогнахте да се отприщи, ще продължи да тече без спиране\", подчерта Мун Дже-ин на срещата.Двете Кореи проведоха среща на върха през миналия месец и решиха да подпишат мирен договор, който официално да сложи край на Корейската война, която беше водена между 1950 и 1953 година.", "date": "2018.05.11", "title": "Южна Корея заговори за обединение със Северна Корея"}
{"url": "https://news.bg/economics/otritsatelno-e-vanshnotargovskoto-saldo-za-yanuari-fevruari-2018-g.html", "text": "Външнотърговското салдо (износ FOB - внос CIF) на България с ЕС за периода януари - февруари 2018 г. е отрицателно и е на стойност 364.9 млн. лева. По цени FOB/FOB (след елиминиране на разходите за транспорт и застраховки при внос на стоки) салдото е положително и е в размер на 7.8 млн. лева, съобщиха от НСИ.С 16.5% е увеличен износът на България за ЕС през януари - февруари 2018 г. спрямо същия период на 2017 г. Това са 5 780.2 млн. лева.Основни търговски партньори на България са Германия, Италия, Румъния, Гърция, Франция и Белгия. Те формират 68.3% от износа за държавите - членки на ЕС.През февруари 2018 г. износът за ЕС нараства с 6.4% спрямо същия месец на предходната година и е в размер на 2 685.9 млн. лева.При износа на България за ЕС, разпределен според Стандартната външнотърговска класификация, през периода януари - февруари 2018 г. в сравнение със същия период на предходната година най-голям ръст е отбелязан в секторите \"Мазнини, масла и восъци от животински и растителен произход\" (61.8%) и \"Необработени (сурови) материали, негодни за консумация (изкл. горивата)\" (48.9%).Най-голям спад се наблюдава в сектор \"Минерални горива, масла и подобни продукти\" (22.7%).Вносът на България от ЕС през периода януари - февруари 2018 г. се увеличава с 12.3% спрямо същия период на 2017 г. Той е на стойност 6 145.1 млн. лв. по цени CIF.Същевременно най-голям е стойностният обем на стоките, внесени от Германия, Италия, Румъния, Испания и Гърция, информират от НСИ .През февруари 2018 г. вносът на България от държавите - членки на ЕС, нараства с 3.5% спрямо същия месец на предходната година и е в размер на 2 918.8 млн. лева.При вноса от ЕС, през периода януари - февруари 2018 г. в сравнение със същия период на 2017 г. най-голямо процентно увеличение е отчетено в сектор \"Безалкохолни и алкохолни напитки и тютюн\" (22.9%). Намаление се наблюдава единствено в сектор \"Мазнини, масла и восъци от животински и растителен произход\" (4.9%).", "date": "2018.05.11", "title": "Отрицателно е външнотърговското салдо за януари-февруари 2018 г."}
{"url": "https://news.bg/politics/borisov-e-krasiv-i-skromen-hvalyat-go-gerb.html", "text": "Борисов е скромен, скромността краси човека. Това заяви Георги Марков, който изтъкна в декларация качествата на лидера на ГЕРБ и министър-председател Бойко Борисов.Повод станаха поредните критики на социалистите към властта. Герберът посочи, че премиерът обикалял Европа и тихомълком се завръщал, защото бил скромен. Нямало друг лидер, който да е така радушно посрещан от евролидерите.На конгреса на ГЕРБ веднага била получена поздравителна телеграма от турския президент , а отношенията с Турция били изключително важни. Премиерът ни бил уважаван от Макрон и Меркел.Скъпи Бойко, така Ангела Меркел посрещала нашия премиер. Не на всеки казвала скъпи, по думите на Георги Марков. Браво, Бойко, вчера похвалила тя Бойко Борисов. Четири пъти той печелил парламентарни избори. Най-лесно е да си опозиция. Червените критикували, че ГЕРБ заробило държавата, което не се хареса на депутата.Защо президентът не ни освободи?, предложи Марков. ГЕРБ прелива от толерантност, подчерта той.", "date": "2018.05.11", "title": "Борисов е красив и скромен, хвалят го ГЕРБ"}
{"url": "https://news.bg/int-politics/izrael-zove-asad-da-izgoni-irantsite-ot-siriya.html", "text": "Израелският министър на отбраната Авигдор Либерман призова сирийския президент Башар Асад да изгони иранските военни сили от страната си, след като Израел извърши въздушни удари срещу ирански цели в Сирия вчера сутринта, съобщава \"Франс прес\".\"Ще се възползвам от тази възможност, за да изпратя послание до Асад: изгонете иранците, изгонете \"Ал Кудс\". Те не помагат, само ви вредят\", настоял Либерман по време на посещение в окупираните от Израел Голански възвишения, които граничат със Сирия.Либерман също така предупреждава, че битката срещу Иран в Сирия може да не е приключила, въпреки големите поражения на иранските военни обекти при израелските рейдове.Вчера иранските сили в Сирия изстреляха 20 ракети по военни постове на Израел в Голанските възвишения, като в отговор Израел предприе масиран удар, в който се твърди, че са участвали 28 изтребителя и са били изстреляни повече от 60 ракети. Израел твърди, че е прихванал 4 от 20-те ирански ракети, като останалите били избухнали още на сирийска територия. От своя страна Сирия и Русия твърдят, че повече от половината ракети на Израел са били унищожени от сирийската противоракетна отбрана. Израел пък обяви, че е унищожил пет противовъздушни батареи на Сирия южно от Дамаск. ", "date": "2018.05.11", "title": "Израел зове Асад да изгони иранците от Сирия"}
{"url": "https://news.bg/politics/nfsb-vnese-v-ns-zakonite-na-simeonov.html", "text": "Депутатите от НФСБ Валентин Касабов, Борис Ячев и Христиан Митев внесоха в деловодството на Парламента част от законопроектите на Валери Симеонов.Законите ще доведат до сериозни промени към по-добро в различните сектори, заяви зам.-председателят на ПГ \"Обединени патриоти\" и депутат от НФСБ Валентин Касабов.По думите на Борис Ячев изключително важно в случая е, че част от законите са получили политическа подкрепа и от други парламентарни групи.По време на срещите с Валери Симеонов от ГЕРБ и БСП заявиха политическата си подкрепа за промените в Закона за хазарта - единият от законопроектите внесен днес.Промените са свързани със забрана и на индиректната реклама, както и предвиждат продажбата на талоните за хазартните игри да се извършва единствено на лицензираните за това места, посочи Христиан Митев.Вторият внесен от НФСБ законопроект е свързан с промени в Закона за здравето, които касаят частичното връщане на тютюнопушенето в заведенията за хранене и развлечение.Третият законопроект предвижда промени в Закона за устройство на териториите, свързани с т.н преместваеми обекти като регулира по-прецизно схемите за поставяне и премахване на тези обекти.", "date": "2018.05.11", "title": "НФСБ внесе в НС законите на Симеонов "}
{"url": "https://news.bg/world/pravitelstvoto-na-moldova-izklyuchva-obedinenie-s-rumaniya.html", "text": "Правителството на Молдова изключва обединение с Румъния, въпреки че в страната се надигат настроения за сливане на двете държави.Премиерът на Молдова Павел Филип заяви в интервю за \"Гардиън\", че страната му е суверенна и независима държава от Румъния.\"\", каза той.Всички тези емоционални проблеми трябва да бъдат оставени за по-добри времена, добави премиерът.През миналия месец в столицата Кишинев се проведе митинг с 10 000 души в подкрепа сливането с Румъния. На демонстрацията присъства и бившият президент на Румъния Траян Бъсекску. Два дни по-късно парламентът на Румъния проведе символично гласуване за обединение. Депутатите обявиха, че ще приветстват всеки подобен ход на Молдова.Филип се надява държавата му да се присъедини към ЕС.\"Ние ще бъдем заедно с Румъния в ЕС\", прогнозира той, въпреки че бившата съветска територия е най-бедната държава в Европа.Опозицията му за сливане с Румъния се споделя от мнозинството граждани на Молдова, въпреки че 32 на сто подкрепят присъединяване към съседката.Премиерът на Молдова предупреди външни играчи да не се намесват във вътрешните работи на държавата.\"\", подчерта той, имайки предвид Русия и Румъния. \"И ние не искаме да участваме в тази игра\", добави премиерът.", "date": "2018.05.11", "title": "Правителството на Молдова изключва обединение с Румъния"}
{"url": "https://news.bg/politics/s-kniga-prof-dzhuzepe-konsolo-oproverga-balgarskata-sleda-v-atentata-sreshtu-papata.html", "text": "Президентът Румен Радев благодари на проф. Джузепе Консоло за неговата гражданска смелост да защити честта на българския народ. С книгата си \"Атентатът срещу папата. Истинската история\" Консоло отхвърля т.нар. \"българска следа\" в това покушение.България цени високо Вашата гражданска смелост и проявеното мъжество в онези дни на Студената война, когато опровергаването на т. нар. \"българска следа\" в атентата срещу папа Йоан Павел II беше идеологически забранено. Това заяви Радев по време на срещата си с проф. Джузепе Консоло, адвокат на Сергей Антонов по време на съдебния процес срещу българските граждани, обвинени за съучастничество в подготовката на атентата срещу папа Йоан Павел II.Джузепе Консоло е професор по конституционно право в Университета \"Гуидо Карли\" в Рим и е на посещение в България за премиерата на книгата си \"Атентатът срещу папата. Истинската история\", съобщиха от президентството.\"Благодаря Ви от името на целия български народ. Времето отминава, но този случай винаги ще се помни в България. Не става въпрос само за противопоставянето от времето на Студената война, но тогава беше заплашена честта на един малък, но достоен народ\", подчерта Радев.От своя страна Джузепе Консоло заяви, че приема срещата с българския президент като знак за решимостта на българския народ да заличи онова, което макар и малцина вече, наричат \"българска следа\" в атентата срещу папата.Книгата на Джузепе Консоло ще бъде представена днес в София, а след това и в Пловдив и Стара Загора. News.bg подпомага финансово нейното издаване.", "date": "2018.05.11", "title": "С книга проф. Джузепе Консоло опроверга \"българската следа\" в атентата срещу папата"}
{"url": "https://news.bg/politics/radev-udostoi-poslanika-na-republika-koreya-u-nas-s-orden-stara-planina.html", "text": "В рамките на мандата си у нас посланик Шин Бу-нам успя да развие изключително активна и ползотворна дейност за сътрудничеството между Република България и Република Корея във всички области от взаимен интерес. Това заяви президентът Румен Радев, след като удостои посланика на Република Корея у нас Шин Бу-нам с орден \"Стара планина\" - първа степен.Висшето държавно отличие се връчва за изключителните заслуги на дипломата за развитието на двустранните отношения между Република България и Република Корея. Посланик Шин положи усилия особено за развитието на нашите икономически отношения, посочи Румен Радев и даде пример с посещението на бизнес делегации, организирането на форуми, откриването на Българо-корейската търговско-промишлена камара. Президентът изтъкна и важността на програмите за задълбочаване на инвестиционното сътрудничество в областта на високите технологии, машиностроенето, електрониката, информационните и комуникационни технологии. Вие сте посланик, който надхвърли рамките на своята пряка дейност, защото обединявахте и давахте импулс и на целия дипломатически корпус по отношение на Азия, заяви държавният глава.Шин Бу-нам заяви, че за него е чест да получи най-висшето държавно отличие, особено предвид факта, че не само напуска страната ни, но и се оттегля от дипломатическата дейност.\"Днес ми е малко тъжно, че си заминавам, но вярвам, че това не е краят на нашите отношения, защото ще остана почетен председател на Българо-корейската търговско-промишлена камара и на сдружението за приятелство между двете страни\", заяви посланик Шин. Той благодари на президента Румен Радев за силния му ангажимент в подкрепа на отношенията с всички азиатски държави.", "date": "2018.05.11", "title": "Радев удостои посланика на Република Корея у нас с орден \"Стара планина\""}
{"url": "https://news.bg/int-politics/v-yaponiya-prishporvat-zhenite-da-razhdat-inache-sa-v-tezhest-na-darzhavata.html", "text": "Депутат от управляващата партия в Япония беше обвинен в сексизъм, след като настоя, че младите японски жени трябва да имат повече деца или ще се окажат в тежест на държавата, съобщават японските медии.Изказвайки се по време на заседание на Либералдемократическата партия, Канджи Като посочил, че младите жени трябва да имат най-малко три деца. Впоследствие обаче той се дистанцирал от думите си.През миналата година процентът на децата в Япония е спаднал до най-ниското си равнище, откакто е започнало воденето на надеждна статистика преди повече от 100 години.Финансовите и други стимули за насърчаване на по-големи семейства са оказали слабо влияние.Като отбелязал, че когато изнася речи по време на сватби, той казва на булката и на младоженеца да направят поне три деца.\"Имаме нужда от три или повече деца от тези хора, за да компенсираме двойките, които не раждат дете, независимо какво правят\", изтъкнал депутатът.72-годишният баща на шест деца също така подчертал, че ако срещне жена, която не възнамерява да се омъжи, той ѝ казва, че в края на живота си ще бъде приета в дом за възрастни, платен от данъците на децата на други хора.Няколко депутатки са се оплакали, че речта е сексистка. \"Това е точно сексуален тормоз\", подчертала една от депутатките на партийното заседание.Отбелязва се, че Канджи Като първоначално е заявил, че не възнамерява да се отказва от думите си, изтъквайки, че увеличаването на раждаемостта е \"най-важният проблем, пред който е изправена нашата страна\".Но по-късно излезе с изявление, в което се казва: \"Извинявам се, ако моите думи са предизвикали погрешно впечатление. Въпреки че никога не бих възнамерявал да дискриминирам жените, оттеглям коментарите си, защото биха могли да бъдат изтълкувани като такива.\"През миналата година само 941 хил. деца са се родили в Япония, което е антирекорд от 1899 г. насам, когато е започнала да се води статистика.", "date": "2018.05.11", "title": "В Япония пришпорват жените да раждат, иначе са в тежест на държавата"}
{"url": "https://news.bg/regions/administratsiyata-v-blagoevgrad-ne-poiska-da-chue-drugo-mnenie-za-razkopkite.html", "text": "Общинските съветници в Благоевград не приеха предложението да бъде изслушано мнението на гражданите за съдбата на откритите разкопки по трасето на АМ \"Струма\" край село Покровник, съобщи БГНЕС.\"Съветниците представляват интересите на друга община, на друга държава, изумен съм, не спират манипулациите и лъжите, не искат да отворят документите и погледнат, говорят си празни приказки, създават напрежение и правят хората на маймуни\", каза след сесията Лазар Андреев от инициативния комитет.Според него единственият вариант е лична среща с премиера.", "date": "2018.05.11", "title": "Администрацията в Благоевград не поиска да чуе друго мнение за разкопките"}
{"url": "https://news.bg/world/turtsiya-razglezhda-priziva-na-armeniya-za-ustanovyavane-na-diplomaticheski-otnosheniya.html", "text": "Премиерът на Турция Бинали Йълдъръм заяви, че страната му е склонна да разгледа молбата за \"нова страница\" в отношенията с Армения, информира АП.Министър-председателят направи коментара в отговор на информация, че новият премиер на Армения Никол Пашинян е призовал за установяване на дипломатически отношения между двете държави.\"\", отговори Йълдъръм.Двете страни сключиха споразумение през 2009 г. за установяване на дипломатически отношения и за отваряне на общата им граница, но впоследствие сделката се провали заради искането на Турция и Азербайджан към Армения да се изтегли от спорния Нагорни Карабах. Освен това Ереван иска от Анкара да признае за геноцид смъртта на 1,5 милиона арменци в Османската империя.", "date": "2018.05.11", "title": "Турция разглежда призива на Армения за установяване на дипломатически отношения"}
{"url": "https://news.bg/crime/blizo-2-hil-sa-postradalite-sluzhiteli-na-mvr-za-7-godini.html", "text": "Близо 2 хил. са пострадалите служители на МВР за 7 години. Граждани са подали сигнали срещу 24 827 служители, от тях 1 786 са определени като основателни или частично основателни, съобщават от Фондация \"Общество и Сигурност\".\"В последните седмици се заговори за хулиганството на стадионите и пострадалите полицаи, а преди няколко години водещата тема беше полицейското насилие и злоупотреба с правомощия. И да, дали полицията бие или е бита е мнение, което много често се формира от нещата, които четем, репортажите, които гледаме и разговорите, които водим с приятели, познати и колеги\", обясняват от фондацията.Спрямо данните с които те разполагат, за периода 1 януари 2011 г. - 19 април 2018 г. са пострадали 1 925 служители в МВР. 1134 служители в последните седем години са с леки телесни повреди. 749 служители в МВР в последните седем години са с със средна телесна повреда. 9 служители в последните седем години са с тежки телесни повреди, а 33-ма са загиналите служители в МВР за същия период.Нараняванията, причинени в резултат на неправомерни действия от гражданите са 41% от общия брой или 794 случая, като през 2015 г. почти 50% от всички наранявания на служителите са от граждани ( 126 от общо 255 пострадали служители).За периода 2011 - 2017 г. са подадени общо 24 827 сигнала от граждани срещу служители в МВР за превишаване на служебни правомощия, злоупотреба със служебното положение или упражнено насилие.От тях като основателни са определени 1309 от тях, а като частично основателни 477 или общо 1786 сигнала - 7% от общия брой.\"Ако се върнем в началото на статистиката то ще видим, че имаме 1925 пострадали служители и 1786 пострадали граждани. И да, знаем, че този математически подход може да се стори много опростен, а дори и манипулативен, защото зад тези цифри има човешки съдби, огорчение, обида и унижение... И все пак, абсолютната стойност показва, че полицаите са повече бити, отколкото биещи. Да, с малко повече, но все пак\", обясняват от фондацията.\"Една от основните функции на полицията е да опазва обществения ред и сигурност, а едно от правомощията и е употребата на сила. Важно е, като граждани, да правим разлика между употреба на сила и полицейско насилие, защото всеки полицай има право да употреби сила ако не бъде изпълнено полицейско разпореждане, а съпротивата е наказуема\", допълва Фондация \"Общество и Сигурност\"Според тях, \"преди полицаите да защитават нас, трябва да имат правомощията, уменията и знанията да защитят себе си. Полицаите трябва да познават законите, но и законите трябва да са направени така, че да им позволяват да реагират и действат в името на нашата сигурност\".\"Жертви сме не само ние - гражданите, но и работещите в МВР - 1 925 от тях и това трябва да спре, защото полицията и гражданите са партньори и са от едната страна на барикадата. От другата са всички, които нарушават законите. И вместо да се противопоставяме, мразим и бием един друг, крайно време е заедно да решим каква полиция, сигурност и МВР искаме и решението за това да бъде наше, а не да бъдем използвани за статисти в процеса на сбъдване на нечии индивидуални мечти и амбиции\", коментира Фондация \"Общество и Сигурност\".", "date": "2018.05.11", "title": "Близо 2 хил. са пострадалите служители на МВР за 7 години"}
{"url": "https://news.bg/regions/72-vodoema-v-gabrovo-sa-v-dobro-tehnichesko-sastoyanie-otchitat-ot-damtn.html", "text": "Изпълнени са около 90% от предписанията , издадени от инспекторите на Държавната агенция за метрологичен и технически надзор (ДАМТН) при проверките на язовири в област Габрово, съобщиха от ДАМТН.Водоемите са в добро техническо и експлоатационно състояние, показват инспекциите, каза председателят на агенцията Петър Горновски по време на работна среща с областния управител на Габрово Невена Петкова.На срещата присъстваха и и.д. главният секретар на агенцията и главен директор на главна дирекция \"Надзор на язовирните стени и съоръженията към тях\" Мима Чалева, главният директор на главна дирекция \"Метрологичен надзор\" Павлина Данаилова, началникът на регионален отдел \"Северна Централна България\" на дирекцията Красимир Цанев и председателят на Комисията за обследване на техническото и експлоатационно състояние на язовирните стени и съоръженията към тях (КОТЕСЯС), намиращи се на територията на област Габрово Николай Петров.От началото на 2017 г. инспекторите на ДАМТН, съвместно с експертите от КОТЕСЯС, са извършили 132 проверки на язовири, находящи се на територията на габровска област.Всички водоеми, които са общо 72 на брой, имат оператори и нужната техническа документация. Аварийните планове са заверени и актуализирани за 2018 г., уверяват от ДАМТН.Проверките установяват, че язовирите имат достатъчен свободен обем, който може да поеме предстоящите пролетни дъждове. Преобладаващият брой предписания, които комисията е давала през 2017 г., са по техническата документация на водните обекти, а именно - да бъдат актуализирани аварийните планове при евентуални бедствия и аварии.Относно безопасната техническа експлоатация на язовирите, предписанията които най-често са срещани са за почистване на водните и въздушните откоси на язовирните стени от храстовидна и дървесна растителност.", "date": "2018.05.11", "title": "72 водоема в Габрово са в добро техническо състояние, отчитат от ДАМТН"}
{"url": "https://news.bg/crime/10-godini-zatvor-za-faruk-bektash-koyto-ubi-motoristi-i-izbyaga.html", "text": "Турският гастарбайтер Фарук Бекташ, който преди две години уби семейство мотористи на пътя край Драгоман и след това се укри, е осъден на 10 години затвор, предаде бТВ.Това е решил на първа инстанция Софийският окръжен съд, който е наложил на Бекташ и 12-годишна забрана за шофиране, съобщиха от прокуратурата.Делото срещу Бекташ се гледа задочно.Турският гражданин избяга, след като му беше наложен домашен арест и в момента е издирван с европейска заповед за арест.", "date": "2018.05.11", "title": "10 години затвор за Фарук Бекташ, който уби мотористи и избяга"}
{"url": "https://news.bg/world/obsazhdat-yadrenata-sdelka-s-iran-vav-vtornik.html", "text": "Бъдещето на ядрената сделка с Иран ще се обсъжда във вторник, предаде АП.Агенцията отбелязва, че това става по инициатива на върховния представител на ЕС за външната политика и сигурността Федерика Могерини.Тя ще се срещне с министрите на външните работи на Германия, Франция и Великобритания, към които после ще се присъедини и иранският им колега.Споразумението е резултат от 12 годишна дипломация, то работи и постига целите си - да гарантира, че Иран не произвежда ядрени оръжия, бе категорична Могерини. ЕС е решен да го опази, заяви Могерини.Не позволявайте на никого да унищожи споразумението. Това е едно от най-големите постижения на дипломацията и ние постигнахме това заедно. То показва, че решенията \"печеливш-печеливш\" са възможни чрез диалог, ангажираност и постоянство, както и че обща основа може да се намери, дори когато позициите и интересите са различни, както и че уважението може да бъде универсален език. Тази сделка принадлежи на всеки един от нас, каза Могерини.", "date": "2018.05.11", "title": "Обсъждат ядрената сделка с Иран във вторник"}
{"url": "https://news.bg/world/i-marin-lyo-pen-sreshtu-tramp-za-iran.html", "text": "Отказът на САЩ да участват в споразумението за ядрената програма на Иран е опасен и представлява заплаха за световния мир. Това становище бе изразено от лидера на френската партия \"Национален фронт\" Марин льо Пен.Ако Техеран, който сега е под нов натиск да се откаже от предишната си сдържаност и излезе от това споразумение, това ще означава възобновяване на военната ядрена програма на Иран, пише Льо Пен. Тя подчертава, че \"впечатлението е, че иранският режим, за всички изяви, очевидно е спазил международните задължения, под които е подписал\".В същото време лидерът на \"Национален фронт\" критикува и френския президент Емануел Макрон, които, според нея, \"носи своя дял от отговорността за възникването на този проблем\", тъй като той \"е бил в илюзия за способността си да убеди президента на САЩ.\"Президентът Доналд Тръмп на 8 май обяви оттеглянето на Вашингтон от сделката, която ограничава ядрената програма на Техеран в замяна на вдигането на санкциите на Съвета за сигурност на ООН и едностранни ограничителните мерки, наложени в миналото на САЩ и ЕС. Тръмп обеща не само да върне старите, но и да въведе нови санкции. В същото време той твърди, че Съединените щати са готови да сключат ново споразумение.Лидерите на Великобритания, Германия и Франция, Тереза ​​Мей, Ангела Меркел и Емануел Macron призоваха всички заинтересовани страни да продължат да я прилагат напълно, а президентът на Иран Хасан Рухани каза Техеран няма да се откаже и ще продължи да спазва задълженията си. Руският външен министър Сергей Лавров нарече оттеглянето на САЩ като нарушение на резолюциите на Съвета за сигурност на ООН и отбеляза, че Русия ще се стреми да запази договора, независимо от плановете на Вашингтон за подновяване на режима на санкции срещу Техеран.", "date": "2018.05.11", "title": "И Марин льо Пен срещу Тръмп за Иран"}
{"url": "https://news.bg/world/v-london-shte-stroyat-nov-tunel-za-1-mlrd-liri.html", "text": "Властите в Лондон разрешиха изграждането на нов тунел под река Темза, съобщават британските медии.Проектът е за 1 млрд. лири. Той ще се осъществи след 13 години на забавяне.Основната причина бяха протестите на зелените. Според тях новото транспортно трасе само ще увеличи замърсяването.Те смятат, че общината трябва за тези пари да закупи нови електрически автобуси.Тунелът \"Силвъртаун\" ще облекчи трафика в югоизточен Лондон. Проектът за неговото изграждане е от 2005 г. Той предвижда четири платна за движение.", "date": "2018.05.11", "title": "В Лондон ще строят нов тунел за 1 млрд. лири"}
