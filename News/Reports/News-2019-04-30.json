{"url": "https://news.bg/crime/balgarski-poshti-prodavat-imot.html", "text": "Министерският съвет даде съгласието си \"Български пощи\" ЕАД да продадат своя дял от недвижим имот чрез пряко договаряне. Съсобственикът на имота, който се намира в село Света Петка, община Велинград, е изразил писмено съгласие да изкупи дела на дружеството.Това реши правителството.Имотът с площ от 89 кв. м. не е необходим за дейността на \"Български пощи\" ЕАД, а поддръжката му е свързана с неоправдани разходи. Продажбата ще се извърши по цена, не по-ниска от определената от независим оценител.На търг с тайно наддаване ще бъде търсен купувач на два гаража в Твърдица и Нова Загора, както и на апартамент в Балчик с площ от 55 кв. м. Имотите са също на \"Български пощи\" ЕАД и не се използват от дружеството.Дружеството ще продаде чрез търг с тайно наддаване и три имота в село Марково, област Пловдив. Общата площ на сградите е 559 кв.м.Съгласно друго правителствено решение статутът на поземлен имот в с. Триград, управляван от Министерството на вътрешните работи, се променя от публична на частна държавна собственост. Имотът, разположен в м. \"Шабаница\", е с отпаднала необходимост за регионална дирекция \"Гранична полиция\" в Смолян към Министерството па вътрешните работи и не се ползва от ведомството. Промяната на статута на терена ще даде възможност за предприемане на разпоредителни действия с него.", "date": "2019.04.30", "title": "\"Български пощи\" продават имот"}
{"url": "https://news.bg/regions/api-puska-porachka-za-arheologicheski-prouchvaniya-po-traseto-na-am-ruse-tarnovo.html", "text": "Агенция \"Пътна инфраструктура\" (АПИ) обяви обществена поръчка за издирването на археологически обекти по трасето на бъдещата автомагистрала ,,Русе - Велико Търново\".За целта са осигурени средства в размер на 102 000 лева без ДДС.Обявеният срок за извършването на проучванията е 35 календарни дни. Кандидатите могат да подават офертите си до 17.30 часа на 3 юни тази година.Издирването на археологически обекти е начален етап от археологическото проучване, в който чрез теренни проучвания се разпознават археологическите ценности. В процеса на издирването им задължително се документират всички археологически обекти, структури и следи от древността, независимо от техния вид и хронология.", "date": "2019.04.30", "title": "АПИ пуска поръчка за археологически проучвания по трасето на АМ \"Русе - Търново\""}
{"url": "https://news.bg/crime/obviniha-bivshiya-shef-na-dupnishkata-bolnitsa-za-bezstopanstvenost.html", "text": "От Окръжна прокуратура - Кюстендил обвиниха бившия управител на МБАЛ \"Св. Иван Рилски\"- в Дупница Росен Тимчев за безстопанственост и сключване на неизгодна сделка, съобщиха от Апелативна прокуратура София. Тимчев е бил назначен за .Бившият управител на дупнишката болница Р.Т. е избран с решение на Общински съвет. Няколко месеца по-късно обвиняемият Т. сключил договор за издаване и обслужване на фирмена дебитна карта с титуляр МБАЛ \"Св. Иван Рилски\". Отговорникът за банковите преводи на болницата установил, че от сметката на дружеството липсват пари.След запитване от банката отговорили, че движението на парите е от издадената дебитна карта на управителя - обвиняемият Р.Т.Според обвинението той извършил незаконни транзакции в своя полза за сметка на паричните средства на болницата. Сред тях били покупки от ПОС терминал в чужбина и страната, заплатени нощувки и покупки в чужбина, чиято обща стойност възлиза на 2 036,86 лева.Още след назначаването му Тимчев започнал да взема пари от касата на болницата, с разходни ордери и от регистратурата. Той използвал разписки под формата на служебни аванси. Общата сума на тези  оправдателни документи от март 2016 г. до ноември 2016 г. е 18 042.97 лева.Независимо, че болницата имала договор за 2 години с мобилен оператор, той сключил нов договор като управител на МБАЛ \"Св. Иван Рилски\"за предоставяне на комуникационни услуги и устройства. Предишният договор с мобилен оператор също бил разписан .Като бонус за сключения нов договор, обвиняемият получил девет броя мобилни телефони различни марки - \"Айфон 7\", \"Самсунг Джей 5\" и \"Нокиа\". Седмица по-късно Тимчев върнал апаратите на продавача, но се наложило да ги продават на трети лица, тъй като по договор нямало как да бъдат заплатени. От магазина му предали 5 000 лева като на шеф на болницата, но той не дал парите на лечебното заведение. Заради това му действие болницата е ощетена с 25 079.83 лева, което довело до намаляване на финансовото й имущество.При временното спиране на отделението по хемодиализа заради ремонт Росен Тимчев продал на бартер хемодиалзини апарати на търговско дружество \"А.Л.\" ЕООД, с лимит до 12 000 лева. Срещу употребяваните диализни апарати \"А.Л.\" ЕООД трябвало да почисти улуци и да изкърпи покрива на хирургичния блок.От болницата в Троян изпратили официално запитване до Росен Тимчев като управител на Дупнишката болница за закупуване на хемодиализни апарати, тъй като имало информация за \"предстоящо закриване на отделението в МБАЛ - гр. Дупница\".Обвиняемият Тимчев определил цена от по 5 000 лева за всеки от апаратите за хемодиализа, а рециклиран апарат струва около 15 000 лева.В изпълнение на договор, подписан от управителя на \"А.Л.\" ЕООД (изпълнител на СМР в МБАЛ - гр. Дупница) в качеството му на \"продавач\", и управителя на МБАЛ - гр. Троян като \"купувач\", била издадена фактура за продажба на два броя апарати за хемодиализа на обща стойност 10 080 лева, пише в обвинителния акт.\"Без да има право да се разпорежда с дълготрайни активи без разрешение на принципала, обвиняемият Р.Т. продал чрез фирма \"А.Л.\" ЕООД медицинското оборудване от МБАЛ \"Св. Иван Рилски\" - гр. Дупница на МБАЛ - гр. Троян. Сделката била финансово неизгодна и довела до негативи за управляваната от него болница, което довело до необходимостта за закупуване на нови апарати за по-висока цена\", мотивират се от прокуратурата.", "date": "2019.04.30", "title": "Обвиниха бившия шеф на дупнишката болница за безстопанственост"}
{"url": "https://news.bg/world/netanyahu-i-noviyat-sastav-na-kneseta-polozhiha-kletva.html", "text": "Новият състав на израелския парламент (Кнесет) положи клетва три седмици след предсрочните избори, информират АП и АФП.Израелският президент Реувен Ривлин призова за национално единство 120-те законодатели преди провеждането на церемонията по полагане на клетва в Йерусалим. Ривлин поиска от депутатите \"да се борят за нашия общ дом, където светски, религиозни, ултраортодоскални, евреи и араби...дясно и ляво са равни\".Той призова за \"заравяне на предизборните томахавки и да изчистят безпорядъка\" след \"тежката предизборна кампания\", спечелена от премиера Бенямин Нетаняху.Нетаняху получи мандат да състави следващото правителство, след като неговата партия \"Ликуд\" сключи съюз с ортодоксални еврейски партии и националисти и събра 65 места в Кнесета. В същото време дългогодишният лидер е разследван за корупция.Рекорден брой нови членове влизат в парламента - 49 законодатели. 24 от тях са от \"Синьо и бяло\" на Бени Ганц, който се очаква да ръководи опозицията. 29 депутати са жени. В парламента влизат общо 11 партии и съюзи.", "date": "2019.04.30", "title": "Нетаняху и новият състав на Кнесета положиха клетва"}
{"url": "https://news.bg/finance/za-parvi-pat-e-deklaratsiite-pak-nap-nadminaha-hartienite-formulyari.html", "text": "Тази година повече от половината данъчни декларации за доходите на физическите лица са подадени по интернет с персонален идентификационен код (ПИК) на НАП или електронен подпис.Това е първата година, в която електронните формуляри са повече от хартиените, информират от НАП.От агенцията съобщават, че данъчната кампания 2019 е приключила успешно. Спрямо данните над половин милион граждани са подали данъчните си декларации към края на работния ден.Все пак електронната система на НАП за деклариране на доходите ще продължи да функционира до полунощ днес.От началото на годината до момента чрез електронната система за плащане (т.нар. виртуален POS) и чрез физическите POS терминали в офисите на НАП са платени над 70 млн. лв. без такси.От приходната агенция съобщават още, че през 2020 г. декларирането на доходите ще бъде значително по-лесно за хората, които имат ПИК или електронен подпис. Тогава всички доходи от трудов договор, както и хонорарите и възнагражденията по граждански договори, ще бъдат предварително попълнени от НАП в данъчните декларации на гражданите и те ще имат възможност да ги прегледат, коригират и допълнят при нужда.\"Отчитаме успешна данъчна кампания 2019 г. Благодаря на колегите в НАП за професионализма и очаквано добрия резултат. Виждаме ясна тенденция на ръст на електронното деклариране и плащане, ще продължим да работим за усъвършенстване на електронните услуги\", каза в края на кампанията директорът на \"Обслужване\" в НАП Боряна Георгиева.", "date": "2019.04.30", "title": "За първи път е-декларациите пък НАП надминаха хартиените формуляри"}
{"url": "https://news.bg/world/naruhito-e-noviyat-imperator-na-yaponiya.html", "text": "Принц Нарухито се възкачи на Трона на хризантемата като 126-и император на Япония, съобщава ТАСС.В съответствие с приетите от парламента законодателни промени неговият баща, вече бившият император Акихито, официално се оттегли от императорския престол в 00,00 часа на 1 май токийско време.С встъпването в длъжност на Нарухито се поставя начало на първата година от новата императорска епоха Рейва (\"Красива хармония\"). Тази система се използва в страната за летоброене заедно с общоприетата международна система.По-рано днес На 1 май в императорския дворец в центъра на Токио ще се състои държавна церемония по повод възкачването на престола на 59-годишния Нарухито. На церемонията ще участват новата императрица Масако, членове на имперското семейство, премиерът Шиндзо Абе, министри и други.Новият монарх ще получи символите на императорската власт. Нарухито ще встъпи и с първо обръщение към нацията в качеството си на новия монарх.Нарухито е първият японски монарх, роден след капитулацията на Токио в края на Втората световна война. Той е завършил елитния университет Gakushuin и \"Оксфорд\". Има една дъщеря, родена на 1 декември 2001 г.", "date": "2019.04.30", "title": "Нарухито е новият император на Япония"}
{"url": "https://news.bg/regions/obshtina-byala-otkazva-konteyneri-za-bokluka-na-karadere.html", "text": "Общината в Бяла е отказала съдействие за почистването на Карадере, информират от гражданската инициатива \"Да спасим Карадере\".Традиционното пролетно почистване на местността ще се проведе на 1 и 2 май, сряда и четвъртък.Пролетните и есенните почиствания се провеждат всяка година в началото и в края на сезона. Местността се поддържа изцяло от доброволци. Доброволците обновяват поставените от инициативата табла с информация за дюните и правила за отговорно къмпиране.Изхвърленият от морето боклук се събира в чували, извозва се от доброволците до сметосъбиращите контейнери в най-близкия град. Тази година обаче за пролетното почистване общината в Бяла е отказала да предостави контейнери на доброволците, въпреки предложеното заплащане, което е изцяло събрано от доброволците.От \"Да спасим Карадере\" все пак изразяват надежда, че общината ще намери решение и ще съдейства за добрата кауза.Според организацията запазването на една от последните незастроени местности по Черноморието се подкрепя от граждани от цялата страна. За почистването тази година се очакват доброволци от Русе, Пловдив, Варна, Бургас, Котел, Стара Загора, Ямбол, София, Кюстендил и Шумен. Традиционно в почистванията се включат и собственици на малки хотели и вили от село Горица и от град Бяла, населените места в близост до Карадере, пишат още природозащитниците.", "date": "2019.04.30", "title": "Община Бяла отказва контейнери за боклука на Карадере"}
{"url": "https://news.bg/politics/vas-othvarli-obzhalvaneto-na-reshenieto-na-tsik-za-dostavchik-na-mashini-za-evrovota.html", "text": "Магистратите от Върховния административен съд (ВАС) отхвърлиха жалбата на фирмата \"Българските машини за гласуване\". От компанията протестираха срещу избора на \"Сиела Норма\" за изпълнител в обществената поръчка за осигуряване на 3 000 машини за гласуване за изборите за Европейския парламент на 26 май, съобщи БНР.Припомняме, от ЦИК определиха за победител в процедурата за осигуряване на машини за 3 000 секции фирма \"Сиела\", защото единствена е отговорила на финансовото условие - да се вмести в бюджет от 7,5 млн. Лева. Другата причина ЦИК да предпочете \"Сиела Норма\" е защото отговаряла на техническите условия.От \"Български машини за гласуване\" уверяват, че нито една от трите фирми, участвали в обществената поръчка, не отговоря на техническите условия. Два дни след решението на ЦИК от компанията обжалваха пред ВАС избора на своя конкурент.\"Фирма \"Информационно обслужване\", която е направила тези спецификации, ги е направила така, че те да не могат да бъдат изпълнени за седем дни\", уверяват от компанията.Те цитират името на Александър Станев, който е представител на \"Информационно обслужване\", който е автор на \"тези ужасни технически изисквания\".\"Бил Гейтс да дойде, за тези седем дена не може да ги вкара в машината\", твърди Александър Чобанов, управител на \"Български машини за гласуване\" - компанията, която обжалва решението на ЦИК.Тези твърдения не бяха приети от Ивайло Ивков - представител на ЦИК пред Върховния административен съд. Той смята, че жалбата не била основателна.Освен фирмата-победител и фирмата, обжалващата процедурата, документи подаде и Lex.bg, но за победител беше обявена \"Сиела Норма\" с аргумент, че само тя отговаря на условието - максималната прогнозна стойност на поръчката да е до 7,5 млн. лева без ДДС.Говорителят на ЦИК Александър Андреев беше категоричен пред общественото радио, че са били спазени всички изисквания както на Закона за обществените поръчки. \"Считам, че не би следвало нашето решение да бъде отменено - то е законосъобразно - за избор за изпълнител, но все пак нека да оставим съда на неговата преценка дали всичко е спазено като процедура или не\".", "date": "2019.04.30", "title": "ВАС отхвърли обжалването на решението на ЦИК за доставчик на машини за евровота"}
{"url": "https://news.bg/politics/porozhanov-poiska-ostavkata-na-zam-direktora-na-dfz-zaradi-kashta-za-gosti.html", "text": "Министърът на земеделието, храните и горите Румен Порожанов поиска оставката на зам.-изпълнителния директор на Държавен фонд \"Земеделие\" (ДФЗ) Иванка Багдатова-Мизова.Поисканата оставка е вследствие на разпореждане на министър-председателя Бойко Борисов.Причината е информация, че телефонът й е обявен в сайт за резервации (www.hoteliinfo.com) на къща за гости \"Тара\" в село Юндола.Предстои да бъде извършена проверка.Мизова е подала оставка и следва тя да бъде приета, информират от пресцентъра на министерството.Припомняме, преди седмица  на всички проекти с предмет изграждане на жилищни сгради (къщи) за гости на територията на цялата страна.Повод за това бяха извършените проверки на бившия зам.-министър на икономиката  по изнесени твърдения за злоупотреби с евросредства, както и на депутата от БСП  за три къщи за гости на морето, финансирани със средства на ЕС.От прокуратурата увериха, че ще търсят По повод започналите проверки бившият земеделски министър Ахмед Дикме заяви, че те, тъй като те са контролиращият орган, който обаче не си е свършил работата.Днес стана ясно и че проверките ще обхванат не само бенефициентите, но и ", "date": "2019.04.30", "title": "Порожанов поиска оставката на зам.-директора на ДФЗ заради къща за гости"}
{"url": "https://news.bg/world/v-germaniya-zabraviha-da-otdelyat-pari-za-30-g-ot-obedinenieto-na-stranata.html", "text": "Министерството на вътрешните работи на Германия моли за повече пари, след като \"забрави\" празненствата по повод 30 г. от обединението на страната, съобщава The Local.Служители на вътрешния министър Хорст Зеехофер писаха до финансовия министър Олаф Шолц и оглавяваното от него ведомство, за да ги уведомят за \"непланирани разходи\", пише \"Зюддойче цайтунг\".От вътрешното министерство отбелязват, че са необходими 30 милиона евро през тази година и 31 милиона евро през следващата година, за да планират и организират специалните събития.\"Нуждата е непредвидена\", пишат от ведомството, въпреки че е добре известен фактът, че Германия се обединява през 1990 г. след падането на Берлинската стена.Финансовото министерство може да отпусне допълнителни пари за настоящата фискална година само ако нещо непредвидено се случи като природни бедствия или кризи. Годишнината от германското обединение не попада под тази категория. Но финансовото министерство е решило да удовлетвори искането и да отдели допълнителни пари, защото обединението е важно събитие за страната.Министерството на вътрешните работи отбелязва, че служителите са осъзнали след прокарването на бюджета за 2019 г., че 30-годишнината от германското обединение трябва да се отпразнува по \"много специален начин\".Служителите се опитват да оправдаят молбата за огромната сума с тезата си, че са необходими допълнителни средства, за да се организират празненства, които ще бъдат различни от преди.Конкретните планове за събитията ще бъдат представени до средата на август.", "date": "2019.04.30", "title": "В Германия „забравиха” да отделят пари за 30 г. от обединението на страната"}
{"url": "https://news.bg/world/holandskata-kralitsa-planirala-sdelka-s-natsistite-za-da-spasi-belgiyskiya-kral.html", "text": "Холандската кралица планирала сделка с нацистите, за да помогне за спасяването на белгийския крал, пише \"Гардиън\", позовавайки се на новооткрити документи.Кралица Вилхелмина Нидерландска се е опитала да сключи сделка с помощта на Ватикана. Според подготвяното споразумение се е предвиждало да се помогне на високопоставени нацисти да избягат от Европа в края на Втората световна война в замяна освобождаването на белгийския крал от Германия.Дневници на Елко ван Клефенс, тогавашен външен министър на Холандия, разкриват, че Вилхелмина, прабаба на настоящия холандски крал Вилем-Александър Нидерландски, е наредила на правителството си през март 1945 г., два месеца преди края на войната в Европа, да проучат дали може да се предложи помощ на топ нацистите да избягат.Крал Леополд III, който отказва да избяга в чужбина с правителството по време на нацистката инвазия през 1940 г., е депортиран в Германия и Австрия.Вилхелмина, която е била краен антинацист, се е опитала да изготви спасителния план след разговор с белгийската кралица Елизабет, която все още е била в Брюксел и се е опасявала, че германците ще ликвидират белгийското кралско семейство в края на войната.Белгийският крал и съпругата му са освободени от американски войници, когато случайно се натъкнали на двойката на 7 май 1945 г. - ден преди капитулацията на Германия.", "date": "2019.04.30", "title": "Холандската кралица планирала сделка с нацистите, за да спаси белгийския крал"}
{"url": "https://news.bg/regions/oshte-edna-tezhka-katastrofa-vav-varna.html", "text": "23-годишна жена е с опасност за живота след нова тежка катастрофа във Варна днес.Инцидентът възникнал около 17.10 часа на булевард \"Народни будители\".Тогава 26-годишният водач на леката кола загубил контрол над превозното средство в движение, вследствие на което се блъснал в стълб.В резултат от инцидента е пострадала 23-годишната пътничка в колата, която е получила сериозни вътрешни травми. Младата жена е оперирана и с опасност за живота.Припомняме, по-рано днес , в района на село Припек. Пострадаха 7 души, без опасност за живота.Малко след това стана ясно, че. В него имало 3 деца, които не са пострадали.", "date": "2019.04.30", "title": "Още една тежка катастрофа във Варна"}
{"url": "https://news.bg/world/17-godishna-balgarka-izrovi-s-moneta-initsialite-si-varhu-kolizeuma-v-rim.html", "text": "17-годишна българка беше задържана в Рим, след като се опитала да остави инициалите си по стените на Колизеума в Рим с монета, информира Нова.Българската ученичка е била хваната в крачка от местните органи на реда в неделя и отведена в арестувана в близкия участък.Случаят се разследва.За подобно деяние законите в Италия предвиждат наказание глоба до 20 000 евро или затвор от 6 месеца до 3 години.Припомняме, това не е първият български гражданин, който има проблеми с властите в Италия заради подобна случка. Преди 4 години  и глобен солено, защото издълбал инициалите си върху най-значимия амфитеатър в Рим.", "date": "2019.04.30", "title": "17-годишна българка изрови с монета инициалите си върху Колизеума в Рим"}
{"url": "https://news.bg/sport/dzheni-sushi-poiskala-600-000-dolara-obezshtetenie-ot-kubrat-pulev.html", "text": "Репортерката Джени Суши е поискала 600 000 долара обезщетение от Кубрат Пулев заради целувката след мача на боксьора с Богдан Дину, пише Нова.Припомняме, з след въпросната целувка, което пък доведе до прекратяване на състезателния лиценз на боксьора в Калифорния.Ако тя получи сумата, за нея ще останат 300 000 долара обезщетение, защото целувката нанесла сериозни травми върху психиката ѝ. Останалите 300 000 долара ще отидат за адвокатски хонорари.Междувременно от щаба на Пулев обявиха, че репортерката е била много провокативна. Адвокатите на българина твърдят, че по време на мача с Дину Кубрат е загубил много кръв и е получил много удари в главата, което може да е оказало влияние при интервюто.", "date": "2019.04.30", "title": "Джени Суши поискала 600 000 долара обезщетение от Кубрат Пулев"}
{"url": "https://news.bg/int-politics/irak-islyamska-darzhava-ostava-zaplaha.html", "text": "Ислямска държава остава силна заплаха за целия свят въпреки намалените си възможности, каза иракският премиер Адел Абдул Махди във вторник. Той добави, че лидерът му Абу Бакр ал Багдади е направил последното си видео изложение в \"отдалечен район\".Иракският премиер отказа да посочи къде точно се крие Багдади.Видеозапис, публикуван късно в понеделник от медийната мрежа на Ислямска държава, показа човек, за когото се твърди, че е Багдади.Автентичността и датата на записа не могат да бъдат независимо потвърдени.Абдул Махди каза, че появата на Багдади е опит за увеличаване на бойците и че Ислямска държава ще се опита да извърши повече атаки.\"Що се отнася до местоположението на Багдади, сега не можем да дадем разузнавателна информация, но от видеоклипа става ясно, че той е в отдалечен район\", каза Абдул Махди на пресконференция при посещението си в Берлин.Смята се, че Багдади, който е иракчанин, се крие в изолиран район или в Ирак, или в Сирия. Става дума за огромни пустинни райони в двете държави, където Ислямска държава прегрупира своите сили.", "date": "2019.04.30", "title": "Ирак: Ислямска държава остава заплаха"}
{"url": "https://news.bg/bulgaria/rumen-radev-klisurtsi-ni-karat-da-vdigame-gordo-glava.html", "text": "Клисурци са превърнали града си в саможертвена клада, която осветява пътя към свободата. Това каза президентът Румен Радев. Той припомни, че има места, които ни карат да вдигаме гордо глава, защото ни напомнят за величието на народа ни.Честванията за 143 години от избухването на Априлското въстание започнаха. По традиция, в Клисура празненствата са сред най-мащабните. Тази година, за да почете героите, там е президентът Румен Радев. Той прие почетния строй на 61-ва Стрямска механизирана бригада.Клисура е градът, в който преди 143 години гръмна черешовото топче на Боримечката. Тази вечер има тържествена заря в чест на жертвите, дали живота си в името на свободата на България.Подвигът на априлци ни напомня, че смирението пред Бог не е примирение и апатия. Че чистите духом са най-дръзки в мечтите и делата си. Че родолюбието не е грях, а избор на достойните. И че нашата съдба от нас зависи. Затова сме длъжни да помним. Вечна памет на героите от април 1876 година. Това отбеляза Румен Радев.В памет на героите бяха поднесени венци и цветя пред монумента на априлци. По-рано днес литийно шествие потегли от старата църква \"Свети Никола\", която е била срината със земята при погрома на въстанието. Почетена беше и паметта на жертвите - над 400 предимно жени, деца и възрастни хора. Заупокойната панихида беше отслужена в храма \"Свето Успение Богородично\".Утре ще се състои традиционната възстановка на събитията от преди 143 години, в която ще участват над 200 души.", "date": "2019.04.30", "title": "Румен Радев: Клисурци ни карат да вдигаме гордо глава"}
{"url": "https://news.bg/crime/aleksandar-manolev-obzhalva-parichnata-si-garantsiya-ot-100-000-leva.html", "text": "Обвиненият в източване на еврофондове Александър Манолев е обжалвал паричната гаранция от 100 000 лева, но съдът я потвърди, съобщиха за bTV от прокуратурата. Удължен е срокът за внасянето й - 15 дни. Така, ако Манолев не внесе сумата в следващия половин месец, ще бъде задържан.Бившият зам.-министър на икономиката е обвинен за престъпление, засягащо финансовите интереси на Европейския съюз. Това е първо обвинение на високопоставен държавен чиновник във връзка със скандала \"Апартамент гейт\".Манолев подаде оставка от поста и след това беше разследван заради , която се оказа в негов имот, недостъпна за туристи и собственост на жена, за която от държавното обвинение изразиха съмнение, че може да е подставено лице.", "date": "2019.04.30", "title": "Александър Манолев обжалва паричната си гаранция от 100 000 лева"}
{"url": "https://news.bg/finance/api-sabra-5-7-mln-lv-ot-e-vinetki-po-praznitsite.html", "text": "1 400 водачи без винетка бяха засечени по празниците. Повече от половината от тях са били чужденци, информират от Националното ТОЛ управление към Агенция \"Пътна инфраструктура\" (АПИ).За периода от 25 до 29 април включително ТОЛ инспекторите са проверили близо 30 000 автомобила.На всичките нарушители са наложени общо 1 118 компенсаторни такси, от които 707 са на автомобили с чуждестранни регистрационни номера.Най-много компенсаторни такси са наложени на водачите на леки автомобили - 1 119, като от тях 680 са на чужденци. Съставени са и 208 акта за установяване на административно нарушение.За посочения период са продадени 136 590 електронни винетки на обща стойност над 5.7 млн. лв. Най-много винетки са купени в първия почивен ден (26 април) - 38 432 броя за близо 1.6 млн. лв.От всички продадени електронни стикери 114 394 са за леки автомобили, на стойност над 4.6 млн. лв. 22 196 е-винетки са купени за тежкотоварни превозни средства на стойност над 1 млн. лв.От 1 май 2019 г. кол центърът към Националното ТОЛ управление увеличава работното си време. Гражданите ще могат да получават информация на номер 0700 10 876 всеки ден от понеделник до неделя, от 8 до 20 часа.", "date": "2019.04.30", "title": "АПИ събра 5.7 млн. лв. от е-винетки по празниците"}
{"url": "https://news.bg/finance/22-ot-balgarite-zhiveyat-pod-praga-na-bednostta.html", "text": "През 2018 г. линията на бедност за страната e 351.11 лв. средномесечно на човек от домакинство. Под прага на бедност са били 1 550.8 хил. души - 22.0% от населението на страната. Размерът на линията на бедност се запазва, а относителният дял на бедното население намалява с 1.4 процентни пункта в сравнение с 2017 година. Това показват данните на НСИ, които обобщават индикатори за бедност и социално включване през 2018 г..През 2018 г. 40.7% от децата живеят с материални лишения.Според статистиката през 2018 г. 26.6% от децата на възраст 0 - 17 години в България са изложени на риск от бедност. Според статистиката това е с 2.6 процентни пункта по-малко спрямо 2017 година. Социалните трансфери към домакинствата намаляват риска от бедност сред децата с 14.9 процентни пункта.Според анализаторите на НСИ образователната степен и професията на родителите са важен фактор за бъдещото развитие на децата. През 2018 г. всяко седмо от десет деца (70.7%), чиито родители са с начално или без образование, живее в бедност.Приблизително 15 пъти по-малко, или 4.6% са децата, чиито родители са с висше образование и живеят в риск от бедност. Рискът от бедност при децата, чиито родители са със средно образование, е пет пъти по-висок от този при децата с родители с висше образование.Като измерител за бедността при децата са изследвани 13 показателя. Приблизително една трета от децата (34.3%) не могат да си позволят почивка извън дома поне една седмица в годината (вкл. празници със семейството, гостуване при роднини, приятели, организирана почивка от училището и т.н.). Сред материалната бедност са и редовни занимания с плуване, свирене на музикален инструмент, участие в младежки организации и др. (33.5%) и екипировка за игри навън (колело, ролери, кънки и др.) - 33.8%.За всяко едно от четири деца не може да си позволи купуването на книги, които са подходящи за възрастта на децата (без учебници и учебни помагала) и купуването на два чифта обувки по размер в зависимост от сезона и/или за всички сезони.15.9% от бедните деца са от българската етническа група, 31.6% от турската етническа група, 71.1% от ромската етническа група и 41.9% от друг етнос.Нито една потребност на децата, според всички 13 показателя, не може да бъде осигурена за 0.8% българчета, за 1.7% деца от турския етнос и за 16.6% деца от ромската група.Около 23% от децата с материални лишения от българската етническа група живеят и в риск от бедност. За останалите групи относителните дялове са следните: 38.4% за децата от турската етническа група, 75.9% - от ромската етническа група, и 50.3% - от друг етнос.При изключване на пенсиите и останалите социални трансфери в доходите на домакинствата равнището на бедност нараства до 45.2%, или с 23.2 процентни пункта. Според данните за 2018 г., ако в доходите на домакинствата се включат доходите от пенсии, но се изключат останалите социални трансфери (обезщетения, социални и семейни помощи и добавки), равнището на бедност се повишава от 22.0 до 29.5%, или със 7.5 процентни пункта.Според НСИ, пазарът на труда и икономическата активност е основният фактор, който увеличава риска за попадане в групата на бедните за преобладаващата част от населението. Относителният дял на бедните е най-висок сред безработните лица (56.1% за 2018 г.). Рискът от бедност при безработните мъже е с 11.8 процентни пункта по-висок в сравнение с безработните жени.През 2018 г. бедните работещи на възраст 18 - 64 години е - 10.1% - това е нивото от 2017 г. Рискът за изпадане в бедност за работещите на непълен работен ден е повече от 4 пъти по-висок от този при работещите на пълно работно време. Рискът от бедност сред работещите жени е с 2.9 процентни пункта по-нисък от този при мъжете.Най-висок е относителният дял на работещите бедни с начално и без образование - 66.2%. Делът на работещите бедни с висше образование е 6.2%.Най-висок е относителният дял на бедните сред едночленните домакинства с лице на възраст над 65 години, самотните родители с деца, както и домакинствата с три и повече деца. Най-голямо намаление на риска от бедност през 2018 г. в сравнение с 2017 г. се наблюдава при домакинствата с двама родители и три и повече деца - с 13.8 процентни пункта.Относителният дял на бедните е най-нисък в домакинства с двама възрастни и едно дете (12.0%) и в домакинства с двама възрастни под 65 години (13.3%).При едночленните домакинства рискът от бедност при жените е с 16.3 процентни пункта по-висок отколкото при мъжете. Ако в домакинството живее едно лице над 65 години, рискът от бедност е с 24.0 процентни пункта по-висок от домакинство, в което живее едно лице под 65 години.От 2015 г. към основния въпросник на изследването е добавен въпрос за етническата принадлежност като анкетираните сами определят своята етническа принадлеждност. През 2018 г. най-висок е относителният дял на бедните сред лицата, самоопределили се от ромската етническа група - 68.3%, а най-нисък - сред лицата, самоопределили се от българската етническа група - 15.6%.48.7% от бедните българи са пенсионери. При бедните роми 39.2% са безработни. Най-висок е относителният дял на работещите бедни сред ромската етническа група - 28.6%, при 26.5% работещи бедни от турската етническа група и 25.3% сред българската етническа група.Рискът от бедност за лицата с начално и без образование е 28 пъти по-висок в сравнение с риска от бедност при лицата с висше образование за българската етническа група и 3 пъти по-висок за турската етническа група. При лицата, които се определят като роми - 68.8% с начално и без образование са бедни. Няма нито един беден циганин с висше образование, показва статистиката.От НСИ оценяват материалните лишения на домакинствата чрез девет въпроса, свързани с потреблението на конкретни стоки и услуги. Най-често хората забавят плащането на разходите, свързани с жилището (27.5%). 22.6% от лицата не могат да си позволят консумация на месо, пиле или риба всеки втори ден, а 19.6% от лицата не могат да посрещнат със собствени средства неочаквани финансови разходи. Ограничения при отоплението на жилището си имат 26.2% от лицата. През 2018 г. 20.9% от населението живее в материални лишения.65.1% от ромите се затрудняват да плащат навреме разходите за жилището си. Сред турската етническа група това са 33.3%, и за българската етническа група - 24.8%.Повече от половината от ромите (51.5%) не могат да си позволят, ако желаят, едноседмична почивка извън дома и около 63% не могат да си позволят консумация на месо, пиле или риба всеки втори ден. При турската етническа група 29.4% от лицата не могат да посрещнат със собствени средства неочаквани финансови разходи и 30.3% не могат да си позволят консумация на месо, пиле или риба всеки втори ден.Ограничения в 4 от 9 показателя имат 8.1% от българската етническа група, 17.1% от турската и 60.6% от ромския етнос.За безработни домакинства в изследването се считат домакинствата, чиито членове не са били заети през последните четири седмици, т.е. всички членове на домакинството на 16 и повече навършени години са били или безработни, или неактивни.Хората, които живеят в домакинства с нисък интензитет на икономическа активност са на възраст 0 - 59 години. В тяхното домакинство възрастните (18 - 59-годишните с изключение на учащите от възрастовата група 18 - 24 години) работят под 20% от техния потенциал през изследвания период.През 2018 г. в домакинства с нисък интензитет на икономическа активност живеят 331.2 хил. души на възраст 18 - 59 години, или 8.6% от населението.Според НСИ спрямо 2017 г. относителният дял на домакинствата с нисък интензитет намалява с 1.9 процентни пункта. делът на мъжете (9.0%) е с 0.9 процентни пункта по-висок от този при жените (8.1%). При ромите има най-висок относителен дял на лицата с нисък интензитет на икономическа активност - 34.1%, при 11.5% за турската етническа група и 5.2% за лицата от българския етнос.През 2018 г. 32.8% от населението, или 2 315.2 хил. души, са били в риск от бедност и социално изключване.През 2018 г. най-ниската линия на бедност е в областите Пазарджик и Монтана - съответно 239 и 240 лв. Най-високата линия на бедност е в София - 513 лв. След нея се нарежда Стара Загора 403 лв. и Варна 383 лeвa.Най-много бедни хора са в областите Монтана и Велико Търново - по 26.2%, Ловеч - 25.8%, и Сливен - 25.5%.Най-нисък е относителният дял на бедните в областите Перник - 11.2%, Кюстендил и Разград - по 14.7%, и Русе - 14.9%.Според НСИ линията на бедност за 2018 г. намалява спрямо 2017 г. в областите - Ловеч (с 13.8%), Габрово (с 10.2%), Шумен (с 9.9%), Разград (с 9.6%), Кърджали (с 8.4%), Ямбол (с 6.6%), Русе (с 6.0%), Кюстендил (с 4.8%), Добрич (с 3.8%), Перник (с 3.7%), Благоевград (с 0.4%) и Монтана (с 0.3%). Сред причините за по-ниския размер на линията на бедност са намаляване на размера на пенсиите и увеличаване на броя на пенсионерите.Останалите причини - увеличаване на относителния дял на икономически неактивните лица за областите Ловеч (с 6.5%), Русе (с 5.3%) и Габрово (с 3.5%). Увеличава се и броят на безработните с 9.5% за област Кюстендил, с 5.2% за област Добрич и с 2.7% за област Габрово.Линията на бедност за 2018 г. се увеличава спрямо 2017 г. в 16 области, показва статистиката.Област Габрово е с най-нисък относителен дял на бедност за мъжете - 9.4%, а с най-високо равнище е област Ловеч - 28.3%. В област Разград жените са с най-ниско равнище на бедност - 12.1%, при 28.0% за област Ямбол. В областите Габрово, Смолян, Русе, Ямбол, Враца, Добрич, Варна и Стара Загора относителният дял на жените, живеещи в риск от бедност, е по-голям с повече от 5 процентни пункта спрямо относителния дял на мъжете.В пет области - Видин, Силистра, Разград, Ловеч и Сливен, относителният дял на бедните мъже е по-голям от този при жените, поясняват от НСИ.", "date": "2019.04.30", "title": "22% от българите живеят под прага на бедността"}
{"url": "https://news.bg/society/ne-patuvayte-do-shri-lanka-savetva-vanshno.html", "text": "Министерството на външните работи повиши нивото на риск за пътуване в Шри Ланка. От ведомството предупреждават сънародниците ни да не предприемат пътувания до тази страна, както и във вътрешността й освен в случаи на крайна необходимост.По информация на посолството ни в Делхи независимо от тенденциите за постепенно нормализиране на ситуацията в Шри Ланка се очаква този процес да отнеме значително време. Не е изключена и възможността терористични групи да се опитат да извършат нови бомбени атаки, съобщават от министерството.Те препоръчват на българите в Шри Ланка да избягват места, в които се провеждат религиозни прояви, да проявяват предпазливост, ако са в близост до големи събирания на хора, протести или демонстрации, както и да следят информацията за актуалната обстановка в страната.При необходимост или при извънредна ситуация те могат да се свържат с посолството на България в Делхи на тел.: + 91 11 26115549; +91 11 26115550 , тел. в извън работно време: + 91 9910999498.Сигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.30", "title": "Не пътувайте до Шри Ланка, съветва Външно"}
{"url": "https://news.bg/world/ankara-nastoyava-es-da-reshi-dali-iska-turtsiya-v-obshtnostta.html", "text": "Европейският съюз трябва да реши дали иска Турция в Общността или не. Това призова турският външен министър Мевлют Чавушоглу, цитиран от Анадолската агенция.\"Ако ЕС не ни иска, те трябва да вземат решение\", каза той на пресконференция след среща с външните министри от Вишеградската четворка в Словакия.По думите му не става въпрос за реформи или критерии, които Турция може или не може да покрие.Турция многократно се оплаква от политически пречки, дискриминация и двойни стандарти при опитите си да се присъедини към ЕС. Страната подаде документи за членство в ЕС през 1987 г. и започна преговори през 2005 г. Но преговорите са в задънена улица от 2007 г. заради възраженията на гръцката администрация на разделения остров Кипър, както и заради опозицията от страна на Германия и Франция.По време на срещата министрите са обсъдили отношенията между Турция и ЕС и последното международно развитие.", "date": "2019.04.30", "title": "Анкара настоява ЕС да реши дали иска Турция в Общността"}
{"url": "https://news.bg/crime/arteks-obzhalva-v-sada-spiraneto-na-stroezha-na-nebostargacha.html", "text": "Строителната фирма \"Артекс\" обжалва в съда решението на Дирекцията за национален строителен контрол (ДНСК) да бъде спрян строежът на небостъргача \"Златен век\" в столичния квартал \"Лозенец\".На 25 април, четвъртък, в ДНСК е получена писмената жалба от фирмата срещу заповедта. Жалбата е адресирана чрез ДНСК до Софийския административен съд.Предстои жалбата на фирмата да бъде изпратена по законоустановения ред в административния съд, информират от пресцентъра на строителния контрол.Припомняме, на 15 април, понеделник, .Действията на ДНСК по забрана на строителството на \"Златен век\" започнаха, след като .От своя страна това предизвика бурни реакции - какви правомощия има и .Преди това ДНСК извърши две проверки на \"Златен век\", а на брифинг шефът на дирекцията Иван Несторов обяви  Това пък стана повод за .В скандала бяха замесени още столичната кметица , която твърди, че разрешителното за строежа е изтекло, а главният архитект на София Здравко Здравков пък сподели, че е получавал .Според двамата  (ДНСК).Строителната фирма стана обект на .Припомняме и че фирмата се озова в центъра на скандала с апартаментите на властта на преференциални цени, който засега стана повод за оставките на:- ;- ;- ;- ;-.Заради скандала освен тях оставки подадоха още:- ;- . и на кмета на Созопол Панайот Рейзи, но той  и само напусна партията.Впоследствие  от Апелативния специализиран съд.Освен това се Пламен Георгиев, сина на директора на Националната следствена служба (НСлС) Борислав Сарафов и на съпругата на председателя на Върховния касационен съд Лозан Панов. също така да се проверят сигналите за апартаментите и на министъра на туризма Николина Ангелкова и депутата от БСП Валери Жаблянов.Социалистът и НАП. Според публикации Зарков купил жилище в центъра на София за 1 107 евро за кв. метър.Лидерът на НФБС и бивш вицепремиер Валери Симеонов също се озова в епицентъра на скандала с апартаментите и имотите на властта. Вчера стана ясно, че  отново за имоти и апартаменти на \"нереално ниски цени\" в \"Слънчев бряг\" и Бургас. В сигнала Симеонов е обвинен и в конфликт на интереси, докато е бил председател на Общинския съвет в Бургас.", "date": "2019.04.30", "title": "\"Артекс\" обжалва в съда спирането на строежа на небостъргача"}
{"url": "https://news.bg/disasters/ekstremnite-navodneniya-v-kanada-pokazvat-zaplahata-ot-klimatichnite-promeni.html", "text": "Кадри в медиите показаха хора да се придвижват с лодки, където някога са ходили, домове и коли, пълни с кална вода, доброволци, търсещи изгубени домашни любимци.Хиляди хора в Източна Канада бяха принудени да напуснат домовете си, след като поройните дъждове и топенето на снеговете предизвикват безпрецедентни евакуации заради наводненията в северноамериканската страна, отбелязва \"Гардиън\".Един от най-силно засегнатите райони е предградие на Монреал, където над 6 000 души бяха евакуирани след пропукването на дига в неделя. Още 3 000 души бяха евакуирани в други части на Квебек, а в Онтарио и Ню Брънзуик още стотици очакват оттеглянето на наводненията в хотели и приюти.\"Тази година наводненията са изключително екстремни\", посочва Урсул Бойер-Вилмейр, който е доцент в Университета на Квебек, който специализира в управлението на бедствия и планирането на устойчивостта на климата.Климатичните промени означават, че катастрофалните наводнения ще стават все по-чести, но експертите казват, че събитията от миналата седмица подчертават обстоятелството, че Канада все още не е направила достатъчно, за да се подготви за такива бедствия.Сегашните масови евакуации принудиха канадските политици на всички равнища да се изправят пред това драматично доказателство за климатичните промени в година на парламентарни избори.Говорейки в неделя вечерта, премиерът Джъстин Трюдо посочи, че използването на средства от федералния бюджет за подпомагането на преместването на общности, засегнати от наводненията, е възможност. \"След като закърпим положението през този пролетен сезон на наводнения, ще трябва да предприемем сериозни размисли и разговори за това как ще продължим напред\", настоя Трюдо.Това не е първият случай, в който Квебек става свидетел на мащабни наводнения: през 2017 г. реките в Квебек са достигнали сходни нива, но наводненията не са засегнали силно населения регион Отава-Гатино и много по-малко хора са били евакуирани.Бързото нарастване на температурите през пролетта и огромните различия в количеството на валежите, два фактора за наводненията, са свързани с климатичните промени, казва Лора Користин, биолог от Университета на Британска Колумбия.Но Канада не е сторила достатъчно, за да се подготви за наводненията, които вероятно ще станат още по-чести, тъй като планетата продължава да се затопля, предупреди тя и допълва: \"Реагирането на бедствия ще бъде много по-скъпо, отколкото да бъдем проактивни в уязвимите места.\"", "date": "2019.04.30", "title": "Екстремните наводнения в Канада показват заплахата от климатичните промени"}
{"url": "https://news.bg/politics/narodnoto-sabranie-se-hvali-s-43-prieti-zakona-prez-shestata-si-sesiya.html", "text": "През шестата си сесия 44-ото Народно събрание е приело 43 закона, 60 решения и обръщение към българския народ по повод 140-ата годишнина от Учредителното събрание. Това показва справка за законодателната дейност на Народното събрание, подготвена от Дирекция \"Пленарни заседания, парламентарен контрол и финални текстове\" и парламентарния пресцентър.За периода от 11 януари до 25 април тази година в парламента са внесени общо 60 законопроекта, като 31 от тях са на народни представители. Постъпили са и 58 проекта за решения, от които 47 са от депутати. На тържествена сесия във Велико Търново беше прието Обръщение на 44-ото Народно събрание към българския народ по повод 140-ата годишнина от Учредителното събрание и приемането на Търновската конституция.Сред приетите от Народното събрание нови закони са: Закон за социалните услуги, Закон за защита на търговската тайна, Закон за преброяване на населението и жилищния фонд в Република България през 2021 г. и Закон за преброяване на земеделските стопанства в Република България през 2020 г. Парламентът е гласувал промени в Наказателния кодекс, Кодекса за социално осигуряване, Закона за лечебните заведения, Избирателния кодекс и др.От началото на годината парламентът е имал 45 редовни и едно извънредно пленарни заседания.Използваното време за осъществяване на контролната функция на парламента през шестата сесия на 44-тото Народно събрание е 52 часа и 9 минути. Парламентарен контрол е провеждан в 15 пленарни заседания.В Народното събрание от 11 януари до 25 април 2019 г. са постъпили 454 въпроса и 19 питания. В този период са проведени 16 изслушвания на министри и разисквания по две питания.Членовете на правителството са отговорили на 428 въпроса и 16 питания. На най-много въпроси и питания са отговорили министърът на регионалното развитие и благоустройството Петя Аврамова - 134, министърът на финансите Владислав Горанов - 87, министърът на здравеопазването Кирил Ананиев - 47, министърът на земеделието, храните и горите Румен Порожанов - 21, министърът на околната среда и водите Нено Димов - 19, министърът на образованието и науката Красимир Вълчев - 18, министърът на културата Боил Банов и министърът на труда и социалната политика Бисер Петков - по 16, министърът на вътрешните работи Младен Маринов - 12, вицепремиерът по правосъдната реформа и министър на външните работи Екатерина Захариева - 10.Най-много въпроси и питания са отправили народните представители Георги Гьоков - 68, Иван Валентинов Иванов - 48, Илиян Тимчев и Анелия Клисарова - по 44, Георги Йорданов - 43, Георги Михайлов - 41, Валентина Найденова - 38, Иван Ибришимов - 37, Георги Свиленски - 30, Любомир Бонев - 21, Надя Клисурска-Жекова - 17 и т.н.От ПГ \"БСП за България\" са внесли най-много въпроси и питания - 310 въпроса и 11 питания. От ПГ на ПП ГЕРБ са отправили 96 въпроса и 8 питания, от ПГ на ПП ВОЛЯ - \"Българските родолюбци\" - 19 въпроса, от ПГ \"Обединени патриоти\" - 17 въпроса, от ПГ на ДПС - 9 въпроса.", "date": "2019.04.30", "title": "Народното събрание се хвали с 43 приети закона през шестата си сесия"}
{"url": "https://news.bg/world/bryuksel-predlozhi-otbranata-i-sigurnostta-kato-parvi-prioritet-na-es-do-2024-g.html", "text": "Европейската комисия предложи да се укрепи отбраната и безопасността на ЕС като първи от петте стратегически приоритета през следващия петгодишен политически цикъл (2019-2024 г.). Това става ясно от разпространения от Комисията документ с препоръки към следващия състав на европейския орган и лидерите на Общността.На 23-26 май в ЕС ще се проведат избори за Европейски парламент. Новият състав на институциите на ЕС ще започне да работи през октомври 2019 г.Комисията публикува политическите препоръки за бъдещето на ЕС в един многополюсен и несигурен свят преди срещата на ЕС в Сибиу, Румъния, на 9 май 2019 г.Председателят на Европейската комисия Жан-Клод Юнкер отбелязва, че за да се развива Европа, страните членки трябва да действат заедно.Срещата в Сибиу е по предложение на Юнкер. На нея той ще разкрие пътна карта за по-обединена, по-силна и по-демократична Общност.Общо Комисията е излязла с 471 нови законодателни предложения и 44 от предишни състави на ЕК. От тях 348 са приети или съгласувани от Европейския парламент и Съвета по време на мандата. 90% от случаите са подкрепени от всички страни членки. Европейската комисия е постигнала 20 ключови постижения.Комисията препоръчва да се предприемат бъдещи действия в пет сфери: съвместни действия в областта на отбраната и сигурността на ЕС; конкурентна Европа, включително модернизиране на единния пазар, фокусиране върху изследвания, иновации, инвестиране в изкуствен интелект и дигитализация; справедлива Европа, включително защита на социалните права; Устойчива Европа чрез модернизиране на икономиката и борба с климатичните промени; Влиятелна Европа - подкрепа за многостранния и базиран на правила световен ред, като ООН остава в центъра.", "date": "2019.04.30", "title": "Брюксел предложи отбраната и сигурността като първи приоритет на ЕС до 2024 г."}
{"url": "https://news.bg/society/v-gartsiya-podgotvyat-24-chasova-transportna-stachka-za-1-may.html", "text": "24-часова транспортна стачка за 1 май обявиха в Гърция, съобщиха от МВнР. Тя ще засегне автобусния, тролейбусния, трамваите, както и движението на метрото, на корабите и на фериботите, уточняват от нашата мисия в Атина.Шофьорите на тролейбуси, градски и крайградски автобуси, както и на градския електрически железопътен транспорт, който обслужва Атина и Пиеря, ще стачкуват през целия работен ден. Водачите в метрото ще стачкуват от 9:00 часа до края на работното време, а на кораби и фериботи - от 00:00 до 24:00 часа.Трамваите, такситата и междуградските автобуси, както и другият масов транспорт, ще се движат според разписанията.За по-подробна информация българските граждани могат да се обръщат към посолството в Атина на телефони: 0030 2106748105 и 0030 6937096220. Пътуващите могат да се свързват и с бреговата охрана в Гърция и туристическите компании, чиито услуги са използвани при резервациите.Телефон за неспешна информация за граждани в приемната на МВнР:‪+359-2-948-2018; +359-2-971-1054Телефон за спешни случаи на ЕС: 112Ministry of Foreign Affairs of the Republic of BulgariaPress Officer on Duty: +359 2 948 22 18, е-mail: Emergency Hotline for Bulgarians abroad: +359-2-948-2404; +359-2-971-3856Signals for corruption and conflict of interest:‪080016070 - when calling from Bulgaria; +359-80016070 - when calling from outside BulgariaNon-emergency telephone number for inquiries: +359-2-948-2018; +359-2-971-1054Emergency in the EU? Call 112", "date": "2019.04.30", "title": "В Гърция подготвят 24-часова транспортна стачка за 1 май"}
{"url": "https://news.bg/comments/kolko-struva-evropa.html", "text": "Каква е стойността на Европа? Провокативен въпрос, за който пазарите имат мнение. Карл Ейшен, стратег и икономист, е проучил лихвените нива, индексите на акциите и валутите. В анализ за френското икономическо издание Les Echos той пише, че има лек признак на недоверие към европейския проект.Европа, разбира се, носи много повече от реални и финансови активи. По този начин понятието за стойността на Европа трябва да бъде до голяма степен релативизирано, както и това за стойността на планетата, използвано за оценка на разходите за реформите, които трябва да се извършат, за да се намалят емисиите на въглероден диоксид (CO2). Въпреки това, във време на социално напрежение, Брекзит и в навечерието на европейските избори, трябва да измерим пулса на пазарите, за да знаем какво мислят за Европа. Ако инвеститорите са скептични по отношение на европейския проект, тогава това съмнение може да се прояви в особена рискова премия, засягаща европейските финансови активи спрямо други страни.Гледната точка на лихвения процентВярват ли все още в Европа европейските лихвени проценти? Ако инвеститорите са имали по-големи съмнения, те ще изискват допълнителна рискова премия. По този начин тази премия ще бъде добавена към ниво на лихвен процент, считан за нормален, което би било функция на единния икономически цикъл. Например, ако американските и европейските цикли са съвсем същите, тогава вероятно лихвените проценти ще бъдат доста близки. Но ако инвеститорите са имали по-големи съмнения относно политическата еволюция на Европа, тогава те ще изискват допълнителна доходност, която ще бъде под формата на по-висок лихвен процент.Кога се получава така? Можем да изчислим европейски 10-годишен лихвен процент (със или без Обединеното кралство), като направим среднопретеглен процент от БВП на европейските страни: получаваме 0,7% без Обединеното кралство. Тези нива включват ли някаква рискова премия за Европа? С други думи, дали тези ставки са по-високи от тези, получени от единния бизнес цикъл? На пръв поглед не съвсем. Всъщност, дали използваме модели, които се отнасят изцяло до теорията (златните правила на Солоу и Рамзи) или само частично (иконометрия, неутрална ставка, срочна премия), получаваме европейски цени, които биха били по-ниски от тези равновесни темпове. Всъщност можем да направим същото наблюдение и за американските, японските или други ставки: всички ставки са глобално по-ниски, отколкото трябва да бъдат навсякъде, и не по-малко в Европа, отколкото извън Европа. С други думи, европейските лихвени проценти изглежда не интегрират рисковата премия Европа.Означава ли това, че инвеститорите не се съмняват конкретно в европейския проект? Тук трябва да се отчете факта, че те се интересуват от европейския курс като цяло, а не от различните нива, които го съставят. По този начин инвеститорите определено не изглежда да дискриминират Европа и останалия свят, но извършват дискриминация вътре в Европа, особено в периферията, както се вижда от суверенните кризи от 2011 г. насам. Ако проследим тази последна гледна точка трябва да признаем, че дискриминацията е по-слабо изразена днес, тъй като разликите в лихвените проценти с Германия са намалени: 10-годишният процент на Гърция е само 3,5%.Гледната точка на фондовите пазариЕвропейските пазари на акции също бяха засегнати от последователни суверенни кризи, както и от несигурност относно Брекзит. Но дали сегашните нива включват конкретно недоверие към европейския проект? Що се отнася до пазарите на облигации, ако имаше съмнения, те биха се материализирали чрез рискова премия, изисквана от инвеститорите в Европа, в допълнение към тази, необходима за компенсиране на единствения икономически риск. Кога се получава такава ситуация? Оценката на капиталовите пазари е безкрайна тема. Независимо от това, съществуват два вида показатели, които са консенсусни, защото обобщават много информация: PER, която свързва цената с очакваната печалба за следващите месеци; рисковата премия, която използва същата PER, но също така взема предвид нивото на лихвените проценти. При равни други условия, ако имаше съмнения относно европейския проект, те биха се материализирали с по-ниска PER или / и по-висока рискова премия.Така че, тези индикатори включват ли премия за риск в Европа? На пръв поглед изглежда, че има нещо такова, противно на цените. Всъщност, независимо дали използваме чисто теоретични (DDM, DCF) или частично референтни (иконометрични модели) подходи, получаваме европейска PER, която е твърде ниска в сравнение с това, което трябва да бъде, а рисковата премия е твърде висока. Ако направим същото упражнение със Съединените щати, ще получим обратното: с други думи, излишък на оптимизъм, който води до твърде висока PER и твърде ниска рискова премия. Ако се спрем само на това сравнение Европа-САЩ, бихме се изкушили да кажем, че в курсовете съществува рискова премия за Европа. Но ако сега разгледаме други страни извън Съединените щати, тогава ще намерим същия тип резултати, както за Европа, т.е. малко ниска PER и твърде високи рискови премии (при много ниски ставки). Но е трудно да се твърди, че всички тези страни са засегнати от специфичен политически риск, близък до този, който би засегнал Европа. Така че най-накрая твърде слабият европейски PER и прекалено високата рискова премия биха могли също да се обяснят с нещо друго, освен с недоверие към европейския проект.Гледната точка на валутитеЕвропейската валута не съществува, но винаги можем да разгледаме двете основни валути, които биха могли да я съставят (в очакване на Брекзит): еврото и лирата. По време на кризата с еврозоната валутата на еврото беше засегната от недоверие от страна на инвеститорите, което накара известният с прозвището \"Супер Марио\" италиански икономист Марио Драги да спре кръвоизлива. По същия начин, след обявяването на гласуването за Брекзит паундът също претърпя гнева на инвеститорите. Но днес нивата на тези валути все още ли включват недоверие към европейския проект? Ако е така, тогава това трябва да се прояви с рискова премия, която намалява стойността на валутата спрямо нейната така наречена основна стойност, която ще зависи от единствения баланс на силите с търговските й партньори. Кога може да се очаква подобно развитие? Налице е индивидуален индикатор за оценка на стойността на валутата: реалния ефективен валутен курс. Вземате съотношението евро - долар, евро - йена и т.н. и после правите среднопретеглена търговска стойност, за да получите някаква форма на валутен курс спрямо останалия свят: това е ефективен обменен курс. За да бъде още по-реалистично, вие включвате и ценовите промени във всяка страна: това е реалният ефективен валутен курс.Ако стойността е по-голяма от 1, валутата се счита за надценена, ако е по-малка от 1, валутата се счита за подценена. Но също така можете да вземете предвид икономическите цикли и външните баланси (иконометрични модели), които могат да оправдаят обменен курс, различен от 1: например, ако големите търговски излишъци могат да бъдат оправдани чрез подценяване, т.е. да кажем реален обменен курс под 1. Днес еврото и лирата ще бъдат подценени независимо от разглежданите подходи. От друга страна, доларът ще бъде надценен. От тази гледна точка може да се мисли, че това подценяване на еврото и паунда може да се обясни с рискова премия за Европа. Оказва се обаче, че подценяването засяга и йената, австралийския долар или канадския. Така че се оказваме малко в ситуацията с акциите: няма причина да си представим, че всички тези валути са засегнати от специфичен политически риск. Ето защо част от подценяването на еврото и паунда може да се обясни с нещо различно от рискова премия за Европа.Все още няма истинско недовериеНито ставките, нито акциите, нито валутите изглежда означават ясна европейска финансова аномалия. Разбира се, европейският курс, който обединява всички държави (със или без Обединеното кралство) би бил твърде нисък днес, европейската премия за риск на акциите би била твърде висока, а европейската валута би била твърде слаба. Но трите не биха били повече от другите големи икономики, с изключение на САЩ. С други думи, ексцесиите на европейските пазари не изглежда да са свързани изцяло или частично с определено недоверие към европейския проект. Това положително заключение обаче има сериозни ограничения. Всъщност то почива на нивото на европейските пазари, а не на декомпозирано четене, което се фокусира върху всички държави, които съставляват Европа: в случая с лихвените проценти, ние настоявахме за все още важната дисперсия, която съществува между различните пазари, дори ако тази дисперсия се е понижила след суверенните кризи.", "date": "2019.04.30", "title": "Колко струва Европа?"}
{"url": "https://news.bg/world/85-godishen-mazh-zabi-kolata-si-v-targovski-tsentar-v-hamburg-sbarkal-gazta-sas-spirachkata.html", "text": "Германец се заби с автомобила си в търговски център в Хамбург. Двама души са ранени, пише \"Гардиън\".Според разпространяваната информация 85-годишният водач натиснал газта вместо спирачката.Снимки от мястото показват хората да се конфронтират с възрастния мъж, докато стои в магазин за чанти на веригата Galeria Kaufhof в най-големия търговски център в германския град. 85-годишният водач е с повърхностни наранявания. Той е откаран в болница с още две жени, които са с леки контузии.Съобщава се, че мъжът е изгубил контрол над сребрист Mercedes SUV на паркинг на покрив около 10,35 часа местно време. Автомобилът преминал покрай шокирани купувачи и се забил в търговския център, като колата увиснала до ескалатор с включени светлини.Свидетел разказа пред \"Билд\", че мъжът се е забил в магазина с автомобила си без да спре.\"Жена, която пазаруваше в този момент, излезе отвън и започна да крещи: \"Излизайте, излизайте, излизайте, кой знае какво ще се случи\", каза друг свидетел пред вестника.Магазинът е евакуиран. Първоначално се предполагаше, че инцидентът може да е свързан с терористична атака.", "date": "2019.04.30", "title": "85-годишен мъж заби колата си в търговски център в Хамбург, сбъркал газта със спирачката"}
{"url": "https://news.bg/regions/spirat-parnoto-v-sofiya-3.html", "text": "От днес започва спиране на отоплението в столицата, съобщават от \"Топлофикация София\".От дружеството напомнят, че стартира кампанията за отчитане на уредите за дялово разпределение и изготвянето на изравнителните сметки за периода 1 май 2018 г. - 30 април 2019 г. По тази причина те призовават клиентите да осигурят достъп до всички жилища, включително и до апартаментите, в които отоплителните тела не се използват или са свалени.Проверката и отчетът на всички уреди и на водомерите за топла вода ще даде възможност на топлинните счетоводители да изготвят бързо и коректно изравнителните сметки и да не се налага те да бъдат преработвани поради по-късни отчети в отделни жилища, посочват от \"Топлофикация София\".Те напомнят, че клиентите имат право на две дати за безплатен отчет на уредите от топлинните счетоводители, като посещението на едната от тези дати задължително трябва да бъде в извънработно време. Ако нямат възможност да осигурят достъп до жилището на тези дати, потребителите могат да се свържат с топлинния си счетоводител и да заявят дата за индивидуален отчет. Тя обаче се заплаща според ценоразписа на съответната фирма.", "date": "2019.04.30", "title": "Спират парното в София"}
{"url": "https://news.bg/finance/102-rabotni-mesta-se-razkrivat-v-pazardzhishko.html", "text": "Местната комисия по заетостта в Пазарджик реши в областта да бъдат разкрити 102 работни места по Регионалната програма за заетост, съобщи БНР.За период от 6 месеца ще се осигури временна заетост на 15 младежи до 25 години, които не се обучават и не ходят работа. Ще бъдат наети 46 безработни над 50-годишна възраст и четирима хора с увреждания.Предвижда се още да бъдат ангажирани 20 души с ниска професионална квалификация и 17 продължително безработни.Най-много хора ще бъдат наети в общините Велинград и Сърница.Финансовите средства, предвидени за Регионалната програма в област Пазарджик, са 429 434 лева. Тя ще се изпълнява от 1 юни до 31 декември тази година, информират от областната администрация в Пазарджик.", "date": "2019.04.30", "title": "102 работни места се разкриват в Пазарджишко"}
{"url": "https://news.bg/crime/zadarzhaha-rumanski-kanaldzhiya-i-dve-siriyki-na-granitsata.html", "text": "По искане на Районната прокуратура в Генерал Тошево съдът е задържал под стража 2 сирийки и техния румънски водач за незаконно преминаване на границата ни.Те са били задържани около 18.10 часа на 26 април край добричкото село Кардам.18-годишните сирийки Ягмор А. и Тара М., както и техният водач през границата - 21-годишния румънски гражданин Вишиноае Д. слезли от автомобил с немска регистрация и се отправили пеша към границата.Двете млади жени трябвало да бъдат отведени в Германия от румънеца гражданин, където едната щяла да се омъжва за иракчанин. Мъжът работел в Германия заедно с гражданин на северната ни съседка, когото помолил за съдействие да преведе през българо-румънската граница бъдещата му жена. Той обаче отказал. Вместо него с незаконната задача се заел неговият 21-годишен брат, който е арестуван заедно с двете сирийки.Решението на Районния съд в Генерал Тошево подлежи на обжалване пред Окръжния съд в Добрич.", "date": "2019.04.30", "title": "Задържаха румънски каналджия и две сирийки на границата"}
{"url": "https://news.bg/regions/uchilishten-avtobus-s-3-detsa-se-preobarna-kray-aytos.html", "text": "Училищен автобус катастрофира между Айтос и Карнобат, информира \"24 часа\".Инцидентът е станал в района на разклона за село Чукарка.По първоначални данни рейсът се е ударил с лека кола и се е преобърнал. Към момента на произшествието в автобуса имало 3 деца, които не са ранени сериозно. Единият ученик е бил откаран в болница за лечение.По неофициални данни децата са били в 8-и 9-и клас и са от село Чукарка. Те учили в средното училище \"Н. Вапцаров\" в Айтос и се придвижвали по домовете си с училищен рейс.По думите на кмета на Айтос Васил Едрев откараното в болница дете не е пострадало, а е по-скоро уплашено. \"Най-важното е, че няма ранени - нито от автобуса, нито от другата кола\", посочи той.Междувременно от пресцентъра на Агенция \"Пътна инфраструктура\" (АПИ) информираха, че движенеито при разклона за Чукарка се осъществява само в 1 лента. На мястото има пристигнали екипи на \"Пътна полиция\", котито спомагат за по-лесното преминаване.", "date": "2019.04.30", "title": "Училищен автобус с 3 деца се преобърна край Айтос"}
{"url": "https://news.bg/world/dzhon-boltan-vyarva-che-prezidentat-tramp-e-maloumnik.html", "text": "\"Дълбоко в сърцето си\" Джон Болтън \"вярва, че \"президентът е малоумник\". Това сподели дългогодишен бивш съветник на Джон Болтън, който пък е съветникът по национална сигурност на президента на САЩ Доналд Тръмп, пише израелският вестник \"Аарец\".Вчера списание \"Ню Йоркър\" публикува цитатите на профил на Болтън, който също включва изказвания на анонимен западен дипломат. Дипломатът е казал, че Болтън \"трябваше да си отреже топките\" и да ги даде на Тръмп, за да получи позицията в Западното крило на Белия дом.В статията на Декстър Филкинс се цитира Марк Грумбридж, който е работил с Болтън 15 г. и го е съветвал, докато експертът по национална сигурност беше посланик на САЩ в ООН при Джордж У. Буш.Според Грумбридж Болтън вярва, че може да променя или да смекчава действията на президента.\"Той е истински патриот. Но се чудя как ходи на работа всеки ден, защото дълбоко в сърцето си вярва, че президентът е малоумник\", разкрил Марк Грумбридж.Като се има предвид, че \"Тръмп не иска война\", дипломатът смята, че Болтън е трябвало да работи здраво, за да убеди американския лидер да го наеме, отбелязал Грумбридж и добавил, че \"за да получи позицията, Болтън трябваше да отреже топките си и да ги сложи на бюрото на Тръмп\".През 2017 г. беше разпространена информация, че бившият държавен секретар Рекс Тилърсън е нарекъл Тръмп \"малоумник\" по време на среща с членове на администрацията в края на двучасови разговори в Пентагона на 20 юли. По-късно Тръмп постави под въпрос интелекта на Тилърсън и го ", "date": "2019.04.30", "title": "Джон Болтън вярва, че президентът Тръмп е малоумник"}
{"url": "https://news.bg/society/novi-22-avtobusa-tragnaha-po-liniya-604-v-sofiya.html", "text": "Нови 22 автобуса по линия 604 в столичния градски транспорт вече са в експлоатация. Автобусите се движат на природен газ и отговарят на най-високия екологичен клас \"Евро 6\".Автобусите са част от програмата за подобряване качеството на атмосферния въздух в София, като с нея се цели и градският транспорт да стане по-привлекателен. Това заяви кметът на столицата Йорданка Фандъкова на официалното пускане на новите автобуси.По думите на кмета до края на годината се очаква два пъти и половина намаляване на вредните емисии от градските автобуси. Това е сериозна работа, която е извоювала усилия по привличане на средства и провеждане на процедурите, каза още Фандъкова.Дали доверието на ГЕРБ се срива точно преди европейските избори и ще го спасят ли новите автобуси, столичният кмет отказа да коментира.\"За мен е важно през това време работата за София да не спира, защото тя е важна за хората\", допълни Фандъкова.От 1 май до сутринта на 7 май движението и паркирането в централната градска част ще бъдат силно ограничени, предупреди кметът. От тази вечер паркингите на площад \"Александър Невски\", площад \"Александър I\" и около Стадион \"Васил Левски\" ще бъдат затворени.", "date": "2019.04.30", "title": "Нови 22 автобуса тръгнаха по линия 604 в София"}
{"url": "https://news.bg/world/sled-razpadaneto-na-halifata-dzhihadistite-se-nasochiha-kam-afganistan.html", "text": "След разпадането на \"халифата\" джихадистите се насочиха към Афганистан, съобщава АФП.Американски представител обяви пред осведомителната агенция, че джихадисти от ДАЕШ (\"Ислямска държава\"), провеждали кръвопролитна кампания в Сирия и Ирак, са се насочили към Афганистан, за да продължат джихада си и да помогнат за организиране на \"грандиозни\" атаки срещу САЩ.Предупреждението идва, докато ДАЕШ се опитва да наложи регионално влияние след изгубването на \"халифата\" в Близкия изток и да създаде хаос в Южна Азия след серия от унищожителни нападения.\"Ние знаем, че някои вече се връщат тук и се опитват да предадат познанията, уменията и опита са, които са придобили там\", коментира високопоставен представител на американското разузнаване в Кабул в интервю за АФП.\"Ако не продължим антитерористичния натиск срещу ДАЕШ в Афганистан, ще бъде извършена атака в страната ни, грандиозна атака вероятно в рамките на година\", добави представителят, пожелал анонимност от съображения за сигурност.Източникът не даде подробности за подготвения заговор. ДАЕШ е свързан или е вдъхновил няколко големи атаки в САЩ, включително при масова стрелба във Флорида през 2016 г. Стрелецът, врекъл се във вярност към ДАЕШ, Наскоро публикуван от ООН доклад разкрива, че \"Ислямска държава\" има между 2500 и 4000 джихадисти в Афганистан. Преди две години Пентагонът съобщи същия брой, макар че официални представители твърдят, че хиляди джихадисти са убити.Вчера лидерът на групировката . Това е първото му появяване от 2014 г.В Афганистан предимно действа ДАЕШ в Хорасан или IS-K. Клонът на \"Ислямска държава\" е извършил шест мащабни атаки в Кабул през 2016 г.; 18 през 2017 г. и 24 през изминалата година. На 20 април групировката пое отговорност за самоубийствен атентат срещу министерство.Някои афганистански представители се съмняват дали ДАЕШ стои зад тези атаки. Те смятат, че талибаните и мрежата \"Хакани\" към \"Ал Кайда\" са отговорни.", "date": "2019.04.30", "title": "След разпадането на \"халифата\" джихадистите се насочиха към Афганистан"}
{"url": "https://news.bg/finance/nedostigat-na-rabotna-raka-ostava-problem-za-biznesa-i-prez-april.html", "text": "През април общият показател на бизнес климата се повишава с 1.9 пункта в сравнение с март. Това показват данни на националния статистически институт. Подобрение на стопанската конюнктура е регистрирано в промишлеността, строителството и сектора на услугите, докато в търговията на дребно показателят запазва приблизително равнището си от предходния месец.Съставният показател \"бизнес климат в промишлеността\" нараства с 2 пункта в резултат на по-оптимистичните очаквания на промишлените предприемачи за бизнес състоянието на предприятията през следващите шест месеца. Прогнозите им относно производствената активност през следващите три месеца също се подобряват, което обаче не е съпроводено с повишени очаквания за износа през следващите три месеца.Несигурната икономическа среда и недостигът на работна сила остават основните пречки за развитието на бизнеса, посочени съответно от 38.3 и 33% от предприятията.По отношение на продажните цени в промишлеността са очаква те да останат непроменени през следващите три месеца.През април съставният показател \"бизнес климат в строителството\" се увеличава с 1.3 пункта, което се дължи на подобрените оценки на строителните предприемачи за настоящото бизнес състояние на предприятията. Прогнозите им за строителната активност през следващите три месеца също остават благоприятни.Факторите \"несигурна икономическа среда\", \"недостиг на работна сила\" и \"конкуренция в бранша\" продължават да са основните проблеми за развитието на бизнеса.Не се очакват промени в продажните цени в строителството през следващото тримесечие.Съставният показател \"бизнес климат в търговията на дребно\" остава приблизително на нивото си от март. Оценките на търговците на дребно за настоящото бизнес състояние на предприятията и прогнозите им за развитието на техния бизнес през следващите шест месеца остават благоприятни. Същевременно и очакванията им за обема на продажбите и поръчките към доставчиците през следващите три месеца се подобряват.Най-сериозните затруднения за бизнеса остават свързани с конкуренцията в бранша, недостатъчното търсене и несигурната икономическа среда, като през последния месец се наблюдава намаление на негативното им влияние.По отношение на продажните цени търговците предвиждат известно увеличение, макар преобладаващите очаквания да са за запазване на тяхното равнище през следващите три месеца.През този месец съставният показател \"бизнес климат в сектора на услугите\" нараства с 3.4 пункта в резултат на подобрените оценки на мениджърите за настоящото бизнес състояние на предприятията. По-оптимистични са и мненията им по отношение на настоящото и очакваното търсене на услуги.Конкуренцията в бранша и несигурната икономическа среда продължават да затрудняват в най-голяма степен дейността на предприятията.Относно продажните цени в сектора на услугите се очаква те да останат без промяна през следващите три месеца.", "date": "2019.04.30", "title": "Недостигът на работна ръка остава проблем за бизнеса и през април"}
{"url": "https://news.bg/world/tramp-sadi-doyche-bank-i-kepital-uan.html", "text": "Президентът на САЩ Доналд Тръмп, компанията му и три от децата му съдят Deutsche Bank (Дойче банк) и Capital One (Кепитъл уан), за да им попречи да предоставят документи, поискани от комисии към Конгреса, съобщават американски медии, цитирани от ДПА.През миналия месец Комисията по разузнаване и Комисията по финанси поискаха документи от банките. Двете комисии разследват финансовите дела на президента, включително и връзките му с Русия.Но адвокатите на Тръмп и децата му Доналд Тръмп-младши, Ерик и Иванка Тръмп обявиха, че са внесли съдебен иск в Ню Йорк на базата, че призовките на конгресните комисии имат само политическа цел.В съдебния иск пише, че издадените призовки тормозят президента Тръмп с цел причиняване на политическа вреда.От Дойче банк обявиха, че ще изпълнят искането на комисиите.", "date": "2019.04.30", "title": "Тръмп съди Дойче банк и Кепитъл уан"}
{"url": "https://news.bg/tourism/73-ot-balgarite-nedovolni-ot-turisticheskata-reklama-na-stranata-ni.html", "text": "България не е достатъчно рекламирана като туристическа дестинация според българите. Това показва проучване на \"Галъп Интернешънъл\", проведено сред 1000 души.С почти пълно единодушие сънародниците ни смятат, че е необходимо в държавния бюджет да се предвиждат средства за реклама на България като туристическа дестинация в чужбина, а едва 10% са на противоположното мнение.На този фон 73% от анкетираните посочват, че държавата не прави достатъчно за реклама навън. 68% пък са на мнение, че и рекламата вътре в страната не е достатъчна.Независимо от това 27% от населението поставя по-скоро висока оценка на рекламирането на вътрешния туризъм, което вероятно се дължи на по-близкия и непосредствен опит на българите с популяризирането на туризма на вътрешния пазар.Широка подкрепа сред анкетираните получава и идеята, обсъждана в Министерството на туризма, всяка община да отделя средства за реклама в чужбина от туристическия данък - 78% от запитаните нямат против част от събираните от общините пари да отиват за реклама на туризма.", "date": "2019.04.30", "title": "73% от българите недоволни от туристическата реклама на страната ни"}
{"url": "https://news.bg/int-politics/guaydo-s-opit-za-voenen-prevrat-sreshtu-maduro-vav-venetsuela.html", "text": "Лидерът на опозицията във Венецуела и самопровъзгласил се за временен президент Хуан Гуайдо публикува видео с призив към венецуелските военни, както и към гражданите, да излязат по улиците на столицата Каракас, за да гарантират \"окончателното прекратяване на узурпацията\" на Николас Мадуро, който според него нелегитимно заема президентския пост, тъй като го е спечелил с изборни фалшификации.Гуайдо, говорейки във видеото и заобиколен от хора във военни униформи, подчерта, че венецуелците ще се борят \"в ненасилствената борба\", за да \"поемат компетенциите на правителството\".Лидерът на венецуелската опозиция твърди в профила си в \"Туитър\", че вече е получил подкрепата на въоръжените сили на страната и обяви т. нар. \"последен етап\" в борбата си за свалянето от власт на Мадуро.\"Националните въоръжени сили взеха правилното решение и разчитат на подкрепата на венецуелския народ\", изтъкна Гуайдо.Заедно с Гуайдо на видеото се появява влиятелната опозиционна фигура Леополдо Лопес, който по-рано беше арестуван. Според \"Асошиейтед прес\" той е заявил, че военните са го освободили от ареста. Лопес призова венецуелците за мирни протести срещу Мадуро.Междувременно министърът на информацията на подчиненото на Мадуро правителство Хорхе Родригес обяви в \"Туитър\", че подчинените на Мадуро власти предприемат стъпки за блокиране на опита за военен преврат, организиран от малка група военнослужещи, свързани с опозицията.Появиха се информации за използването на сълзотворен газ след публикацията на видеоклипа на Гуайдо. Говорителят на Мадуро потвърди, че във Венецуела е в ход преврат. Бронирани автомобили на националната гвардия са заснети да се движат по улиците на Каракас. От подчиненото на Мадуро министерство на отбраната посочиха, че военните в цялата страна съобщават за спокойна атмосфера в казармите и базите, съобщава Ройтерс.Последният път, когато Гуайдо призова гражданите на Венецуела да се присъединят към неговата т. нар. \"операция свобода\" след масовото спиране на електрозахранването в страната, той твърдеше, че е събрал \"хиляди\" протестиращи за протестни демонстрации в цялата страна.Ситуацията във Венецуела ескалира на 23 януари, когато на фона на масови протести Гуайдо се самопровъзгласи за временен президент. Той беше признат за легитимен президент от САЩ, редица страни от Латинска Америка и Европа. Русия, Китай, Турция и няколко други страни подкрепиха Мадуро.", "date": "2019.04.30", "title": "Гуайдо с опит за военен преврат срещу Мадуро във Венецуела "}
{"url": "https://news.bg/world/sasht-obmislyat-da-obyavyat-myusyulmanski-bratya-za-teroristichna-organizatsiya.html", "text": "Администрацията на президента на САЩ Доналд Тръмп настоява да се внесе международното ислямистко движение \"Мюсюлмански братя\" в списъка с чуждестранни терористични организации, съобщава ТАСС, позовавайки се на вестник \"Ню Йорк пост\".Според разпространяваната информация Белият дом е поръчал на дипломати и сътрудници на ведомствата, отговарящи за националната сигурност, да се заемат с този въпрос след преговорите с президента на Египет Абдел Фатах ал Сиси в Белия дом на 9 април.Организацията е забранена в Египет.", "date": "2019.04.30", "title": "САЩ обмислят да обявят \"Мюсюлмански братя\" за терористична организация"}
{"url": "https://news.bg/regions/bratovched-na-zam-kmeta-po-stroitelstvo-na-pernik-spechelil-obshtestvena-porachka.html", "text": "Антикорупционният фонд (АКФ) сезира прокуратурата, Агенцията за държавна финансова инспекция (АДФИ) и Антикорупционната комисия (КПКОНПИ) за нарушение в община Перник. Става въпрос за обществена поръчка, която е била спечелена от братовчеда на заместник-кмета по строителство в общината инж. Владислав Караилиев в условия на конфликт на интереси.През месец август 2017 година Община Перник сключва договор за реконструкция и рехабилитация на мост над река Струма на стойност 368 982 лева с ДДС, като проектът е бил финансиран по ОП \"Региони в растеж\" 2014 - 2020 година. Обществената поръчка печели фирмата \"Виа Интелего\" ООД с управител инж. Иво Гаджов, който е първи братовчед на Караилиев, информират от АКФ.Съгласно Закона за обществените поръчки (ЗОП) обаче, в процедури като тази в Перник не могат да участват дружества, управлявани от лица, свързани с възложителя. Същото ограничение е предвидено изрично и в документацията за участие в обществената поръчка. При подаване на офертата участникът е трябвало да подаде декларация, удостоверяваща липсата на такава свързаност.В тази връзка от Антикорупционния фонд отправили запитване до кмета на община Перник Вяра Церовска дали Гаджов е подавал такава декларация, като поискали и копие от документа. В отговора на общината обаче Церовска написала до АКФ, че фирмата \"Виа Интелего\" е отказала такова копие да бъде предоставяно. В писмото кметът насочил АКФ към \"Профила на купувача\" на интернет страницата на Община Перник и към публикуваните протоколи от работата на комисията по обществената поръчка, в които няма данни, че такава декларация липсва и не е била подавана.Следователно възможностите са две, посочват от АКФ. Първата - Гаджов е представил декларация, в която е въвел неверни данни, пропускайки да декларира, че е свързан с лице, заемащо ръководна длъжност в общината. Втората възможност - комисията за обществената поръчка не е отразила правилно в протоколите наличието или липсата на съответната декларация и неправомерно не е отстранила от участие \"Виа Интелего\" ООД. Това следва да бъде установено от компетентните органи, допълват от АКФ.\"Съмненията за наличие на конфликт на интереси произтичат и от състава на комисията за провеждане на процедурата. Трима от петимата членове на комисията, в това число и нейният председател, са служители на общината именно в ресора на заместник-кмета по строителството\", пише още НПО-то.Освен това се оказало и че ремонтните дейности на моста са забавени, за което не е била наложена санкция на изпълнителя. Според договора срокът за изпълнение на рехабилитацията е не повече от 194 календарни дни, а реално поръчката се изпълнява за 287 дни, което е с 93 дни повече от предвиденото. Става ясно, че работата на обекта е спирана 3 пъти за общо 95 календарни дни заради влошени метеорологични условия. От АКФ поискали достъп до обществена информация, за да стигнат до протоколите на Националния институт по метеорология и хидрология (НИМХ), с които е било констатирано наличие на такива лоши условия.АКФ: \"От всички достъпни документи не става ясно дали са били налице неблагоприятни метеорологични условия.\"\"Дори метеорологичните условия да не са позволявали техническото изпълнение на проекта, това е трябвало да бъде предвидено от изпълнителя при изготвяне на предложението за участие в обществената поръчка и не може да бъде основание за спиране на работата. Отговорността уредена в договора се равнява на 0.05% от договореното възнаграждение за всеки просрочен ден, но не следва да надвишава 20% от стойността на договора. АКФ очаква реакцията на сигнализираните институции - прокуратура, АДФИ и КПКОНПИ\", завършват от Антикорупционния фонд.", "date": "2019.04.30", "title": "Братовчед на зам.-кмета по строителство на Перник спечелил обществена поръчка"}
{"url": "https://news.bg/politics/pravitelstvoto-otpuska-nad-6-mln-leva-za-nauka.html", "text": "Министерският съвет отпуска 2 800 000 лв. за финансиране на дейностите по изпълнението на Националната научна програма \"Петър Берон. Наука и иновации с Европа\" (Петър Берон и НИЕ) и Националната научна програма \"Върхови изследвания и хора за развитието на европейска наука\" (ВИХРЕН).Националната научна програма \"Петър Берон и НИЕ\" цели да ускори реинтеграцията и кариерното развитие на учени в български висши училища и научни организации. Очаква се да се постигне високо ниво на научните изследвания в България като част от европейското научноизследователско пространство.Основната цел на Националната научна програма \"Вихрен\" е привличането и задържането в България на утвърдени и водещи учени, които да развият потенциала на изследователски колективи за съвместна работа по водещи научни проблеми. Очакваните дългосрочни резултати са свързани с повишаване на качеството за провеждане на научни изследвания у нас, както и осъществяването на положителна промяна за подкрепа на научните изследвания.Двете национални научни програми ще бъдат изпълнявани на конкурсен принцип от Фонд \"Научни изследвания\".Други 3,3 млн. лв. пък се отпускат за допълнителни стипендии на докторантите в държавните висши училища и научни организации.Целта е младите учени да се задържат в страната, както и докторантите да се реализират като изследователи и преподаватели.Предвижда се допълнителните стипендии да се предоставят на положително атестираните редовни докторанти, които са български граждани и граждани на държави членки на Европейския съюз и на Европейското икономическо пространство, приети в държавни висши училища и научни организации в страната.Средства за допълнителни стипендии през 2019 г. ще получат БАН, ССА, НИМХ и 14 държавни висши училища. Потенциални бенефициенти през тази година са над 1 900 редовни докторанти, обучавани в тях. С одобрението на допълнителните разходи размерът на индивидуалната допълнителна стипендия, която ще получава един докторант, е между 400 лв. и 3160 лв.Средствата ще се разпределят от ректорите на държавните висши училища и ръководителите на научните организации на база утвърдени правила, разработени от специална комисия, включваща представители и на самите докторантите. Средствата се предоставят на положително атестираните докторанти до 2 месеца след приключване на атестацията им и се изплащат еднократно въз основа на броя на месеците, за които са атестирани положително.", "date": "2019.04.30", "title": "Правителството отпуска над 6 млн. лева за наука"}
{"url": "https://news.bg/politics/letovishte-sveti-konstantin-kray-peshtera-stava-selo.html", "text": "Летовище \"Свети Константин\" край Пещера става село. Това решиха министрите от кабинета \"Борисов-3\". Новото пазарджишко село е в границите на съществуващото селищно образувание с местно значение - летовище \"Свети Константин\".Областният управител на област Пазарджик е внесъл в Министерския съвет мотивирано предложение за създаване на новото населено място след разглеждане и преценка на основанията, изложени в искането от кмета на общината и решението на общинския съвет на община Пещера. Предложено е новото населено място да се наименува \"Свети Константин\"' с указ на президента на Република България. Със създаването му общият брой на селата в страната ще стане 5000.Промяната става според Закона за административно-териториалното устройство на Република България. Установено е трайно заселване на население в съществуващото селищно образувание, чиято територия е определена с устройствен план, наличие на постоянно живеещо население и социална и инженерна инфраструктура.", "date": "2019.04.30", "title": "Летовище \"Свети Константин\" край Пещера става село"}
{"url": "https://news.bg/crime/251-sa-napadeniyata-nad-politsai-prez-2018-godina.html", "text": "За миналата година нападенията над полицейските служители са били 251 на брой. Данните представи заместник-министърът на МВР Стефан Балабанов на среща в централата на ВМРО с Федералната организация на служителите на вътрешните работи, посветена на циганската престъпност в страната.По думите на Балабанов трябва да бъдат предприети спешни законодателни промени, за да намалеят нападанията над полицейските служители.\"Последните настъпления на тези групи говорят за още по-голямото значение за концепцията на ВМРО именно в лицето на г-н Каракачанов\", потвърди Балабанов, но и настоя за широко и обществено обсъждане.Той изтъкна, че ръководството на МВР също желае полицаите да бъдат с най-съвременно въоръжение и облекло и поради тази причина е издадена заповед, с която се разработват нови модели униформи за служителите на МВР. Пробните униформи ще бъдат готови около октомври месец.Зам.-министърът на вътрешното ведомство благодари на полицаите, които са опазили атмосферата на великденските празници.От совя страна председателят на Федерацията на служителите на МВР Валентин Попов посочи, че европейският гражданин би трябвало да се чувства и да комуникира добре с органите на реда, независимо в коя държава се намира. Затова той иска да се срещне с другите водачи на евролистите от останалите партии, за да обсъдят идеята за общ европейски регламент за обучение и екипировка на полицейските служителите, за каквато се обяви Ангел Джамбазки.По думите на Джамбазки българското общество има нужда от подготвена полиция, която да слага ред на територията на страната, а полицаите трябва да бъдат недосегаеми, когато вършат своята работа.Джамбазки изрази увереност, че от \"Атака\" ще подкрепят програмата на Каракачанов за интеграция на ромското население и мерките, заложени в нея. Той е уверен, че от коалицията могат да се справят с циганската престъпност.", "date": "2019.04.30", "title": "251 са нападенията над полицаи през 2018 година"}
{"url": "https://news.bg/politics/tsifrovizirame-zemedelieto-za-po-kachestvena-rodna-produktsiya.html", "text": "Правителството прие Стратегия за цифровизация на земеделието и селските райони на България. Документът цели да повиши производството и качеството на българската продукция. Той е част от пакета документи, свързани с Общата селскостопанска политика след 2020 г. и подготовката на стратегическите планове. Основната цел е да се постигне по-добра конкурентоспособност в земеделието и увеличаване на доходите на хората в сектора.Разходът на вода може да се намали значително с цифровите технологии и датчици за влага в почвата. Освен това датчици биха могли да откриват навреме заболявания по животните и да ги предотвратяват. Данните за предишни добиви могат да помогнат на земеделските стопани да прогнозират бъдещите добиви от посевите, както и стойността на земята си. Стратегията за цифровизация на земеделието ще допринесе и за опазването на околната среда и климата.", "date": "2019.04.30", "title": "Цифровизираме земеделието за по-качествена родна продукция"}
{"url": "https://news.bg/politics/donchev-ne-znae-da-ima-problemi-pri-podgotovkata-na-izborite.html", "text": "Нямам данни за съществени проблеми в подготовката на изборите. Основните ангажименти са на ЦИК. Те като съдействие от страна на държавните институции, в това число от МС, имат всичко. Това заяви вицепремиерът Томислав Дончев в отговор на въпрос за предстоящите европейски избори.Запитан какво би станало при оспорване на процедурата за избор на машини за гласуване, Дончев обяви: \"Полагаме всички усилия да има машинно гласуване, както пише в Кодекса\".Припомняме, на 22 април  на ЦИК за машинно гласуване. е за наемане на 3000 специализирани устройства с инсталиран софтуер за машинно електронно гласуване, както и логистично осигуряване и обслужване на специализираните устройства по секционните избирателни комисии в страната.", "date": "2019.04.30", "title": "Дончев не знае да има проблеми при подготовката на изборите"}
{"url": "https://news.bg/politics/kandidatstvame-za-sedalishte-na-evropeyskiya-organ-po-truda.html", "text": "Правителството одобри кандидатурата на България за седалище на Европейския орган по труда, съобщиха от пресцентъра на МС.Обсъждането на предложението за регламент на Европейския парламент и на Съвета за създаване на новата структура започна през месец март 2018 година в рамките на Българското председателство на Съвета на Европейския съюз.Основната цел на Европейския орган по труда е да улесни прилагането на законодателството в областта на свободното движение и предоставянето на услуги, посредством подобряване на достъпа до информация за лицата и работодателите и подпомагане на сътрудничеството между компетентните органи на държавите членки. В тази връзка се предвижда той да съдейства за организирането на съвместни инспекции при трансгранични нарушения и да провежда процедура по медиация при спорове между компетентните институции на държавите членки относно прилагането на посоченото законодателство.Предвидено е новият Орган по труда да обедини техническите и оперативните задачи на няколко съществуващи органа на ЕС - Европейското бюро за координация на EURES, Техническия комитет за свободното движение на работници, Комитета от експерти по въпросите на командироването на работници и Европейската платформа за противодействие на недекларирания труд, допълват от правителствената пресслужба.", "date": "2019.04.30", "title": "Кандидатстваме за седалище на Европейския орган по труда"}
{"url": "https://news.bg/crime/poreden-sluchay-na-postradal-politsay-pri-masov-boy-v-romska-mahala.html", "text": "Полицай пострада при меле в ромската махала в Шумен, съобщиха от Областната дирекция на МВР.Около 20.30 часа вчера бил подаден сигнал за скандал заради силна музика и последвали заплахи за убийство. На мястото се отзовали униформени, които заварили група мъже да се бият. Докато ги разтървавали, пострадал 26-годишен служител на реда. Той бил прегледан в болница, където установили разтегнати връзки на глезен.Задържани за побоя са трима мъже - Г.Г. на 25 г., Х.Г. на 39 г. и Г.Ш. на 24 г.Образувано е досъдебно производство за причиняване на телесна повреда на длъжностно лице.Припомняме, това е поредният инцидент с пострадал служител на реда за последните дни.На 29 априлзаради забележка за силна музика, отправена към компания от пияни роми. Вследствие на това те нахлули в имота на семейство от Пловдив.Пристигналият екип на полицията е бил нападнат от агресивните пияни мъже. С камъни те са счупили предното и задното стъкло на патрулката.По случая бяха задържани 7 души.По-рано днес пък стана ясно, че през 2018 г. ", "date": "2019.04.30", "title": "Пореден случай на пострадал полицай при масов бой в ромска махала"}
{"url": "https://news.bg/world/nedovolstvoto-ot-sastoyanieto-na-demokratsiyata-e-svarzano-s-es-imigratsiyata-i-ikonomikata.html", "text": "Недоволството от състоянието на демокрацията е свързано с ЕС, имиграцията и икономиката, показва ново социологическо проучване на Pew Research Center, цитирано от \"Политико\".Изследването разкрива, че в Европа има \"разделени виждания за състоянието на демокрацията\".Южноевропйците са по-малко доволни от северноевропейците по отношение на състоянието на демокрацията в техните държави.Докато 69% от шведите и 64% от холандците са доволни от настоящето състояние на демокрацията у дома, мнозинството в Италия (70%), Испания (81%) и Гърция (84%) споделят противоположно мнение, В проучването са включени 27 държави, включително 10 страни членки на ЕС. Сред държавите членки на ЕС средно 52% \"не са доволни\", а 47% са \"доволни\" от състоянието на демокрацията, което е голяма промяна между 2017 и 2018 г.\"В Европа недоволството около това как работи демокрацията е обвързано с вижданията за ЕС, дали имигрантите приемат националните обичаи и отношението към популистките организации\", заключават авторите на сондажа.Проучването също е установило силна връзка между демократичното представяне и здравето на икономиката. В 24 от 27-те държави \"хората, които казват, че националната икономика е в лошо състояние, е по-вероятно да не са удовлетворени от начина, по който работи демокрацията\".Като пример се посочва Унгария. Всеки осми унгарец, който смята, че икономиката се представя слабо, също не е щастлив със състоянието на демокрацията в страната.Проучването е проведено през пролетта на 2018 г.", "date": "2019.04.30", "title": "Недоволството от състоянието на демокрацията е свързано с ЕС, имиграцията и икономиката"}
{"url": "https://news.bg/regions/spryaha-vodata-v-general-toshevo-zaradi-opasni-pestitsidi.html", "text": "Досъдебно производство за замърсяване на водата е започнала Районната прокуратура в Генерал Тошево.Вчера е било установено, че водата на квартал \"Пастир\" в града има специфичен мирис и пяна. Било установено, че при доливане на вода в цистерна, която е съдържала пестициди, се е получило засмукване на течността във водопреносната мрежа. При инцидента няма пострадали хора и животни, а населението вече е уведомено за проблема.Към момента водоснабдяването е спряно със заповед на директора на РЗИ в Добрич. Досъдебното производство се води за евентуално престъпление по непредпазливост.Взетите проби от водата ще бъдат изпратени в лаборатория за изследване. Докато резултатите от тях станат ясни, водоснабдяването ще остане спряно и ще се извършва с водоноски.", "date": "2019.04.30", "title": "Спряха водата в Генерал Тошево заради опасни пестициди"}
{"url": "https://news.bg/world/osuetiha-atentati-v-los-andzhelis.html", "text": "26-годишен бивш военнослужещ, служил в Афганистан, е обвинен в подготовка за извършване на терористични атаки в района на американския мегаполис Лос Анджелис.Информацията разкри правосъдното министерство на САЩ, цитирано от Си Ен Ен.Марк Стивън Доминго планирал да детонира самоделни бомби миналия уикенд на събитие на Лонг бийч, организирано от бяла националистическа група.Той е арестуван в петък вечерта след получаване на самоделни бомби - тенджери под налягане с пирони и експлозиви.Доминго искал да отмъсти за атаките срещу мюсюлмани. Той също така подготвял атаки срещу евреи и църкви.Правосъдното министерство уточни, че на 2 март заподозряният публикувал видео в интернет. Той заявява, че \"САЩ се нуждаят от още един Вегас\". Има предвид масовата стрелба в Лас Вегас през октомври 2017 г., Доминго наскоро е приел исляма. Той също искал да , при които загинаха десетки мюсюлмани.Арестуваният поискал от информатор на ФБР да открие някой, който да създаде самоделни бомби, отбелязва правосъдното министерство. Той срещнал информатора въоръжен с автомат \"Калашников\".", "date": "2019.04.30", "title": "Осуетиха атентати в Лос Анджелис"}
{"url": "https://news.bg/disasters/pozhar-v-aets-v-ukrayna-dovede-do-izklyuchvane-na-energoblok.html", "text": "В Украйна е възникнал пожар в Ровенската АЕЦ, което е довело до спиране на третия енергиен блок на централата. За това съобщава \"Украинска правда\", цитирайки ръководителя на отдела за информация и връзки с обществеността на предприятието Петър Кратик.Инцидентът е станал снощи в 21:04 часа местно време (съвпада с българското). Причината е повреда на трансформатор, като е избухнал пожар. Пожарът е бил потушен в рамките на един час.\"По международната скала на събитията в ядрени съоръжения INES това събитие се класифицира на ниво \"нула\", увери Кратик, отбелязвайки, че радиационният фон оставал в нормите.Сега експертите изясняват какво се е случило в трансформатора. Първият и четвъртият енергоблок остават в експлоатация.Предишният инцидент в Ровенската АЕЦ стана на 16 април. Тогава отказ в работата на главната циркулационна помпа доведе до разтоварване на мощността на реактора на третия енергоблок.Ровенската атомна електроцентрала е разположена в северозападната част на едноименната област. Тя разполага с четири енергоблока с обща общност 2 834 мегавата.", "date": "2019.04.30", "title": "Пожар в АЕЦ в Украйна доведе до изключване на енергоблок"}
{"url": "https://news.bg/politics/tsentristka-koalitsiya-se-ochakva-da-upravlyava-noviya-evroparlament.html", "text": "След евроизборите се очаква центристка коалиция да има решаваща роля в Европарламента, показва  за изследване на Европейския съвет за външна политика. ЕСВП работи и с председателя на Центъра за либерални стратегии - Иван Кръстев.Докладът \"Решаващата роля на мейнстрийма: прогнози за изборите за Европейски парламент\" е част от проекта \"Unlock Europe\"s Majority\". Той изследва възможните партийни коалиции в Европейския парламент (ЕП), както и вероятното разпределение на членовете на ЕП в рамките на парламентарните групи.Според данните, събрани в 14 държави-членки, от които идват около 80% от местата в ЕП, има отчетлива вероятност анти-европейските партии да формират втората най-голяма партийна група, със или без Обединеното кралство.Според проучването голямата коалиция между Център-дясното (ЕНП) и Социалистите (С&Д) за пръв път ще загуби своето мнозинство. Очаква се Либералите (АЛДЕ) и/или Зелените да имат около 43%. Анти-европейските партии могат да формират втората най-голяма коалиция в Европейския парламент, със или без участието на Обединеното кралство, показва изследването.В новия ЕП след вота вероятно ще има три групи: Левия блок с 34%, Десния блок с 32% и анти-ЕС партиите с 35% от местата.Според анализа, про-европейските партии трябва да помислят отвъд традиционните политически семейства и начина, по който те се борят за места в ЕС.От решаващо значение е мейнстрийм партиите да помислят как да позиционират себе си като символи на промяната, в среда, в която анти-европейските партии ги определят като защитници на статуквото в Европа, съветват авторите на изследването. В противен случай те попадат в среда, в която анти-европейските партии ще ги изобразяват като защитници на статуквото в Европа.Според доклада, във всеки възможен сценарий Европейският парламент ще бъде балансиран между три големи групи. Това означава, че Центристка коалиция би имала потенциална решаваща роля в договорките между групите.Докладът защитава тезата, че \"всичко ще зависи от коалицията, която мейнстрийм партиите ще формират помежду си, и как те ще си сътрудничат, за да попречат на формирането на анти-европейска коалиция в следващия Европейски парламент\".Про-европейците трябва да ускорят опитите си да мислят отвъд традиционните политически семейства, когато се борят за места в ЕП, показват изводите от проучването.Според доклада, ролята на Великобритания ще бъде критична в битката на идеи в кампанията за тези избори, защото участието на Обединеното кралство вероятно ще убеди анти-европейските партии, че ЕС е незаменим.Аргументът би бил: \"Великобритания искаше да напусне клуба, но не ѝ беше позволено\", тълкуват от Европейския съвет за външна политика. Такъв аргумент е потенциално силен в светлината на прогнозите за нова Брекзит партия. Проучването на ЕСВП и YouGov също така показва, че 2/3 от избирателите смятат, че животът на децата им ще е по-лош от техния собствен.След изборите за ЕП през май, новият състав на европарламента ще бъдат до известна степен по-десни и по-малко позитивно настроени по отношение на ЕС. ЕП ще има малко повече евроскептици след Брекзит, без нито една група, която да бъде повече про-европейска, отколкото в предходния парламент.Про-европейските партии да насочат посланието си към проблемите, които те искат Европа да реши след изборите, а не върху европейските институции. За различните страни тези страни са различни. Много европейски избиратели дават приоритет на достъпните жилища, икономическия ръст, социалната интеграция и кохезионната политика, борбата с корупцията и действията за намаляване на климатичните промени.Според изследването, про-европейските партии трябва да разпространят своето послание през месец май и да започнат изпълнението на обещаното веднага след изборите за ЕП.\"Следващият ЕП ще бъде силно фрагментиран, без ясно мнозинство и поляризация на политическата сила, с радикално различни виждания за бъдещето на Европа, борещи се за влияние.\". Това е мнението на Саймън Хикс, директор по изследванията и Харолд Ласки професор в Лондонското училище по икономика и политически науки, както и гост-сътрудник на ЕСВП.", "date": "2019.04.30", "title": "Центристка коалиция се очаква да управлява новия Европарламент"}
{"url": "https://news.bg/world/ustanoviha-samolichnostta-na-42-ma-chuzhdentsi-zaginali-pri-terora-v-shri-lanka.html", "text": "Правителството на Шри Ланка установи самоличността на 42-ма чужденци, които са сред загиналите при , информира АФП.Общо при атаките загинаха 253 души.Други 12 чужденци са в неизвестност и може да са сред неидентифицираните тела в полицейска морга в столицата, обявиха представители от външното министерство.Петима чужденци все още са в болница след атаките срещу църкви и хотели на 21 април. В съобщение на министерство се казва, че сред чужденците най-много загинали има от Индия (11 души), Великобритания (шестима души), Китай (четирима души) и Дания (трима души). Саудитска Арабия, Испания и Турция са изгубили по двама граждани. Има по един загинал от Бангладеш, Япония, Холандия, Португалия, Швейцария и САЩ.Има други шестима, които са с повече от една националност.Останките на 25 загинали чужденци ще бъдат върнати в понеделник вечерта.Властите обявиха извънредно положение след нападенията.Финансовото министерство на страната очаква 30% спад на туристите тази година и изгубени приходи в размер на 1,5 милиарда долара.", "date": "2019.04.30", "title": "Установиха самоличността на 42-ма чужденци, загинали при терора в Шри Ланка"}
{"url": "https://news.bg/world/v-rusiya-provedoha-finalno-izpitanie-na-zenitno-raketniya-kompleks-s-500.html", "text": "Руското военно министерство е провело финално изпитание на най-новата руска зенитно-ракетна система С-500, наречена \"Прометей\", съобщава руското издание \"Известия\", позовавайки се на източници във ведомството.Изпитания на полигон са преминали елементи на системата - радарен комплекс и мултифункционална радарна станция.Работата на елементите на системата е била проверена при условия, близки до реалните, след което е било взето решение, че противоракетната система С-500 е напълно готова за серийно производство.\"С-500 е зенитно-ракетна система от ново поколение, която може да работи в това число в рамките на противоракетната отбрана, например да се бори с балистични ракети\", отбеляза бившият началник на руските зенитно-ракетни войски генерал-лейтенант Александър Горков.От руското военно министерство са отбелязали, че системата С-500 била в състояние да се противопостави на безпилотни самолети и дори на вражески сателити.Радиусът на поражение на С-500 е 600 км. \"Прометей\" можела едновременно да удари до 10 балистични свръхзвукови и хиперзвукови цели.Руските медии са разказвали, защо американските медии хвалят руския противовъздушен комплекс С-500.", "date": "2019.04.30", "title": "В Русия проведоха финално изпитание на зенитно-ракетния комплекс С-500"}
{"url": "https://news.bg/crime/proveryavat-i-stroitelite-na-kashtite-za-gosti.html", "text": "От проверки ще бъдат обхванати всички къщи за гости и проверките ще са в пълен обем. Това заяви министърът на вътрешните работи Младен Маринов на брифинг в Министерския съвет.Той припомни, че по разпореждане на премиера  от миналата седмица работят екипи на МВР, НАП и Държавен фонд \"Земеделие\", които отговарят пряко по Програма за развитие на селските райони (ПРСР).Маринов изтъкна, че ще бъдат направени проверки и на изпълнителите и строителите на къщи за гости, за да се установи дали има използване на евросредства не по предназначение.Там, където вече са извършвани проверки и има пълно възстановяване на средствата, проверките ще останат на по-заден план, посочи силовият министър.Маринов посочи още, че ще се проверява дали от къщите за гости са вписвани в районните полицейски управления настанените лица и плащани ли са туристически данъци на имотите.Припомняме, преди седмица  на всички проекти с предмет изграждане на жилищни сгради (къщи) за гости на територията на цялата страна.Повод за това бяха извършените проверки на бившия зам.-министър на икономиката  по изнесени твърдения за злоупотреби с евросредства, както и на депутата от БСП  за три къщи за гости на морето, финансирани със средства на ЕС.От прокуратурата увериха, че ще търсят ", "date": "2019.04.30", "title": "Проверяват и строителите на къщите за гости"}
{"url": "https://news.bg/tourism/blizo-polovin-milion-balgari-sa-bili-v-chuzhbina-prez-mart.html", "text": "Общо 478 300 българи са пътували в чужбина през март 2019 г., сочат данни на Националния статистически институт. Това е с 3.5% повече спрямо същия период през 2018 г. Увеличение на пътуванията на сънародниците ни е отчетено към: Германия - с 10.2%, Гърция - с 8.9%, Турция - със 7.1%, Румъния - с 2.8%, Сърбия - с 2.6%, и други.В същото време намаляват пътуванията на българи към: Русия - с 12.7%, Полша - с 5%, Северна Македония - с 2.3%, и други.През март 2019 г. сънародниците ни са пътували най-много към: Турция - 129 000, Гърция - 72 100, Сърбия - 43 200, Румъния - 35 700, Северна Македония - 27 300, Германия - 24 500, Франция - 16 100, Австрия - 14 400, Обединеното кралство - 14 000, Италия - 13 000.През миналия месец посещенията на чужденци в България са 555 600, което е с 6% повече в сравнение с март 2018 г. Регистрирано е увеличение по всички наблюдавани цели: \"други\" - със 7.8%, \"почивка и екскурзия\" - с 4.8%, и \"служебна\" - с 4.5%. Транзитните преминавания през страната са 26.4% от всички посещения на чужденци в България.48.3% от общия брой чужденци, посетили България през март тази година, са граждани от Европейския съюз.Увеличават се посещенията на граждани от Обединеното кралство - с 51.2%, Унгария - със 17.9%, Румъния - с 8%, Гърция - със 7%, и други. Същевременно намаляват посещенията на граждани от Германия - с 15.5%, Нидерландия - със 7.4%, Франция - с 2.9%, Полша - с 2.7%, и други. Посещенията на граждани от групата \"Други европейски страни\" се увеличават със 7.1%, като най-голямо е увеличението на посещенията на граждани от Сърбия - с 18.1%.През март 2019 г. преобладава делът на посещенията с други цели - 41.1%, следвани от посещенията с цел почивка и екскурзия - 38.8%, и със служебна цел - 20.1%. Най-много посещения у нас в този период са реализирали гражданите от: Турция - 93 600, Румъния - 83 300 , Гърция - 77 700, Сърбия - 50 200, Северна Македония - 49 200, Обединеното кралство - 28 000, Украйна - 16 500, Германия - 16 000, Израел - 14 500, и Русия - 10 700.", "date": "2019.04.30", "title": "Близо половин милион българи са били в чужбина през март"}
{"url": "https://news.bg/world/imperatorat-na-yaponiya-akihito-abdikira.html", "text": "Императорът на Япония Акихито официално абдикира. Той е първият японски монарх, който се оттегля от престола за последните повече от 2 века, информират световни агенции.Преди няколко години Акихито изненадващо съобщи, че желае да се оттегли. По-късно беше обявено, че той ще напусне трона на 30 април 2019 г.Днес премиерът на азиатската страна Шиндзо Абе официално обяви, че императорът абдикира. Изявлението му бе прочетено в пряк ефир на телевизия NHK от главния секретар на японския кабинет Йошихиде Суга.\"Негово величество прекратява пълномощията си според изискванията на специалния закон. Пазим спомен за това как в течение на тридесетгодишното си управление Негово величество императорът и Нейно величество императрицата винаги бяха заедно с народа. Бихме искали да се възползваме от случая, за да изразим още веднъж сърдечна благодарност към тях\", се казва в съобщението.По-късно днес в тържествената \"Борова зала\" на императорския дворец ще се състои държавна церемония, по време на която император Акихито ще отстъпи престола на своя най-голям син и престолонаследник - Нарухито. На нея ще участват около 300 души.През 2016 г. 85-годишният Акихито изрази желанието си да се оттегли заради преклонната си възраст. Според законодателството монархът остава на трона пожизнено, но за Акихито беше прието специално изключение.Той ще запази пълномощията си до последната минута на 30 април. От утре император на Япония ще е 59-годишният принц Нарухито, който е най-големият син на императора.Акихито участва в няколко церемонии по-рано днес като част от абдикацията си, с което се слага край на настоящата ера Хейсей, започнала през 1989 г., когато император Акихито наследи баща си император Хирохито. Епохата Хейсей имаше за цел монархията да сближи японския народ след болезнените години след края на Втората световна война.Утре Нарухито ще е новият император на Япония и ще се сложи начало на новата ера Рейва. Епохата, чието име означава добър късмет и хармония, свързано с японската класическа литература, официално ще започне на 1 май, когато новият император ще бъде коронясан.В последното си слово като император Акихито благодари на народа за подкрепата и изрази надежда за мирно бъдеще. Той беше първият монарх, който се възкачи на Трона на хризантемата при следвоенната конституция, която определи императора като символ на народа, но без политическа власт.Суга отбеляза, че ерата на императора приключва без война, което японците именно желаеха.Акихито е 125-ият монарх от най-старата управляваща династия в света.", "date": "2019.04.30", "title": "Императорът на Япония Акихито абдикира"}
{"url": "https://news.bg/crime/ot-30-ot-proverenite-kashti-tarsyat-palno-vazstanovyavane-na-sredstvata.html", "text": "По информация от миналата седмица са проверени над 110 къщи за гости, съставени са актове и са предявени за възстановяване над 10 милиона лева. Резултатът от направените проверки на къщите за гости представи министърът на земеделието Румен Порожанов на брифинг в Министерския съвет.За 32 от тези 110 къщи за гости се иска пълно възстановяване на средствата, а за останалите е наложена частична финансова корекция. По думите на Порожанов целта е тези, които не са коректни, да възстановят средствата, които не са използвани по предназначение.До настоящия момент от Държавен фонд \"Земеделие\" са направени проверки на около 18% от всички къщи за гости. Земеделският министър посочи, че риск анализът е за 5%.По стария програмен период 2007-2013 г. са построени 746 къщи за гости. Те са финансират с до 200 000 евро. По данни на Министерството средното финансиране е около 135 000 евро.Порожанов допълни, че сигналите са получени, защото още през 2016 г. всички къщи за гости са предложени на страницата на Държавен фонд \"Земеделие\" за ползване от страна на гражданите, както и за подаване на сигнали, когато къщите за гости не се използват по предназначение.Земеделският министър посочи, че всички къщи ще бъдат проверени, независимо дали е изтекъл мониторинговият период, или не. Ако се установи, че има пропуски в отчетите и ползването на къщите за гости, ще бъдат налагани съответните финансови корекции и дори и пълно възстановяване на сумата, закани се Порожанов.Той се надява проверката да се движи възможно най-бързо, като се засича информация и от НАП, и от общините. Очаква се да бъде приложен и риск-анализ за приоритетните обекти, които да се разгледат първоначално, а след това ще бъдат проверени и останалите.Порожанов категорично заяви, че ако има други нарушения, свързани с Наказателния кодекс, ще бъдат предявявани. Той припомни, че първият случай с къща за гости, който е бил проверен е на пловдивски преподавател.Земеделският министър увери, че не вижда да има пряка опасност да се загубят евросредства.Припомняме, преди седмица  на всички проекти с предмет изграждане на жилищни сгради (къщи) за гости на територията на цялата страна.Повод за това бяха извършените проверки на бившия зам.-министър на икономиката  по изнесени твърдения за злоупотреби с евросредства, както и на депутата от БСП  за три къщи за гости на морето, финансирани със средства на ЕС.От прокуратурата увериха, че ще търсят По повод започналите проверки бившият земеделски министър Ахмед Дикме заяви, че те, тъй като те са контролиращият орган, който обаче не си е свършил работата. Днес стана ясно и че проверките ще обхванат не само бенефициентите, но и ", "date": "2019.04.30", "title": "От 30% от проверените къщи търсят пълно възстановяване на средствата"}
{"url": "https://news.bg/crime/tomislav-donchev-nyamal-dobra-komunikatsiya-s-rakovodstvoto-na-ndk.html", "text": "Вицепремиерът Томислав Дончев заедно с бившия министър на европейското председателство Лиляна Павлова и бившия вицепремиер в служебното правителство на Огнян Герджиков - Деница Златева, са свидетели по делото срещу бившия изпълнителен директор на НДК Мирослав Боршош, съобщи БГНЕС. В различен период те са били ръководители на НДК. Не е имало добра комуникация с ръководството на Двореца, докато Томислав Дончев е бил негов принципал, призна пред журналисти настоящият вицепремиер.Според Томислав Дончев комуникацията била предимно писмена. \"Основно си кореспондирахме. Не се получи тази екипна работа, с която съм свикнал, но това е по-скоро личен и емоционален проблем и няма отношение към работата на съда. Кореспондирахме си, пишехме си писма\", заяви Дончев.Случвало се да видят или да се чуят по телефона, уточни настоящият вицепремиер.Имали многократни спорове по различни теми. Споровете били за начина, по който се управлява дружеството. \"Моето притеснение беше, че темпът на разходите не съответства на темпа на приходите и се формира дефицит. Неведнъж съм говорил по тази тема. Изисквал съм документи. Някои от тях съм ги получавал веднага или със закъснение, но някои от тях се е налагало да пиша втори или трети път. Доколкото си спомням някои така и не ги получих\", допълни Дончев.Счетоводни експерти трябва да установят дали парите от председателството са ползвани за покриване на дефицит, каза Томислав Дончев.Той не посочи дали към края на ремонтните дейности средствата, изразходени за ремонта, са \"до стотинка\" същите като тези в целевата субсидия. НДК било под негово ръководство до януари 2017 година.Бившият министър по европредседателството Лиляна Павлова заяви, че е била принципал на НДК само 45 дни- от 10 май до 26 юни 2017 година. \"Важното е, че сградата беше приведена в готовност и изпълни своите функции по председателството\", заяви Павлова.Целево отпуснати пари за подготовка и оборудване на сградата за председателството на Съвета на ЕС са били разходвани за настоящи разходи на НДК. На съдебното заседание присъстваше и настоящият шеф на НДК Ангел Митев.Мирослав Боршош е подсъдим за длъжностно присвояване, умишлена безстопанственост и сключването на множество неизгодни сделки. Според прокуратурата, националният дворец на културата (НДК) е ощетен с около 3,5 млн. лева. По делото е обвинен и експредседателят на Съвета на директорите на НДК Валентин Кръстев.Припомняме,  изпълнителен директор на НДК в края на юни 2017 г. от вицепремиера Лиляна Павлова, но няколко дни по-късно Окончателното отстраняване на Боршош се случи едва след като  за нецелесъобразно изразходване на средства.", "date": "2019.04.30", "title": "Томислав Дончев нямал добра комуникация с ръководството на НДК"}
{"url": "https://news.bg/world/silvio-berluskoni-otnovo-vleze-v-bolnitsa.html", "text": "Бившият премиер на Италия Силвио Берлускони влезе в болница, съобщиха от \"Кориере дела Сера\".Наложило се е тази сутрин той да бъде транспортиран с линейка до \"Сан Рафаеле\", където през юни 2016 г. му беше извършена отворена операция на сърцето заради аортна недостатъчност.При извършения медицински преглед на 82-годишния лидер на \"Форца Италия\" е било установено, че става въпрос за \"остра бъбречна колика\".Въпреки хоспитализацията той е уверил, че ще присъства на представянето на кандидатите на партията си и на предстоящата пресконференция.Италианските медии информират, че наскоро на Берлускони е бил извършен рутинен медицински преглед, при който не е било установено нищо обезпокоително за здравето му.", "date": "2019.04.30", "title": "Силвио Берлускони отново влезе в болница"}
{"url": "https://news.bg/int-politics/germaniya-prokarala-severen-potok-2-vapreki-protivopostavyaneto-v-es.html", "text": "Германия е изиграла важна роля за обстоятелството, че проектът \"Северен поток-2\" ще бъде осъществен, това е пример за лобистка дейност в интерес на Русия в Европейския съюз. Това обяви пред руската новинарска агенция РИА Новости авторът на доклада EU-Lobbyreport Нина Кацемих.Докладът EU-Lobbyreport, който е бил публикуван в понеделник, е първият такъв документ, съставен от неправителствената организация LobbyControl. В доклада, чийто текст е на разположение на РИА Новости, се описва как компании, пиар агенции, както и отделни граждани оказват влияние върху политиката на Брюксел.Авторите заключават, че през последните пет години е направено много за повишаване на прозрачността в работата на Европейската комисия и Европейския парламент с лобистите, но властта на концерните в Европа остава \"недвусмислено твърде голяма, понякога те могат буквално да контролират приемането на закони и политическия процес\".\"Германия в края на краищата прокара този тръбопровод, въпреки че много страни в ЕС не искаха това да се случва\", коментира Кацемих. Като противник на проекта експертът определи кандидата за председател на Европейската комисия Манфред Вебер, който е част от управляващия алианс ХДС/ХСС в Германия. В неотдавнашно интервю за полска медия Вебер заяви, че при победа на изборите и заемане на поста ще използва \"всички правила за блокиране на \"Северен поток-2\".По думите на Кацемих историята около \"Северен поток-2\" е показала, че \"Русия активно и ловко дърпа конците\" в Брюксел, като самата структура на работа на такава важна европейска институция, като например Европейския съвет, е \"изключително непрозрачна\" и затова \"в много случаи не разбираме как точно германското федерално правителство защитава позиции, това става буквално при затворени врати\".Според експерта половината от бившите еврокомисари и една трета от бившите евродепутати \"са ангажирани с дейности, близки до лобизма, или предоставят консултантски услуги на компаниите\".Тя е съгласна, че политиката се нуждае от лобизъм, \"влияние на различни страни при взимане на решения\", но \"ако 70 процента от срещите в Европейската комисия са с представители на компании, тогава не може да става дума за балансирано консултиране, за политика в интерес на всички, и имаме резултати изключително само в полза на компаниите\".", "date": "2019.04.30", "title": "Германия прокарала \"Северен поток-2\" въпреки противопоставянето в ЕС"}
{"url": "https://news.bg/world/morbili-zatvarya-uchilishta-i-vodi-do-globi-v-nyu-jork.html", "text": "Налагане на глоби и затваряне на училища предприеха властите в Ню Йорк в опит да се спре разпространението на морбили, информира АП.Властите настояват да се премахнат религиозните изключения при ваксиниране срещу морбили.От 1 януари в САЩ са регистрирани 704 случая на морбили, което е 25-годишен връх. За цялата 1994 г. са регистрирани 963 случая. Повечето случаи са в град Ню Йорк и окръг Рокланд в щата Ню Йорк. Почти всички случаи са сред членове на ортодоксални еврейски общности.Здравните власти обявиха, че 57 души са призовани да се явят пред съда, след като са нарушили извънредна заповед, която изисква от хората в някои райони на \"Бруклин\" да се ваксинират срещу морбили. Всеки от тях е заплашен от глоба от 1000 долара.Градските власти затвориха още две училища, след като е установено, че има ученици, които не са доказали, че са ваксинирани. Така общият брой на затворените училища достигна седем.В Рокланд подкрепят отмяна на щатски закон, който позволява изключение при имунизация, основаващо се на религиозни вярвания.", "date": "2019.04.30", "title": "Морбили затваря училища и води до глоби в Ню Йорк"}
{"url": "https://news.bg/tourism/ponizhavat-kategoriyata-na-4-zvezden-hotel-v-ruse-zaradi-mizeriya.html", "text": "Категорията на 4-звездният Гранд Хотел Рига в Русе ще бъде намалена по разпореждане на министъра на туризма Николина Ангелкова. Принудителната административна мярка се налага заради установени лоши хигиенни условия в хотела.Екипи на министерството са извършили проверка след сигнал за лоша хигиена и услуги, които не отговарят на категорията на хотела. Сигналът е от деца, които са били настанени там. Те направили снимки на различни части от стаите си и ги споделили с родителите си, които сигнализирали ресорното ведомство.На място експертният екип на министерството е установил, че стаите в хотела от 11-ия етаж нагоре не отговарят на нито една от категориите, които са определени в Закона за туризма, което е повод за стартиралата процедура. За това несъответствие в закона се предвижда и налагането на санкция на хотелиера в размер от 200 до 1 000 лева и от 1 000 до 3 000 лева за юридически лица.Експертите към МТ са запечатали въпросните етажи от хотела. Предстои да се намеси и Регионалната здравна инспекция, което трябва да стане до 3 май.", "date": "2019.04.30", "title": "Понижават категорията на 4-звезден хотел в Русе заради мизерия"}
{"url": "https://news.bg/crime/razbiha-narkooranzheriya-v-motel-kray-yazovir-iskar.html", "text": "Разбиха наркооранжерия в мотел край язовир Искър.Около 13.30 часа вчера комплексът, стопанисван от 62-годишен криминално проявен мъж от Самоков, бил претърсен. Криминалистите са открили специално обособени помещения за отглеждане на канабис. В стая в задната част на ресторанта имало 16 саксии, засадени с канабисови растения, които се отглеждали с помощта на вентилационна, отоплителна и напоителна система. Две от бунгалата на комплекса също били прецизно оборудвани за оранжерии. В тях проверяващите открили общо 505 саксии, пълни с перлит. От там са били иззети и около 3 кг суха зелена тревиста маса, реагираща на канабис. Установен е и наемателят на бунгалата - 50-годишен криминално проявен и осъждан столичанин.По случая е образувано досъдебно производство. Двамата мъже били задържани за 24 часа, а след доклад на събраните материали в Софийска окръжна прокуратура, наемателят е привлечен в качеството на обвиняем и му е наложена мярка за неотклонение \"домашен арест\".", "date": "2019.04.30", "title": "Разбиха наркооранжерия в мотел край язовир Искър"}
{"url": "https://news.bg/world/rod-rozenstiyn-hvarli-ostavka.html", "text": "Заместник главният прокурор на САЩ Род Розенстийн се оттегля. Той е изпратил писмо до американския президент Доналд Тръмп, с което го уведомява за намерението си да подаде оставка. Розенстийн надзирава разследването на спецпрокурора Робърт Мълър за намеса на Русия на президентските избори в САЩ. , че той до седмици ще напусне правосъдното министерство. Според последните новини, официално това ще се случи на 11 май. В писмото си, Розенстийн отбелязва, че Министерството на правосъдието постигна бърз напредък в постигането на приоритетите на администрацията за прилагане на закона, при запазване на националната сигурност и засилване на федералните усилия в други области.Той дава висока оценка на политиката на президента и приоритети като сигурността. Той благодари на Тръмп за добрата им съвместна работа и възможността да заема този пост. През октомври , че уволнява Розенстийн, защото той е поставил под съмнение психическото състояние на американския лидер и е поискал да записват държавния глава.. През февруари, Тръмп номинира зам. министъра на транспорта Джефри Розън за следващ заместник главен прокурор и заместник-министър на правосъдието. ", "date": "2019.04.30", "title": "Род Розенстийн хвърли оставка "}
{"url": "https://news.bg/press/mig-29-chakat-papata-za-da-letyat-na-parada-borisov-shte-pregovarya-sas-sasht-za-dostavka-na-priroden-gaz.html", "text": "Парад. \"24 часа\":МиГ-29 чакат папата, за да летят на парада Сложна координация с папа Франциск правят от Военновъздушните сили, за да могат изтребителите МиГ-29 да вземат участие във военния парад на 6 май. В този ден папата трябва да посети Раковски и ще ползва военното летище \"Граф Игнатиево\". Едва след кацането му ще излетят изтребителите МиГ-29, които да прелетят над парада в София.Кацането на папата на \"Граф Игнатиево\" е предвидено да стане минути преди началото на парада в София, научи \"24 часа\".Координацията си е на ВВС, по-лошото е, че прогнозата за времето засега не е хубава и може и да няма военновъздушен парад, разказа пред \"24 часа\" заместник-командващият на Съвместното командване на силите генерал-майор Иван Лалов. На него са поверени тази година подготовката и провеждането на военния парад за 6 май. Самият той е пилот на МиГ-29, бил е шеф на изтребителната база \"Граф Игнатиево\", а от 6 май 2018 г. е заместник-командващ на Съвместното командване на силите. Преговори. \"Сега\":Борисов ще преговаря със САЩ за доставка на природен газБългария ще води преговори със Съединените щати за доставка на американски природен газ, предава БНР. Това е съобщил пред журналисти премиерът Бойко Борисов. По думите му страната ни може да се възползва от държавните дотации, които Вашингтон дава и това да се случи в рамките на сътрудничеството ни в НАТО.На директен въпрос дали преговорите за американски газ и изтребителите Ф-16 са обвързани, Борисов помоли журналистите да не му слагат думи в устата и уточни, че реални разговори все още не са започнали.\"Истинската диверсификация ще бъде от конкуренцията в цената на газа. Ако американците дават по-добра цена, а тука говорихме как можем през вноските от НАТО, през американските бази и учения в България да мислим по тези държавни дотации, които дава Америка, но сме много в начало на разговора\", казал премиерът, цитиран от Националното радио. Транспортиране. \"Монитор\":Връщат Павел Васев от Русия с правителствен самолетШефът на Българския културен институт в Москва Павел Васев ще бъде транспортиран от Русия с правителствен самолет, след като преди четири месеца прекара инсулт. Състоянието на културния деец все още е тежко, но вече е стабилно и може да бъде върнат в страната ни. Това обясни пред \"Монитор\" председателят на парламентарната комисия по култура и медии и добър приятел на режисьора Вежди Рашидов. Досега транспортирането на Васев обратно в България не е било възможно, тъй като състоянието му не било стабилно и лекарите забраняват преместването му. Последните дни режисьорът се подобрява и лекуващите го смятат, че може да лети да страната ни. Доходи. \"Дума\":400 души без доходи притежават луксозни стоки за десетки хиляди лева Националната агенция по приходите (НАП) тръгна по следите на 400 души, за които има информация, че са притежатели на луксозни стоки, но не и че са получатели на доходи. Данъчните са стартирали проверки, които да установят произхода на сериозните харчове, предава bTV.Според информацията някои от тези хора притежават стоки за над 30 хил. лв. Въпросните лица обаче не фигурират като получатели на доходи в системите на НАП. Логично, те не са плащали и данъци през 2018 г.\"Но в момента има една диспропорция - нула лева доход и относително висок разход, който трябва да бъде обяснен\", коментира говорителят на НАП Росен Бъчваров. По думите му, при тези проверки често се оказва, че приятели и любовници са разковничето зад парадокса.От НАП са стигнали до 400-те души на базата на информация за продажбата на стоките, за които има издадени гаранции или фактури от търговци. Мерки. \"Сега\":ВМРО иска спешни мерки срещу епидемията \"циганска агресия\"ВМРО се обяви за спешни мерки за спиране на епидемията \"циганска агресия\". Повод е инцидентът в Куклен, където се наложи намеса на силите на реда след скандал за силна музика и бе нападнат полицейски екип.В тази връзка ВМРО заявяват, че напълно подкрепят действията на полицаите, завършили с ареста на 7 души, и настояват нападателите да получат максимални присъди, а не бъдат съдени по бързата процедура за дребно хулиганство.От ВМРО посочват, че Министерският съвет трябва спешно да приеме предложената от вицепремиера Красимир Каракачанов Концепция за справяне с маргинализираните маси. И добавят, че депутатите им вече са внесли няколко законопроекта в Народното събрание, които да ограничат социалния паразитизъм и да дадат възможност за полагане на обществено полезен труд на хора, които не могат да бъдат накарани да спазват законите.", "date": "2019.04.30", "title": "МиГ-29 чакат папата, за да летят на парада; Борисов ще преговаря със САЩ за доставка на природен газ"}
{"url": "https://news.bg/weather/vetrovit-i-dazhdoven-vtornik.html", "text": "Първият работен ден на седмицата идва с облачно време, дъжд и силен вятър. Това съобщават от НИМХ. Очаква се краткотраен дъжд с гръмотевици. Максималните температури ще са между 18 и 25 градуса. Атмосферното налягане ще бъде по-ниско от средното за април, но към края на деня ще започне да се повишава. През следващите дни не се очаква съществена промяна. ", "date": "2019.04.30", "title": "Ветровит и дъждовен вторник "}
{"url": "https://news.bg/world/sasht-prashtat-oshte-320-voenni-po-granitsata-s-meksiko.html", "text": "Още 320 военни праща Пентагона по границата с Мексико до края на септември. Те ще бъдат подкрепление на намиращите се вече там около 5000 военни, предаде Daily Mail. Американското министерство на отбраната съобщи новината в понеделник.Говорителят на Пентагона подполковник Джейми Дейвис уточни, че войските ще подпомагат транспортирането на мигранти и ще ги снабдяват с основни продукти.През последните месеци хиляди мигранти са пристигнали в Мексико, предимно от Централна Америка, за да избягат от бедността и насилието у дома.Американският президент Доналд Тръмп ги счита като заплаха за националната сигурност.Тръмп предупреди по-рано, че много от над 20 000 преминава през Мексико и нареди изпращането на армията. ", "date": "2019.04.30", "title": "САЩ пращат още 320 военни по границата с Мексико "}
{"url": "https://news.bg/society/svetli-vtornik-pochitame-sveta-bogoroditsa-1.html", "text": "След Великден започва Светлата седмица. Нарича се така, защото възкресението на Христос донася просветление за всички. На Светли Вторник се отдава почит на Света Богородица.В миналото, през Светлата седмица, следваща Възкресение Христово, жените повторно боядисвали яйца, които раздавали. Според древно поверие, раздаването на червени яйца предпазвало душите на мъртвите от превъплъщаване.По време на Светлата седмица не се извършват венчавки, тъй като това са празнични дни, посветени на Христовото възкресение и никакви други тържества не са редни.През Светлата седмица се благославят светиите: в понеделник апостолите, във вторник и сряда - Богородица, архидякон Стефан и св. Андрей.На Светли четвъртък се благославят св. ап. Йоан и Яков, в Светли петък - св. ап. Петър, а в Светла събота - св. Йоан Кръстител.Неделя се нарича Томина - чества се апостол Тома, който не повярвал във възкресението на Христос, докато не го видял сам и не пипнал раните му от гвоздеите на кръста. Когато му се явил, Исус му казал: Християните се поздравяват с \"Христос воскресе\" до Петдесетница, когато се е родила Христовата църква. ", "date": "2019.04.30", "title": "Светли Вторник - почитаме Света Богородица"}
{"url": "https://news.bg/society/posleden-srok-za-deklarirane-na-dohodite.html", "text": "Днес е крайният срок за подаване на декларациите за физическите лица и плащането на данъка върху доходите.От приходната агенция очакват повече от 50 000 формуляра в последните дни.Запазва се тенденцията повече от половината данъчни декларации за доходите на физическите лица да са подадени по интернет с ПИК на НАП или електронен подпис.5 календарни дни преди края на кампанията в приходната агенция бяха получени малко над 450 000 формуляра. До момента ПИК имат близо 600 000 лица, като данъчните очакват за пръв път през тази година броят на подалите документите си онлайн да е повече от този на избралите хартията.И подаването на декларацията, и плащането може да стане електронно с банкова карта и без такси чрез електронна услуга на НАП, достъпна на сайта на агенцията.Също до края на април се декларират авансовите данъци за първото тримесечие на 2019 г. най-често от упражняващи свободни професии, земеделци и наемодатели. Също до края на април самоосигуряващите се трябва да подадат осигурителната декларация 6, с която се определят окончателните вноски за социално и здравно осигуряване, припомнят още от НАП.И през тази година от приходното ведомство предлагат възможност за клиентите си да проверят всички изплатени им суми извън трудов договор през 2018 г. чрез електронна услуга с ПИК или е-подпис. В справката се виждат всички хонорари, възнаграждения по граждански договори и други, които могат просто да бъдат преписани в декларацията. Така, според данъчните, рискът от пропуски и грешки значително намалява.Директорът на \"Обслужване\" в НАП Боряна Георгиева пояснява, че електронната система за деклариране на доходите и плащане без такси ще работи денонощно в празничните дни, включително до полунощ на 30 април. ", "date": "2019.04.30", "title": "Последен срок за деклариране на доходите "}
{"url": "https://news.bg/bulgaria/otchitat-toplomerite-v-stolitsata.html", "text": "От днес започва отчитането на топломерите в столицата. Очаква се първите изравнителни сметки да бъдат готови в началото на месец юли.Част от топлинните счетоводители вече са публикували графиците си за посещение в интернет и са разлепили съобщения по входовете.Те предоставят две дати за отчет, като едната задължително е в неработен ден, за да се улесни достъпът до жилищата на потребителите.В случай, че клиентите отсъстват от дома си и на двете посочени дати, могат да помолят за допълнителен ден за отчет, но за тази услуга ще трябва да платят.", "date": "2019.04.30", "title": "Отчитат топломерите в столицата "}
{"url": "https://news.bg/world/us-senatat-odobryava-priemaneto-na-severna-makedoniya-v-nato.html", "text": "US Сенатът трябва да ратифицира Северна Македония за НАТО. Това стана ясно от съобщение на Белия дом. Американският президент Доналд Тръмп е изпратил на сенаторите протокола, подписан през февруари в Брюксел. То е придружено от негово писмо, в което се излагат накратко фактите около подписването на документа и очакванията сенаторите да дадат одобрението си. 27-годишният спор бе разрешен със  с посредничеството на ООН.Новото име през февруари, след като конституционните промени бяха публикувани в Официален вестник.Република Северна Македония уведоми  държавите-членки на ООН и страните със статут на наблюдател в световната организация за новото си конституционно име.Тогава започна с нови, на които е изписано наименованието \"Република Северна Македония\".Договорът от Преспа отвори пред страната пътя към членството в НАТО и ЕС.Очаква се страната официално  през декември, където блокът ще отпразнува 70-тата си годишнина.", "date": "2019.04.30", "title": "US Сенатът одобрява приемането на Северна Македония в НАТО "}
{"url": "https://news.bg/int-politics/eksshefat-na-pentagona-ne-se-podchinil-na-zapovedite-na-tramp-za-severna-koreya-i-iran.html", "text": "Бившият министър на отбраната на САЩ Джеймс Матис е отказал да изпълнява заповеди на президента Доналд Тръмп, ограничавайки възможностите му да управлява ескалацията на напрежението със Северна Корея, Иран и Сирия, се посочва в информация на \"Ню Йоркър\".\"Президентът мисли на глас. Смятате ли го за заповед? Или се отнасяте към това като част от по-дълъг разговор? Ние се отнасяхме към това като към част от по-дълъг разговор\", разкрил пред изданието бивш високопоставен служител по националната сигурност, добавяйки, че са \"попречили много лоши неща да се случат\".Според информацията през 2017 г. след поредицата изпитания на балистични ракети от страна на Северна Корея, Тръмп наредил на Пентагона да започне преместването на съпругите и децата на американските военнослужещи от Южна Корея, където САЩ имат военна база. Служител на американската администрация казал за списанието, че \"Матис просто пренебрегна\" заповедта.Друг пример, който официалното лице е споделил с \"Ню Йоркър\", бил през есента на 2017 г., когато представители на Белия дом са планирали частна среща в Кемп Дейвид за разработването на военни варианти за евентуален конфликт със Северна Корея. Матис се твърди, че е игнорирал искане от тогавашния съветник по националната сигурност Хърбърт Макмастър да изпрати офицери и плановици и е прекратил срещата.Бившият военен министър на САЩ също така се опитал да предотврати възможни конфликти в Близкия изток. Докато Ирак се подготвяше за парламентарни избори в края на 2017 г., Макмастър се притеснявал от намеса на Иран и поискал от Пентагона да предостави варианти за противодействие на подобен ход. Бивш помощник на Макмастър заявил, че Матис по-късно е изпратил служител на Пентагона в Белия дом без каквито и да било варианти под ръка.\"Попитах го какво стана с вариантите\", уточнява бившият съветник пред \"Ню Йоркър\", допълвайки: \"Той ми каза: \"Ние им се противопоставихме.\" Можеше да усетиш всички на срещата да си тръгват, \"Извинете ме?\"Матис също така е попречил на ген. Джон Никълсън, който тогава беше ръководител на американските сили в Афганистан, да се срещне с Тръмп. След като Джон Болтън смени Макмастър на поста съветник на Тръмп по националната сигурност, той помолил Пентагона за предоставянето на множество варианти през април 2018 г. относно конфликта в Сирия. Матис дал само един вариант, а именно - ограничен удар с крилати ракети, което разгневило Болтън. Според официалния служител Матис вероятно се е опитвал да ограничи информацията до Тръмп, за да не може да взема \"неразумни решения\".", "date": "2019.04.30", "title": "Ексшефът на Пентагона не се подчинил на заповедите на Тръмп за Северна Корея и Иран"}
{"url": "https://news.bg/int-politics/253-mln-dushi-po-sveta-sa-savremenni-robi.html", "text": "Около 5,1 млрд. души по света, което представлява две трети от населението по света, нямат пълноценен достъп до правосъдие. Това разкрива нов глобален доклад, цитиран от АП.Резултатите от доклада на работна група по правосъдието са били оповестени по време на Световния форум по правосъдие в холандския град Хага.Като посочва скритата епидемия от несправедливост, която засяга всички страни, но удря най-тежко най-бедните, докладът установява, че съдебните системи не успяват да решат проблемите на 5,1 млрд. души.Независимо дали са жертва на насилие, стремят се към развод, изправени са пред тормоз на работното място, имат проблеми с дългове или се нуждаят от разрешаване на бизнес спорове, хората са в безизходица, нямайки към кого да се обърнат. Те са възпирани от разходи и сложни процедури, липса на доверие, че ще се отнесат към проблема им справедливо, или липса на съдебни услуги, които са в състояние да посрещнат техните нужди.Работната група по правосъдието се председателства от Аржентина, Холандия и Сиера Леоне, както и от Старейшините, независима група от световни лидери, работещи заедно за мир, справедливост и човешки права.Според световния доклад това несъответствие пречи на страните да реализират своя икономически и социален потенциал.В доклада се казва, че най-малко 253 млн. души живеят в екстремни условия на несправедливост - те са съвременни роби, без гражданство, или техните държави или общности са обхванати от конфликти, насилие и беззаконие.Според доклада 4,5 млрд. души са изключени от възможностите, предоставени от закона - те нямат правна самоличност или друга документация, свързана със заетост, семейство или собственост, поради което не могат до получат достъп до икономически възможности и публични услуги, или защита от закона.", "date": "2019.04.30", "title": "253 млн. души по света са съвременни роби "}
{"url": "https://news.bg/health/parvata-transplantatsiya-na-byal-drob-u-nas-shtyala-da-e-prez-2021-a.html", "text": "През 2021 г. трябва да бъде извършена първата белодробна трансплантация в България. Това увери проф. Генчо Начев, който е изпълнителен директор на болница \"Св. Екатерина\". \"Истинският пробив ще стане, когато пациент получи трансплантация на бял дроб в България. Решението с болницата във Виена е временно. Там обаче всичко зависи от наличието на подходящ донор\", коментира професорът в сутрешния блок на БНТ.Двама пациенти вече са пътували до Виена, за да се изследва възможността те да получат трансплантация. Единият обаче е развил инфекция, което възпрепятства процедурата. Това налага да бъде избран следващ най-спешен пациент, който също ще бъде изпратен във Виена.Проф. Начев увери, че процесът по трансплантация в България ще включва практики, които се използват и в други държави. Самата трансплантация ще се извършва в болница \"Света Екатерина\", а проследяващият процес - от пулмолозите във ВМА, но това ще бъде след като пациентите са преминали първоначалното лечение и са стабилизирани.", "date": "2019.04.30", "title": "Първата трансплантация на бял дроб у нас щяла да е през 2021-а"}
{"url": "https://news.bg/politics/dikme-za-kashtite-za-gosti-ne-e-vinoven-tozi-koyto-e-yal-banitsata.html", "text": ", построени с евросредства, не е работа на прокуратурата, а на Министерството на земеделието и на Държавен фонд земеделие. Това заяви бившият земеделски министър Мехмед Дикме пред bTV. Той изрази учудване, че двете институции все още мълчат по казуса.По думи на Дикме идеята на европейската Програма за развитие на селските райони е прекрасна, тъй като целта е да се инвестира в слаборазвитите райони, за да се постигне икономическа ефективност и заетост. Той обясни, че програмата е стартирала през 2002 г., като тогава са се строели хотели, но след намаляването на отпусканите субсидии се е преминало към къщи за гости. В някои региони субсидиите стигат до 70%, т.е за 300 000 евро може да си направите една райска къща, обобщи бившият министър.Според него вината в случая е не на бенефициентите, а на контролиращия орган - Държавен фонд земеделие. Не е виновен този, който е ял баницата, категоричен бе Дикме и посочи, че възможност за подобни злоупотреби дава самата Наредба.Той заяви, че ако от ДФЗ са били направени необходимите разчети, лесно е можело да се разбере, че се строят къщи за лично, а не за обществено ползване.Според Дикме основният проблем в случая е, че прокуратурата не може да повдигне обвинение на собствениците на мнимите къщи за гости, тъй като в действителност те не са извършили престъпление. Бившият министър уточни, че става въпрос за неспазване на подписания с ДФЗ договор , тъй като обектът не се използва по предназначение. Поради тази причина той е категоричен, че субсидията трябва да бъде изискуема.Дикме заяви, че е лесно да се разбере дали даден имот действително се използва като къща за гости, като се провери дали има платен туристически данък, осигуровки на служители или отчетен оборот в НАП.Има десетки начини ДФЗ да направи субсидията изискуема, категоричен бе той и обясни, че има две възможности - или Фондът да си поиска субсидията обратно, и то с лихвите, или държавата да прибере въпросните имоти.Той изрази мнение, че проверката, започната от прокуратурата чак след 5 години, е закъсняла. Моята теза е, че задължително през тези 5 години трябва да се търси отговорност защо служителите на ДФЗ не са написали доклад за тези проблеми, посочи той, допълвайки, че програмата не е функционирала именно заради мълчанието на отговорния орган. Според Дикме трябва да се провери дали има о и министърът на земеделието да излезе с ясно становище по въпроса.За бившия земеделски министър не е учудващо, че собствениците на къщите за гости правели каквото си искат, щом няма кой да ги санкционира.\"Къде е ролята на ДФЗ като проверяващ орган?\", отново запита Дикме.Той изрази съмнение, че ще има връщане на евросредства, тъй като много от проверяваните проекти са с изминал давностен период.По отношение на помирителната процедура с ЕК, която предвижда 13 млн. евро глоба заради установеното нарушение, Дикме изтъкна, че в случая са санкционирани всички данъкоплатци, а не тези, които не са изпълнили служебните си задължения. Той бе категоричен, че този проблем е много по-сериозен от скандала с апартаментите на властта, тъй като на практика ДФЗ директно е дал пари на някого да си направи къща.Относно случая с къщата за гости на бившия зам.-министър на икономиката , Дикме обясни, че там нещата стоят по различно и Манолев трябва да носи персонална и наказателна отговорност за използване на служебно положение, т.е. трябва да се намесят КПКОНПИ и прокуратурата.Запитан как \"Апартамент гейт\" ще повлияе на предстоящите избори Дикме заяви, че обществото е омерзено от корупцията в страната и факта, че политиците отричат тази корупция. По тази причина той очаква изключителна апатия и ниска избирателна активност на евровота.Участието на ДПС в изборите бившият министър определи като интересен експеримент. Доган иска да натрие носовете на т.нар. \"турски региони\", заяви той. Според него мястото на ДПС е в управлението. Партията обаче трябвало да бъде изцяло реформирана, тъй като с оставането си Доган по-скоро би й навредил. Дикме бе категоричен, че никоя партия няма да управлява явно с ДПС, докато Доган е неин лидер.", "date": "2019.04.30", "title": "Дикме за къщите за гости: Не е виновен този, който е ял баницата"}
{"url": "https://news.bg/society/vidyaha-diskriminatsiya-v-predlozhenieto-za-testove-za-vazrastnite-shofyori.html", "text": " да се въведат тестове за шофьорите над 60 години е дискриминационно. Това заяви пред Нова експертът по пътна безопасност проф. Румен Миланов.Безспорно са нужни медицинските прегледи според него, но добрите рефлекси се оказват не толкова важни, колкото оценката на пътната обстановка.Възрастните хирурзи на 80 години не се подлагат на подобни изисквания, изтъкна експертът. Кой е по-опасният - този, който сега е получил шофьорската си книжка, или един 60-годишен човек, пита Миланов. Той е на мнение, че трябва да се направи йерархия на нарушенията, от които да произтекат и работещи административнонаказателни и принудителни мерки, защото наказателната система в момента се формирала на епизоди според него.Не трябва да се генерализира, естествено има изключения. Над половината от смъртните случаи при пешеходците в България са на възраст над 60 години, коментира Илия Тодоров от Асоциацията на пострадалите при катастрофи. Според него обаче тест е необходим не само за възрастните хора, а и за други възрасти. Това е добра идея, която няма да разреши проблемите с пътната безопасност у нас, но ще я подпомогне по думите му.Тестовете са допълнителен разход на време, допълни още проф. Миланов. Трябва да се подходи комплексно и ако има такива тестове, те трябва да оказват реално влияние на пътната безопасност, а в България такава статистика липсва. С наличните прегледи, които са изключително фиктивни, без някаква оценка на възможностите за шофиране, тестовете ще бъдат неефективни, смята Илия Тодоров.", "date": "2019.04.30", "title": "Видяха дискриминация в предложението за тестове за възрастните шофьори"}
{"url": "https://news.bg/health/2450-dushi-potarsiha-pomosht-v-pirogov-po-velikden.html", "text": "2450 души са потърсили помощ в Спешното отделение на \"Пирогов\" от 26 април до тази сутрин, съобщи изпълнителният директор на болницата проф. Асен Балтов.От тях 280 са били хоспитализирани за лечение.През детското спешно отделение пък са преминали 720 деца, като 64 от тях остават за лечение.От Спешна помощ са били транспортирали 132 пострадали до Спешното отделение на университетската болница. 64 от тях се е наложило да останат за лечение.Най-честите причини за търсене на помощ в \"Пирогов\" са били травматизъм, кардиологични проблеми, инсулти или проблеми с гастроинтестиналния тракт.", "date": "2019.04.30", "title": "2450 души потърсиха помощ в \"Пирогов\" по Великден"}
{"url": "https://news.bg/int-politics/tramp-naredi-na-podchinenite-si-po-tvard-podhod-kam-tarseshtite-ubezhishte.html", "text": "Президентът на САЩ Доналд Тръмп е наредил на министрите на вътрешната сигурност и правосъдието да прилагат по-строги ограничения за търсещите убежище в рамките на следващите 90 дни, съобщават американските медии.В специален документ Тръмп призовава висшите служители в администрацията си да разработят регулации, които биха възпрепятствали някои от търсещите убежище да работят в САЩ, докато казусът им се обработва.Съгласно някои от предложените мерки също така ще се налагат такси на кандидатите за убежище, ще се ускорят съдебните решения, свързани с тях, и ще ограничат достъпа до някои форми на правна помощ.По-рано Тръмп призова за \"изкореняване\" на мексиканските картели, които той обвини в трафик на наркотици и хора. Той също така пришпори Мексико да спре кервана с мигранти, който понастоящем минава през южната съседка на САЩ, като обяви, че ще изпрати допълнителни войскови части на южната граница.", "date": "2019.04.30", "title": "Тръмп нареди на подчинените си по-твърд подход към търсещите убежище"}
{"url": "https://news.bg/bulgaria/gen-botsev-ochakva-do-4-godini-balgarskiyat-voynik-da-e-oborudvan-kato-natovskiya.html", "text": "Ако няма армия и отбрана, държавата няма как да съществува. Това заяви началникът на отбраната ген. Андрей Боцев пред БНР. Той бе категоричен, че това е един от стълбовете на държавността.Според него при повече желаещи да постъпят в армията ще има и повече пари за нея. Той посочи, че засега има достатъчно желаещи да го направят доброволно.За 15 години в НАТО около 14,5 хил. военни са участвали в мисии зад граница, изтъкна ген. Боцев. Въпреки придобития опит обаче той призна, че за този период единствената препоръка, която е изпълнена от това армията ни да бъде малка, модерна и мобилна, е да бъде малка.За модернизацията на българската армия ген. Боцев заяви, че в следващите 10 години разчита на проекти за близо 4 млрд. лева.Той посочи, че има три големи проекта за трите вида въоръжени сили, както и доста по-малки проекти, които не изискват голям ресурс.Ген. Боцев посочи, че за ВВС проектът е почти на финалната права, като вече се водят преговори между двете правителства.Предстои да се получат офертите от фирмите, които участват за двата многофункционални модулни патрулни кораба. Относно Сухопътните войски той съобщи, че е било установено, че липсват специалисти, които да доработят методиката. Има български фирми, които се занимават с такава дейност и ще търсим начин те да окажат съдействие при изготвяне на проекта, обясни той.Ген. Боцев изтъкна, че проектът за Сухопътните войски се е оказал много по-сложен от очакваното. Въпреки това изрази надежда, че до четири години българският войник ще бъде оборудван, както са оборудвани тези от НАТО.Началникът на отбраната напомни, че  Увеличен е бил и приемът в Националния военен университет.През 2018 г. за първи път  в армията с около 150 души, подчерта ген. Боцев, армията разчита на започналата  от няколко месеца, за да провокира интереса към военната професия.В Сухопътни войски имаме конкурс - за 185 подадени места имаме над 470 души, които са подали документи, посочи той.Според него със законовите промени е направено достатъчно, за да може процедурите за набиране на военни да са по-бързи. От 23 души от доброволното обучение в Плевен 17 са поискали да бъдат военни по негови думи. Проблемът според началникът на отбраната е, че войниците се търсят на фона на застаряващия мобилизационен резерв.Относно членството на България в НАТО ген. Боцев призна, че са били допуснати много грешки. \"Прекалено много съкратихме армията, а не я превъоръжихме. Този проблем нямаше да го имаме, ако бяхме оставили наборната и професионална служба\", категоричен бе той.", "date": "2019.04.30", "title": "Ген. Боцев очаква до 4 години българският войник да е оборудван като натовския"}
{"url": "https://news.bg/regions/magla-zatvori-burgaskite-pristanishta.html", "text": "Бургаските пристанища са затворени заради мъгла. Видимостта по пътищата е до 150 метра в Бургаския регион заради гъстата мъгла тази сутрин, съобщи БНР, позовавайки се на Областното пътно управление.Летището работи нормално. Полетите са основно в следобедните часове днес. Към момента няма отменени полети.", "date": "2019.04.30", "title": "Мъгла затвори бургаските пристанища"}
{"url": "https://news.bg/int-politics/kitay-osadi-na-smart-kanadets-za-narkoprestapleniya.html", "text": "Китайски съд осъди на смърт гражданин на Канада за производство и трафик на метамфетамин в контекста на изостреното напрежение между Пекин и Отава заради ареста на финансовия директор на китайския телекомуникационен гигант Huawei, съобщава \"Ройтерс\".Канадецът Фен Вей е бил главатар на група за производство и трафик на метамфетамин, постанови съд в Цзянмън.Друг заподозрян, Ву Зипинг, също е бил осъден на смърт, но националността му не се споменава. Съдът също така не уточнява пола нито на Фен, нито на Ву.Съдът също така е издал присъди срещу още деветима души, включително американец и четирима мексиканци. Не се уточнява какви присъди са получили петима от деветимата, макар че съдът е посочил, че минимумът, който получават, е доживотен затвор. Допълва се, че останалите четирима са били осъдени на затвор, но не се уточнява за какъв период.Всички 11 осъдени могат да обжалват присъдите си.Фен е вторият канадски гражданин, осъден на смърт за наркотици в Китай през тази година, което става в период на ескалиращо напрежение между двете страни.През декември канадската полиция арестува финансовия директор на Huawei Мън Ванчжоу, която е дъщеря на основателя на компанията, като това стана по искане на американските власти.Американската прокуратура обрисува канадската компания като заплаха за националната сигурност на САЩ и твърди, че е заговорничела за нарушаване на американските санкции. Както Мън, която е на свобода под парична гаранция, така и Huawei отричат тези твърдения.Китай също така наскоро арестува двама канадци от съображения за националната сигурност.", "date": "2019.04.30", "title": "Китай осъди на смърт канадец за наркопрестъпления"}
{"url": "https://news.bg/politics/pravitelstvoto-dava-2-mln-lv-i-za-pokriva-na-natsionalnata-biblioteka.html", "text": "2 милиона лева към бюджета на Министерство на културата прехвърля правителството. Това стана в началото на редовното правителствено заседание на кабинета \"Борисов-3\" в Министерския съвет.Парите са предназначени за ремонта на Народната библиотека \"Св. Св. Кирил и Методий\". Премиерът Бойко Борисов заяви, че от покрива падат парчета, а библиотеката не е ремонтирана, откакто е построена.Правителството гласува и 7.5 милиона лева за  (УНСС).Министър-председателят припомни  По думите му всичко, което е можело да се изговори, е изговорено.За другата сряда в Министерския съвет е предвидено да бъдат отпуснати и 20 милиона лева на Министерство на образованието и науката (МОН) за ремонт на училищните автобуси.Припомняме, ремонтът на Националната библиотека беше необходим от близо година. През март 2018 г. и по чудо нямаше пострадали.През юни стана ясно, че  за ремонт на покривното пространство.В края на миналата година от Националната библиотека алармираха, че в сградата са се появили течове. Заради продължителните дъждове обаче тогава бе невъзможно да започнат ремонтните дейности. По тази причина ", "date": "2019.04.30", "title": "Правителството дава 2 млн. лв. и за покрива на Националната библиотека"}
{"url": "https://news.bg/regions/v-cherven-bryag-otnovo-na-protest-zaradi-premahvaneto-na-vremenniya-most.html", "text": "В Червен бряг излизат на протест заради проблемите с мостовете при селата Горник и Чомаковци, предаде БНР.Припомняме, на 25 април стана ясно, че временният военен мост при Чомаковци трябва . Жителите обаче бяха категорични, че От Инициативния комитет на протестиращите настояха временното съоръжение да бъде премахнато едва когато бъдат завършени ремонтът на пътя Червен бряг - Чомаковци и постоянният мост.\"Искаме АПИ да даде на Община Червен бряг пълномощно, за да може Общината да извади регистрационни номера за крана, който беше получен от АПИ, който кран е необходим за поддръжка на моста. Ако не ни чуят, продължаваме борбата\", категорични са хората.\"През временния железен мост, който е построен над Искъра, на денонощие минават средно около 1000 автомобила. В случай, че този мост бъде демонтиран, целият този поток ще се насочи по обходен маршрут, който е тесен и в изключително лошо състояние. Това неизбежно ще доведе до задръствания и до много ПТП-та\", прогнозират от Инициативния комитет.АПИ обосновава решението си за демонтиране на временни мост с факта, че мостът при Горник вече функционира. Той обаче е за товарни автомобили до 5 тона и е в еднопосочно движение. \"Подходът към моста при Горник откъм Червен бряг е разкопан от няколко месеца от същата фирма, която прави ремонта на пътя Червен бряг - Чомаковци. Там движението също е затруднено и също ще предизвика тапи, трошене на автомобили и ПТП-та\", убедени са местните.От Инициативния комитет уверяват, че както те, така и Общината имат готовност за реакция в случай на повишаване на нивото на река Искър.На 24 октомври беше  при село Горник, който свързва околните населени места с града.След това  след като писмата им до всички възможни институции не получаваха отговор.Над 2 хиляди души На 27 ноември по повод постъпили сигнали в президентството, в за бързото възстановяване на транспортните връзки между Червен бряг и Чомаковци.Временният мост беше , като се предвиждаше по него да се пропускат само превозни средства до 20 тона.", "date": "2019.04.30", "title": "В Червен бряг отново на протест заради премахването на временния мост"}
{"url": "https://news.bg/int-politics/voenen-savetnik-na-zelenski-zaplashi-protivnitsite-na-ukrayna-s-neochakvan-udar.html", "text": "Съветникът на новоизбрания президент на Украйна Володимир Зеленски по въпросите на сигурността и отбраната Иван Апаршин обяви готовността на Киев да нанесе удар \"там, където не го очаквате\", съобщават руските медии, цитирайки негово интервю за изданието \"Апостроф\".По думите на съветника до влизането на Украйна в НАТО Киев ще намери възможност да отговори на предизвикателствата.\"Ако, да не дава Бог, във вашата глупава глава назрее такъв план, ще намеря възможност да ви отговоря, и ще го сторя по нестандартни начини\", предупреди Апаршин.Съветникът пояснил, че става дума за повишаване на нивото на бойната ефективност на украинската армия и финансирането на сили за специални операции.Миналата седмица политикът представи \"военната доктрина\" на Украйна. От документа следва, че Киев ще има професионална, доброволна и мотивирана армия, съвместима с въоръжените сили на страните от западния военен алианс.Освен това Апаршин планира украинската армия да бъде оборудвана със съвременни високотехнологични оръжия.Володимир Зеленски победи на втория тур на президентските избори в Украйна, печелейки 73,22 процента от гласовете. По време на предизборната кампания той определи като един от приоритетите си борбата с корупцията, в това число в \"Укроборонпром\".", "date": "2019.04.30", "title": "Военен съветник на Зеленски заплаши противниците на Украйна с неочакван удар"}
{"url": "https://news.bg/world/tribunalite-kam-ceta-ne-narushavat-zakonite-na-es-postanovi-evrosadat.html", "text": "Съдът на Европейския съюз постанови, че арбитражните трибунали към Всеобхватното икономическо и търговско споразумение между ЕС и Канада (CETA) не са в нарушение на законодателството на Общността, информират медии.Механизмът има за цел уреждане на спорове между инвеститори и държави.Мнението на съда е поискано от Белгия в резултат на споразумение с регионалното правителство на Валония, която заплаши да блокира присъединяването на страната към търговското споразумение, което пък щеше да блокира ратифицирането му. За да влезе в сила споразумението, необходимо е да бъде ратифицирано от всички страни членки на ЕС.Съдът отбелязва, че CETA не предоставя на предвижданите трибунали каквато и да е била юрисдикция за тълкуване или прилагане на законите на ЕС освен това, което е заложено в това споразумение. Евросъдът подчертава, че принципно механизмът е в съответствие със законите на ЕС.Преговорите за CETA започнаха през май 2009 г. и приключиха пет години по-късно - 26 септември 2014 г. На 30 октомври 2016 г. пък ЕС и Канада сложиха подписите си под споразумението.", "date": "2019.04.30", "title": "Трибуналите към CETA не нарушават законите на ЕС, постанови евросъдът"}
{"url": "https://news.bg/crime/ostaviha-v-aresta-petimata-ot-razbitata-grupa-za-alo-izmami-v-gorna-oryahovitsa.html", "text": "Телефонните измамници от Горна Оряховица остават в ареста.Днес Апелативният специализиран наказателен съд потвърди  от 21 април 2019 г., с което бяха наложени мерки за неотклонение \"Задържане под стража\" на петима от участниците в , които бяха  и София.Съдът отхвърли исканията на защитниците за изменение на мерките им в по-леки като прие, че има достатъчно доказателства, че обвинените са извършили престъплението, както и че има реална опасност да извършат друго престъпно деяние.Съдебният състав прие тезата на Апелативна специализирана прокуратура, че е налице и опасност обвиняемите да се укрият, изтъквайки факта, че един от другите шестима участници в групата, задържани в Румъния, е имал наложена забрана да напуска страната по друго производство, но се е оказал в северната ни съседка.Предстои румънските власти да приключат процедурата по екстрадиция на задържаните там с Европейска заповед за арест шестима българи и да определят дата на предаването им на българските съдебни органи.Определението на Апелативния специализиран наказателен съд не подлежи на обжалване.", "date": "2019.04.30", "title": "Оставиха в ареста петимата от разбитата група за ало-измами в Горна Оряховица"}
{"url": "https://news.bg/politics/borisov-iska-vsichki-falshivi-hotelieri-po-prsr-vednaga-na-prokuror.html", "text": "\"Има ли виновни - да се уволняват и да се дават на прокурор веднага, безкомпромисно.\". Това заяви министър-председателят Бойко Борисов по време на днешното правителствено заседание след като от прокуратурата обявиха, че 30% от проверените къщи за гости трябва да връщат изцяло европейските субсидии по ПРСР в предходния програмен период 2007 - 2013 г.\"Много от къщите, разбира се, се използват по предназначение, но за съжаление, винаги се намира някой, който да опорочи Програмата и затова към днешната дата ние новата Програма не я отваряме. Проверяват се всички къщи\", каза Борисов.\"Аз нито съм ходил в апартаменти, нито в къщи за гости, нито има как да знам. Плащаме, и то добри заплати на контролни органи, които всичко това е трябвало да установят или вече да са приключили конфискацията. Безкомпромисно\", каза Борисов, на което земеделският министър отговори: \"Разбрано\".Целта на програмата е да подпомага туризма и много от къщите се използват по предназначение, заяви Борисов пред министрите.По думите му се проверяват всички къщи. \"Разпоредил съм и бизнес-плановете да им проверят, защото по бизнес-план те трябва да имат определен брой нощувки, дали са спазени или не\", допълни премиерът Борисов.По думите на министъра на земеделието, храните и горите Румен Порожанов информира, че в стария Програмен период 2007-2013 г. са направени 746 къщи за гости. Туристическите постройки са в населени места, определени в ПРСР, извън националните курорти.Проверени са над 110 къщи за гости - 18 % от къщите за гости. Наложени са санкции за над 10 милиона лева за възстановяване, като над 9 милиона са за пълно възстановяване на субсидията за над 32 къщи. Останалите са финансови корекции за непълно изпълнение на бизнес-плана. В отговор на думите на земеделския министър премиерът поиска Порожанов да представи на министрите: \"всичко, което правим с МВР и с Прокуратурата по така известните къщи за гости\".С благодарност към премиера, земеделският министър обяви броя на построените къщи за гости между 2007-2013 г. в населени места извън по-големите курорти.\"Основният проблем на къщите за гости е използването по предназначение на част от тях. Това е тема, която ние имаме с Комисията от доста време - още от 2016 година. Още тогава се появи първият скандален случай на преподавател от Пловдивския университет, който си имаше къща за гости в района и по време на мисията на Комисията се установи, че реално не се използваше по предназначение\", каза Порожанов.Оттогава са засилени проверките на Фонд \"Земеделие\". Инспекциите показват, че от минималния 1 % риск при нас има 5% риск от неизползване по предназначение.По думите на Порожанов още през 2016 г. адресите на всички къщи за гости били обявени на страницата на Фонд \"Земеделие\", на Разплащателната агенция.\"Проблемът определено е, че има недобросъвестни бенефициенти. Да, те са направени, те са изпълнени съгласно проектите и изискванията, в конкретни случаи, където има зони \"Натура\", там след като има решение на общината за строеж - това значи попада в урбанизираната територия и няма проблем за строителството\" каза Порожанов.От Разплащателна агенция сега започват проверка за всички къщи за гости, независимо от това дали е изтекъл или не мониторинговия период. Там, където се установи, че не е изпълнен бизнес-плана, не са използвани по предназначение, отново ще се пристъпи към предявяване на сумата за възстановяване, каза Порожанов.Той уточни, че допустимата субсидия е до 200 хиляди евро на къща за гости, която е била използвана. В проверката са включени Министерството на вътрешните работи и други служби, НАП, допълни Порожанов и отново благодари на премиера.Борисов уточни, че програмата е била замислена в помощ на туризма да се изградят бази извън големите курорти - за селския, религиозен, спортен туризъм.", "date": "2019.04.30", "title": "Борисов иска всички фалшиви хотелиери по ПРСР веднага на прокурор"}
{"url": "https://news.bg/int-politics/erdogan-otseche-proektat-f-35-e-obrechen-na-proval-bez-turtsiya.html", "text": "Президентът на Турция Реджеп Тайип Ердоган обяви по време на панаир на военната индустрия, че многонационалният проект за развитието на американския изтребител F-35 Lightning II ще се провали, без Турция да участва в него, съобщават руските медии.Според Ердоган отношението към Анкара по проекта било несправедливо и че онези, които се опитват да изключат Турция от проекта, не са го обмислили и добави, че Анкара бързо предприемала стъпки за разработване на собствени системи за противовъздушна отбрана.Отношенията между Турция и САЩ се обтегнаха, откакто Анкара даде да се разбере, че ще продължи със закупуването на руски противоракетни системи С-400. Този ход накара САЩ да прекратят доставката на части за изтребители F-35 на Турция.Вашингтон нееднократно е изразявал опасения, че ако Турция придобие и С-400, и F-35, това ще застраши военното оборудване на САЩ или НАТО, тъй като се предполага, че ще предостави на руските експерти ключова чувствителна информация, свързана с технологията на бойния самолет.От своя страна Анкара поддържа позицията, че системите С-400 не са свързани по никакъв начин със сигурността на НАТО, САЩ или F-35. Въпреки обяснението на Анкара по въпроса, Вашингтон реши да спре доставките на части за F-35 за Турция.Русия и Турция подписаха споразумение на стойност 2,5 млрд. долара през декември 2017 г., като Анкара трябва да придобие общо четири батареи С-400. Първата доставка е насрочена за юли 2019 г. според турските власти.", "date": "2019.04.30", "title": "Ердоган отсече: Проектът F-35 е обречен на провал без Турция"}
{"url": "https://news.bg/regions/nyamalo-peyki-po-10-hil-leva-obyasnyava-fandakova.html", "text": "В част от твърденията виждам поредна фалшива новина във връзка с това, че е скрита офертата на един от изпълнителите за зоната от централна градска част. Така кметът на София Йорданка Фандъкова коментира данните от проверката на вестник \"Сега\" във връзка с обновлението в централната зона на града, възложено с обществена поръчка на \"Джи Пи Груп\".Според данните, изведени от медията, в момента в центъра на София с европари се извършват два ремонта. \"Джи Пи Груп\" отговаряли за ремонта на участъци от ул. \"Цар Шишман\", \"6-ти септември\", \"Солунска\" и \"Граф Игнатиев\", като проектът им възлизал на стойност от 20 113 417 лв. без ДДС. Фирмата \"ПСТ Груп\" пък отговаряла за ремонта на площад \"Александър Невски\", площад \"Народно събрание\", както и градинките при СУ, \"Св. София\" и \"Кристал\", като проектът възлизал на стойност от 17 888 814 лв. без ДДС. Спрямо изданието Столична община е скрила данните за ценовата оферта на \"Джи Пи Груп\". Договорът на другата фирма пък предвиждал доставката на 11 монолитни каменни пейки срещу сумата от 112 404 лева без ДДС или 10 218 лева за брой. Доставката и монтажа на пейка с класически дизайн струва 848 лв. за брой, посочват от общината. Общо в зоната ще бъдат поставени 50 такива пейки. Фандъкова предостави данни от нейна проверка - в информацията за всички подадени обществени поръчки била посочена сумата от 1 291 лева за доставка и монтаж на класическа пейка.По думите на кмета за доставката и монтажа на кашпи и пейки от лят камък като тези на площад \"Гарибалди\" били платени 8 922 лева.\"Ако цитираме \"пейка от 10 000 лева\", каквато всъщност няма, коментарите за цени в пъти над пазарните ще продължат\", допълни Фандъкова.Тя ще разпореди проверка по случая дали цените на монтажа са в рамките на нормалните.От Столичната община посочват, че цените, които са посочени в ценовите предложения на фирмите, включат както стойността на изделията, така и доставката и монтажа им, поради което сравняването с цени от мострени каталози не е коректно, тъй като в тях те не са включени.", "date": "2019.04.30", "title": "Нямало пейки по 10 хил. лева, обяснява Фандъкова"}
{"url": "https://news.bg/politics/ms-otpusna-50-000-lv-zastrahovka-na-izlozhba-s-mecha-na-han-kubrat.html", "text": "Предоставят 50 000 лева държавна гаранция за организиране на изложба в Националната галерия от 24 май до 30 юни, съобщиха от МС след днешното правителствено заседание.Решението за осигуряване на държавна гаранция за временна експозиция, представяща движими културни ценности от колекцията на Ермитажа, бе прието на днешното заседание на МС. Експозицията е организирана от Националната галерия, като част от официалната програма на Дните на Ермитажа в София (27 и 28 май).Експозицията в Националната галерия ще включва меча на хан Кубрат, свързаните с него артефакти и други движими културни ценности от фонда (колекция) на Ермитажа, Санкт Петербург, Русия. Парите за застраховката ще бъдат блокирани за периода на транспортиране, организиране и експониране на изложбата през 2019 г.Представянето на изложбата ще допринесе за популяризиране на уникалните предмети, които са част от съкровището от Малая Перешчепина, едно от най-значимите български съкровища открито на територия извън съвременните български земи.", "date": "2019.04.30", "title": "МС отпусна 50 000 лв. застраховка на изложба с меча на хан Кубрат"}
{"url": "https://news.bg/regions/7-raneni-pri-katastrofa-na-mikrobus-vav-varnensko.html", "text": "7 души влязоха в болница след инцидент с микробус във Варна.Инцидентът е станал около 10.45 часа в района на село Припек.Първоначалните данни от пресцентъра на Областната дирекция на МВР в морската ни столицата сочат, че 70-годишният водач на буса загубил контрол върху превозното средство, при което микробусът се преобръща. Колата първо минала разделителната мантинела, после се преобърнала, след което отново се върнала на гуми.Впоследствие стана ясно, че пострадалите са 4 жени на възраст 44 г., 50 г., 52 г. и на 73 г. Те са настанени за наблюдение в МБАЛ \"Св. Анна\" с различни травми - фрактури на прешлени, травми на главите и други. Няма опасност за живота им. Останалите трима - мъж и две жени са освободени с контузни наранявания.По случая има образувано досъдебно производство.Работата по изясняването обстоятелствата, довели на произшествието, продължава. ", "date": "2019.04.30", "title": "7 ранени при катастрофа на микробус във Варненско"}
{"url": "https://news.bg/world/sasht-zasilvat-voennoto-prisastvie-v-polsha-moskva-razmaha-prast.html", "text": "Засилването на американското военно присъствие в Полша ще наруши Основополагащия акт между НАТО и Русия. Този коментар направи министърът на външните работи на Русия Сергей Лавров във връзка с появилата се вчера информация, съобщават руски медии.\"Плановете отразяват политиката на САЩ на отмяна на всички споразумения за сигурност, които съществуват в евроатлантическия регион. В този случай ние си имаме работа с подкопаването на една от ключовите клаузи на Основополагащия акт между Русия и НАТО, в която е заложено, че не се позволява разполагане на съществени бойни сили на постоянна база на територията на нови членки на НАТО\", обяви Лавров.В момента в Полша има около 4000 американски войници. През миналата година президентът на САЩ Доналд Тръмп обяви, че Вашингтон обмисля създаване на постоянна военна база в страната. Полският президент Анджей Дуда предложи да плати около 2 милиарда долара разходи и базата да се казва \"Форт Тръмп\".Вчера Варшава обяви, че с Вашингтон са решили да увеличат американското военно присъствие в страната.", "date": "2019.04.30", "title": "САЩ засилват военното присъствие в Полша, Москва размаха пръст"}
{"url": "https://news.bg/int-politics/facebook-mozhe-da-ima-4-9-mlrd-martvi-potrebiteli-kam-2100-godina.html", "text": "Facebook (\"Фейсбук\") може в края на краищата да има повече мъртви потребители, отколкото живи. Ако социалната мрежа продължи да расте с настоящия си темп, сайтът може да има 4,9 млрд. починали членове до 2100 г. Това показва проучване на изследователи от Оксфорд, цитирано от \"Гардиън\".Дори ако растежът на потребители беше спрял изцяло през миналата година, проучването е установило, че \"Фейсбук\" ще има около 1,4 млрд. мъртви членове до 2100 г. До 2070 г., при този сценарий, мъртвите вече ще надхвърлят броя на живите потребители.Разбира се, в този случай \"потребители\" ще бъде погрешна дума; починалите хора не ползват сайта. Проблемът е в това, че техните данни продължават да живеят - и съдбата на всички тези селфита, житейски обновления и хвалби за собствения живот остава трудна тема, изтъкват изследователите.Констатациите, които се основават на данни за населението на ООН и информация от Facebook, повдигат въпроси във връзка с това \"кой има право на всички тези данни, как трябва да бъдат управлявани в най-добрия интерес на семействата и приятелите на починалия и използването им от бъдещите историци да разбират миналото\", коментира Карл Йохман от Института за интернет към Оксфорд.\"Никога досега в историята не е имало толкова голям архив на човешкото поведение и култура, събран на едно място\", добави съавторът му Дейвид Уотсън, допълвайки: \"Контролирането на този архив ще бъде в известен смисъл контролиране на нашата история.\"Той предупреждава срещу оставянето на достъп до данните в ръцете на \"една фирма с нестопанска цел\".", "date": "2019.04.30", "title": "Facebook може да има 4,9 млрд. мъртви потребители към 2100 година"}
{"url": "https://news.bg/finance/pechalbata-na-bnb-idva-ot-zlatoto-i-ot-depozitite-na-bankite.html", "text": "Златото и отрицателните лихви от минус 0.6% годишно, които БНБ начислява и събира от депозитите на банките, са единствената причина за печалбата на Централната банка за 2018 година. Това става ясно от Годишния й отчет, койтоуправителят Димитър Радев внесе днес в Народното събрание.По темата за управлението на валутния резерв в него се казва, че БНБ продължава да провежда консервативна политика, осигуряваща висока степен на сигурност и ликвидност на резервите. \"Пазарната стойност на брутните международни валутни резерви към края на 2018 г. възлезе на 25 072.2 млн. евро, което спрямо края на 2017 г. представлява повишение общо в размер на 1410.1 млн. евро\", се казва в отчета. Според данните в него с най-голям положителен принос за увеличението на международните валутни резерви през 2018 г. са били външните парични потоци с нетен размер 1181.6 млн. евро. От външните парични потоци основен принос за изменението на валутните резерви са имали нетните покупки на резервна валута от търговски банки на стойност 1523.2 млн. евро. Постъпленията по сметки на правителството и други бюджетни организации в размер на 1195 млн. евро, които в основната си част са били преводи по сметката на ЕК на стойност 1254 млн. евро, също са имали съществен положителен принос за нарастването на валутните резерви.С негативен ефект върху размера на валутните резерви са били паричните потоци, свързани с поддържането на задължителните минимални резерви (ЗМР) и свръхрезерви при БНБ, където нетно са изтеглени средства от сметки на търговски банки в размер на 1470.8 млн. евро.\"За постигането на основните цели при управлението на международните валутни резерви, а именно висока степен на сигурност и ликвидност, преобладаваща част от активите продължи да бъде инвестирана в ДЦК и в държавно гарантиран дълг на държавите от т. нар. \"ядро на еврозоната\", както и в краткосрочни депозити при първокласни чуждестранни банки.В края на 2018 г. приблизително 68% от валутните резерви бяха инвестирани в активи с най-високо кредитно качество и дългосрочен кредитен рейтинг ААА\", пише в доклада на Централната банка.БНБ посочва, че нетният доход от управлението на международните валутни резерви през отчетния период е положителен и е в размер на 4.35 млн. евро, което представлява обща годишна доходност от 0.01%. Този доход е следствие от 60.25 млн. евро загуба от инвестициите на международните валутни резеви на БНБ, причинен най-вече от отрицателната доходност, която продължиха да имат деноминираните в евро облигации с високо кредитно качество и срок до падеж до около 5 години. За сметка на това БНБ отчита доход в размер на 46.17 млн. евро, дължащ се почти изцяло на промяна в пазарната цена на монетарното злато в евро; и нетен финансов резултат от пасивите, който бе положителен на стойност 18.42 млн. евро.Това са доходите от отрицателните лихви - минус 0.6% годишно, които БНБ начислява по свръхрезервите на банките. Това е и една от причините банките да намалят средствата, които държат при БНБ. Както пише в Годишния отчет за 2018 г.: \"Нивото на свръхрезервите на банките по сметки в БНБ се понижи, но остана високо. Понижението на среднодневния размер на свръхрезервите бе с 3.7 млрд. лв. спрямо 2017 г., като средствата по сметки на банките в БНБ, с които се изпълняват изискванията на Наредба № 21, надвишаваха с 36.8% изискуемите задължителни минимални резерви (ЗМР) спрямо превишение с 95.9% през 2017 г.\"Казано с две думи, и за БНБ, и за търговските банки поддържането на висока ликвидност е скъпа необходимост, без която не може да има стабилност. Освен това законът задължава БНБ да инвестира валутния резерв в международни финансови инструменти с възможно най-нисък рисков профил, което автоматично вкарва парите от резерва в най-сигурните, но най-недоходоносни инвестиции.", "date": "2019.04.30", "title": "Печалбата на БНБ идва от златото и от депозитите на банките"}
{"url": "https://news.bg/regions/19-godishen-shofyor-blasna-vrastnik-na-peshehodna-pateka-v-ruse.html", "text": "19-годишен шофьор блъсна 18-годишно момче на пешеходна пътека в Русе, съобщи БНТ.Инцидентът е станал малко след 10 часа сутринта, когато пострадалият тръгнал да пресича на пешеходната пътека, намираща се непосредствено след новото кръгово кръстовище на улица \"Шипка\" в квартала \"Чародейка\".Вследствие на удара момчето ударило главата си в предното стъкло на колата и изхвърчало на 10 метра.Младежът е откаран в болницата и е настанен за наблюдение в отделението по неврохирургия с травма на главата.Причините и обстоятелствата довели до възникването на инцидента са в процес на изясняване.", "date": "2019.04.30", "title": "19-годишен шофьор блъсна връстник на пешеходна пътека в Русе"}
{"url": "https://news.bg/world/sasht-zastanaha-zad-guaydo-v-operatsiya-svoboda.html", "text": "САЩ застанаха зад самопровъзгласилия се за президент на Венецуела Хуан Гуайдо, след като отиде до военна база в Каракас, за да обяви края на режима на настоящия лидер Николас Мадуро, съобщават световни агенции.По-рано днес , както и към гражданите, да излязат по улиците на столицата Каракас, за да гарантират \"окончателното прекратяване на узурпацията\" на Мадуро. Според него Мадуро нелегитимно заема президентския пост, тъй като го е спечелил с изборни фалшификации.Днес временният президент Хуан Гуайдо обяви начало на операция \"Свобода\". Правителството на САЩ напълно подкрепя венецуелския народ в стремежа му за свобода и демокрация. Демокрацията не може да бъде победена, написа в \"Туитър\" държавният секретар на САЩ Майк Помпео.В същото време бразилското правителство заяви, че страната подкрепя демократичния преход във Венецуела и очаква венецуелската армия да застане зад Гуайдо. Местни медии съобщават, че президентът на Бразилия Жаир Болсонару свиква извънредна среща за Венецуела.Колумбия също подкрепи Гуайдо. По-рано \"Ройтерс\" съобщи за стрелба до военната база \"Ла Карлота\". Свидетели разказаха, че са чули стрелба на демонстрация, ръководена от Гуайдо до базата, след като по-рано той призова войниците да се присъединят към него.Според свидетелите мъже в униформи, които са придружавали Гуайдо, са влезели в престрелка с войници, поддържащи Мадуро.По-късно Гуайдо и придружаващите го са се изтеглили от района на базата в Каракас.Междувременно руският президент Владимир Путин е обсъдил ситуацията във Венецуела в Съвета за сигурност на страната.Говорителят на Кремъл Дмитрий Песков съобщи, че Путин е повдигнал темата за настоящото развитие във Венецуела по време на планирано заседание на Съвета за сигурност.Песков добави, че срещата е \"обърнала значително внимание на разпространяваната медийна информация за опити за преврат в тази страна\".Ситуацията във Венецуела , когато на фона на масови протести Гуайдо се самопровъзгласи за временен президент. Той беше признат за легитимен президент от САЩ, редица страни от Латинска Америка и Европа. Русия, Китай, Турция и няколко други страни подкрепиха Мадуро.", "date": "2019.04.30", "title": "САЩ застанаха зад Гуайдо в операция „Свобода”"}
{"url": "https://news.bg/society/tri-varianta-za-patnitsite-zasegnati-ot-stachkata-na-skandinavskite-aviolinii.html", "text": "Няколко варианта предлагат за пътниците, засегнати от стачката на Скандинавските авиолинии (SAS), съобщиха от българското посолство в Стокхолм.Засегнатите пътници могат да изчакат да им бъде определен нов полет, да резервират билети за по-късна дата или да се откажат от полета срещу възстановяване на стойността на билетите.Заради продължаващата стачка на пилотите от Скандинавските авиолинии (SAS) са отменени стотици полети на авиокомпанията.Ако пътниците изберат да изчакат да им бъде определен нов полет, резервацията започва незабавно след като техният полет бъде отменен. Авиокомпанията изпраща есемес или имейл до пътниците, че полетът им е отменен и че ще им бъде резервиран нов полет.Ако изберат да резервират полет за по-късна дата, те трябва да се свържат с отдел \"Обслужване на клиенти\" на SAS, ако са закупили билета директно от авиокомпанията, или със съответното посредническо бюро.Ако се откажат от отменения полет, от авиокомпанията ще възстановят стойността на билетите и ще анулират резервацията им. В случай, че съответният полет е отменен или е закъснял най-малко с три часа и пътниците не желаят да пътуват, те имат право на възстановяване на сумата за закупения билет.Дори сами да са резервирали нов полет, въпреки предложения им от авиокомпанията алтернативен полет минимум 24 часа след отменения, клиентите имат право да им бъде възстановена сумата на билета.Ако пътниците са избрали пътуване с друго превозно средство (влак, автобус, наета кола) и Скандинавските авиолинии не са им е предложили алтернативен полет в рамките на 24 часа от отменения, авиокомпанията възстановява ценовата разлика между неизползвания билет на SAS и цената на алтернативното пътуване, уточниха от българското посолство в Стокхолм.Пътниците, чиито полети са отменени, имат право на пренощуване, храна, транспорт между летището и хотела и телефонни разговори при определени условия. Подробна информация може да бъде открита на интернет-сайта на авиокомпания САС: https://www.sas.se/trafikinformation/storningar/installda-flyg/. ", "date": "2019.04.30", "title": "Три варианта за пътниците, засегнати от стачката на скандинавските авиолинии"}
{"url": "https://news.bg/regions/hvanaha-shofyor-s-4-15-promila-v-pernik.html", "text": "Полицаите в Перник заловиха пиян водач с рекордно количество алкохол в кръвта, предаде БНР.Мъжът - 40-годишен столичанин - управлявал автомобила си, при което се ударил в 2 паркирани коли в Земен. При проверка на водача с дрегер е установено, че същият управлява превозното средство с 4.15 промила концентрация на алкохол в кръвта.Пияният водач отказал да даде кръвна проба.След ареста мъжът е бил настанен в токсикологията в болницата в Перник.По случая е започнато бързо производство, работата продължава.", "date": "2019.04.30", "title": "Хванаха шофьор с 4.15 промила в Перник"}
{"url": "https://news.bg/world/maduro-armiyata-e-zad-men.html", "text": "Президентът на Венецуела Николас Мадуро обяви, че армията остава зад него, съобщават световни агенции.В съобщение в \"Туитър\" той разкрива, че е разговарял с военното ръководство, което е показало \"тотална лоялност към народа, конституцията и родината\".Съобщението му започва \"Нерви от стомана\". Той призовава за максимална мобилизация на народа, за да се гарантира победата на фона на последните опити на Гуайдо да изземе властта в Каракас.По-рано днес , както и към гражданите, да излязат по улиците на столицата Каракас, за да гарантират \"окончателното прекратяване на узурпацията\" на Мадуро. Според него Мадуро нелегитимно заема президентския пост, тъй като го е спечелил с изборни фалшификации.Гуайдо заяви пред демонстранти в Каракас, че поддържа контакт с военните от години, но днес той знае, че те не подкрепят диктатора Мадуро.Операция \"Свобода\" започна, обяви той.\"Днес ни стана ясно, че въоръжените сили са с народа и не с диктатора. Ние знаем, че всички венецуелци подкрепят промяна и конституцията\", продължи той. В \"Туитър\" политикът обяви, че \"сега е моментът. 24-те щата на страната поеха по пътя: пътят без връщане назад. Бъдещето ни принадлежи: народът и армията са обединени за прекратяване на узурпацията\".САЩ, Бразилия и Колумбия подкрепиха действията на самопровъзгласилия се президент. ", "date": "2019.04.30", "title": "Мадуро: Армията е зад мен"}
{"url": "https://news.bg/regions/zemetresenie-ot-3-5-po-rihter-razlyulya-provadiya.html", "text": "Земетресение с магнитуд 3,5 по Рихтер е регистрирано в 21 часа и 22 минути с епицентър на 2 км под земната повърхност близо до Провадия. Това съобщи Националният институт по геофизика, геодезия и география към БАН.Според Европейския сеизмологичен център магнитудът е 3,7 по Рихтер. Епицентърът е 6км южно от Провадия, с дълбочина 2км, в района на \"Солниците\" (солната мина).Припомняме, че в същия район земетресения не са нещо ново и се случват периодично. Последното такова бе с магнитуд 3,2 по Рихтер и бе регистрирано на 11 май 2018 година.За последните 10 години има регистрирани 8 земетресения с маганитуд над 2,5 по Рихтер. На 15 април 2015 там бе регистриран трус от 2,4 по Рихтер. На 13 август 2013 земетресението бе 4 по Рихтер. На 28 юни 2012 имаше трус 3.1 по Рихтер. На 7 октомври 2017 бе регистриран най-сериозният трус в последните 10 години - 4,4 по Рихтер, кото нанесе и редица материални щети в Общината. На 15 май 2009 трусът бе 2,1 по Рихтер. На 18 ноември 2008 магнитутуд бе 3,8 по Рихтер, припомня сайтът \"Пловдив24\".Според местните жители земетресенията се дължат именно на добива на сол от солните мини, намиращи се в непосредствена близост до Провадия.", "date": "2019.04.30", "title": "Земетресение от 3,5 по Рихтер разлюля Провадия"}
{"url": "https://news.bg/crime/prekratyavat-se-kontsesiite-za-nahodishtata-kanarata-kobilino-i-kirchevo.html", "text": "Поради неизпълнение на основни договорни задължения от концесионерите, едностранно се прекратяват договорът за добив на пясъци и чакъли от от находище \"Канарата\", договорът за добив на гнайси от находище \"Кобилино\", участък \"Нивата\", както и договорът за добив на скалнооблицовъчни материали от находище \"Кирчево\". Това реши Министерският съвет на днешното си заседание.Находище \"Канарата\" се намира на територията на община Баните, област Смолян. Концесионният договор е сключен на 12 април 2005 г. с дружество \"Кандурови\" ООД, с. Баните. Концесионерът не е заплатил концесионно възнаграждение, липсват предоставен геоложки отчет, както и банкова гаранция за изпълнението на паричните задължения по концесионния договор.Находище \"Кобилино\", участък \"Нивата\" се намира на територията на община Ивайловград, област Хасково. През декември 2012 г. за него е сключен 35-годишен концесионен договор с \"Риолит\" ЕООД, гр. Крумовград. Мярката за прекратяване на договора се налага поради неизпълнение от страна на концесионера на основни парични и непарични задължения - не е предоставена банкова гаранция, обезпечаваща изпълнението на всички задължения по концесионния договор; липсват и цялостни работни проекти за добив и първична преработка на подземните богатства, както и за ликвидация или консервация на миннодобивния обект и за рекултивация на засегнатите земи. \"Риолит\" ЕООД дължи и концесионни плащания. При проявен инвеститорски интерес за добив, за находището ще бъде обявена нова процедура за предоставяне на концесия.Находище \"Кирчево\" се намира на територията на община Угърчин, област Ловеч. Концесионният договор е сключен на 16 август 2007 г. с дружество \"Седимент приват\" АД, гр. София. Концесионерът не е заплатил дължимото концесионно възнаграждение и не е предоставил банкови гаранции, обезпечаващи изпълнението на паричните задължения и на задълженията, свързани с опазване и възстановяване на околната среда. Не са представени и годишни работни проекти.", "date": "2019.04.30", "title": "Прекратяват се концесиите за находищата \"Канарата\", \"Кобилино\" и \"Кирчево\""}
{"url": "https://news.bg/int-politics/mvnr-podkrepi-protestite-vav-venetsuela.html", "text": "България подкрепя венецуелския народ в неговия стремеж за активна гражданска позиция срещу диктатурата и насилието.Това се казва в позиция на министерството на външните работи (МВнР) на България.Категорични сме, че трябва да има мирно решение на кризата и осигуряване на плавен преход към легитимна, демократично установена власт.Ситуацията в страната и пропастта, до която е докарана - политическа, социална и икономическа, не търпи абсолютно никакво отлагане на крайно необходимите да бъдат проведени свободни и прозрачни президентски избори.Това припомнят от МВнР.", "date": "2019.04.30", "title": "МВнР подкрепи протестите във Венецуела"}
{"url": "https://news.bg/world/sasht-maduro-tryabva-mirno-da-predade-vlastta.html", "text": "Съветникът по националната сигурност на президента на САЩ Доналд Тръмп - Джон Болтън заяви във вторник, че венецуелският президент Николас Мадуро \"трябва да прояви добро, за да се \" в Каракас.Говорейки пред репортери, Болтън заяви, че Вашингтон стои зад \"венецуелците, които си възвръщат свободата\" и подкрепя лидера на опозицията и самоопределения временен президент Хуан Гуайдо.Той отбеляза, че Гуайдо \"се държи по същия смел начин\" като другите членове на опозицията във Венецуела, подчертавайки че поведението му днес е \"акт на храброст\". Американският съветник потвърди също, че утре в Каракас От месеци Венецуела е разтърсена от масови протести. САЩ разглеждат всички варианти, в случай че Мадуро използва сила срещу опозицията, предупреди Джон Болтън. Съветникът по националната сигурност на американския президент Доналд Тръмп посочи трима високопоставени сътрудници на венецуелския президент Николас Мадуро, които според него трябва да се съобразят с обещанията, които се твърди, че са дали на опозицията за мирен преход след управлението на Мадуро, предаде Ройтерс.Болтън добави, че има някои спекулации, че руснаците могат да помагат на режима на Мадуро. По-рано днес Гуайдо заяви, че \"началото на края на узурпацията\" е започнало, докато Мадуро каза по-рано, че военните лидери са показали \"пълна лоялност\" към правителството в Каракас.", "date": "2019.04.30", "title": "САЩ: Мадуро трябва мирно да предаде властта"}
