{"url": "https://news.bg/world/kubintsite-podkrepyat-novata-konstitutsiya.html", "text": "Кубинците подкрепят новата конституция. Това показват първите резултати от проведения по-рано референдум. Това са съобщили от ЦИК, цитирани от \"Ройтерс\".Според данните, 73% от гласувалите са казали \"да\" на новия основен закон.Против са гласували 7,6 процента.Недействителните бюлетини са 4,5 процента.Отбелязва се, че в Куба няма независими наблюдатели на вота. Припомняме, че на провелия се в неделя референдум за нова конституция, която признава правото на частна собственост, но запазва еднопартийната система на островната държава.Повече от 7,5 милиона кубинци от имащите право на глас около 8 милиона гласуваха в повече от 25 000 избирателни секции из страната.Кубинците гласуват за нашата конституция, за Латинска Америка и Карибите, но също и за Венецуела, обяви президентът на страната Мигел Диас-Канел.Проектът на основния закон беше подложен на обсъждане в продължение на три месеца. Това доведе до 760 промени преди парламентът да даде зелена светлина през декември. Текстът признава правото на частна собственост, ролята на пазарите и важността на чуждестранните инвестиции. Въвежда се премиерски пост и се намалява управлението на президента, до момента безсрочно, до само два мандата.Крайната версия не включва текст, който би отворил възможността за гей браковете. Конституцията запазва комунизма като държавна идеология и еднопартийна система. Промените ще влязат в сила, ако повечето кубинци са ги подкрепили.Конституцията от 1976 г. беше одобрена от почти 98% от избирателите. Тя е изменена през 1992 и 2002 г.", "date": "2019.02.25", "title": "Кубинците подкрепят новата конституция "}
{"url": "https://news.bg/society/prekasvaniya-na-toka-se-ochakvat-v-19-rayona-na-sofiya-i-oblastta.html", "text": "Прекъсвания на тока се очакват в 19 района на София и областта до 1 март заради планови ремонти, съобщи БНТ, позовавайки се на ЧЕЗ.Припомняме, че рехабилитацията на мрежата започна миналата седмица. Това предизвика недоволството на много потребители.От КЕВР съобщават, че ЕРП-тата са заплашени от глоба до 1 млн. лв., ако предварително не уведомят абонатите си при спиране на тока или ако подават електричество извън стандартите. ", "date": "2019.02.25", "title": "Прекъсвания на тока се очакват в 19 района на София и областта"}
{"url": "https://news.bg/disasters/samoletat-s-koyto-zagina-emiliano-sala-ne-bil-litsenziran-za-targovski-poleti.html", "text": "Британските разследващи на авиационни произшествия обявиха, че самолетът, който превозваше футболиста Емилиано Сала, не е бил лицензиран за търговска употреба от властите, съобщава \"Асошиейтед прес\".Първоначалният доклад на британската служба за разследване на авиационни катастрофи посочва, че разследващите все още не са определили дали може да се класифицира като частен полет, ако разходите са били споделени, така че правилата за търговските полети не са приложими.Едномоторният самолет, регистриран в САЩ, катастрофира в Ламанша по време на полет през миналия месец от френския град Нант до Уелс, където Сала се готвеше да започне нова кариера във ФК \"Кардиф\", който е част от Висшата лига на Англия.Тялото на Сала беше открито при останките на морското дъно две седмици след катастрофата, но другият човек на борда - пилотът - все още се води изчезнал.Британската служба за разследване на авиационни катастрофи изтъкна, че се \"смята, че лицензът и бордовият дневник на пилота са изгубени със самолета, така че рейтингите за лицензите му и тяхната валидност, както и степента на скорошното му летене все още не са определени\".", "date": "2019.02.25", "title": "Самолетът, с който загина Емилиано Сала, не бил лицензиран за търговски полети"}
{"url": "https://news.bg/world/uchiteli-vav-frantsiya-s-osoben-protest-pishat-otlichni-otsenki-na-vsichki-uchenitsi.html", "text": "Учителите в Париж и Западна Франция започнаха да пишат отлични оценки на всички ученици на тестове и изпитвания като форма на протест срещу промени в средното образование (бакалауреат).Бакалауреатът, който учениците вземат през последната година от средното си образование, е базиран на структура, създадена още при Наполеон през 1808 г. Президентът на Франция Еманюел Макрон иска да направи промени в образователната система, което е ключова част от пробизнес проекта му за модернизиране на френската икономика, пише \"Гардиън\".От следващата година учениците ще започнат да се подготвят за изпитите по нова система. Броят на тестовете през бакалауреата ще бъде намален и приспособен с нови специалности, които ще водят учениците към конкретни университетски степени.Опит на предишното дясно правителство да въведе подобни промени беше спрян с улични протести, но Макрон е решен да въведе промените, въпреки че ученици организират протести и блокират училища.Някои учители алармират, че промените могат да задълбочат неравенството в образователната система, където социалният произход оказва огромно влияние върху шанса за успех на учениците.Учител в Lycée Sophie Germain в Париж коментира пред радио \"Франс интер\", че ръководителите на училищата и образователните институции разчитат на йерархия от класове.С това протестно действие ние можем да блокираме административната система, предупреждават недоволните учители.В Западния град Нант някои учители също пишат отлични оценки на всички ученици.Правителството отбелязва, че тези учители, които са против промените, са малцинство. Най-големият съюз на директорите на средните училища одобрява планираната система.Елисейският дворец публикува списък с промените на Макрон в образователната система.Френският лидер твърди, че бакалауреатът не подготвя адекватно децата за университетско образование и съвременния пазар на труда.Правителството също въвежда система с повече изисквания при кандидатстване за постъпване в университет, което принуди студентите да блокират сгради през миналата година.АФП отбелязва, че 60% от студентите не успяват да се дипломират след тригодишно обучение.Според предложената реформа броят на тестовете в училище се редуцират до пет. Включва се нов 30 минутен устен изпит. Промените имат за цел да насочат учениците към конкретни специалности по-рано.", "date": "2019.02.25", "title": "Учители във Франция с особен протест - пишат отлични оценки на всички ученици "}
{"url": "https://news.bg/regions/otkriha-nov-sluchay-na-afrikanska-chuma-v-dobrichko.html", "text": "Българската агенция по безопасност на храните (БАБХ) констатира нов случай на Африканска чума при дива свиня в община Тервел, област Добрич. Това е вторият случай на заболяването у нас за 2019 година.Сигналът за умряло диво прасе в община Тервел, е получен на 22 февруари в Областната дирекция по безопасност на храните - Добрич. Той е подаден от директора на Ловно стопанство - Тервел.От БАБХ са започнали прилагане на мерки с цел контрол и ликвидиране на заболяването. От агенцията ще извършват постоянни клинични прегледи за Африканска чума при домашни свине и ще вземат проби от всички умрели или показващи клинични признаци диви и домашни свине.Създадени са инфектирана и буферна зони, които обхващат територии от областите Добрич и Силистра. В двете области ще бъдат проведени заседания на областните и общинските епизоотични комисии заедно с областните дирекции по безопасност на храните, кметовете на общините, представители на горските стопанства и ловните организации.Целта им е запознаване с актуалната епизоотична обстановка и нейното проследяване, мерките за контрол на болестта и създаване на организация за щателно претърсване за трупове на умрели диви свине.Ще бъдат разгледани и санкциите при нерегламентирано отглеждане на свине в стопанства тип \"заден двор\".От БАБХ напомнят, че прасетата от този тип трябва да се отглеждат затворени и при засилена биосигурност, и да нямат контакт с диви прасета.Ключови за пренасяне на заразата от дивите към домашните свине са неспазването на правилата за биосигурност при ловуване, както и ниската биосигурност при отглеждане на свине в домашни условия. Затова те съветват да бъде проявена висока отговорност и спазване на всички ветеринарномедицински изисквания при отглеждане на свине както в животновъдните обекти, така и при ловуване.Припомняме, че на 10 февруари е констатиран ", "date": "2019.02.25", "title": "Откриха нов случай на африканска чума в Добричко"}
{"url": "https://news.bg/world/kashnar-mirniyat-plan-na-tramp-promenya-granitsite-na-izrael.html", "text": "Джаред Къшнър, съветникът на президента на САЩ Доналд Тръмп, коментира пред Sky News Arabia, че мирният план на администрацията ще отговори на всички основни въпроси в израелско-палестинския конфликт, включително и за границата, пише вестник \"Аарец\".Къшнър, който също е зет на американския лидер отбеляза, че Белият дом би искал да види обединено палестинско правителство, а не както е сегашната ситуация - правителство в Газа и правителство на Западния бряг.\"Искаме да видим палестинците под едно управление, което ще им позволи да живеят достойно\", отбеляза американският съветник и добави, че \"ние се опитваме да излезем с реалистични решения, които отговарят на 2019 г.\".Един от основните принципи на плана, според него, е свобода, свобода на възможности и вероизповедание. Той добави, че целта е да се премахнат границите каквито са днес, за да се \"гарантира свободното движение на хора и стоки\".Според него икономическата част от плана ще помогне не само на израелците и палестинците, но и на целия регион, включително на Йордания, Египет и Ливан. Къшнър каза още, че се подчертават икономическите и политическите аспекти, ще подобри възможностите, особено за палестинската икономика, която е блокирана заради липса на мирно споразумение.Къшнър също атакува Иран и обяви, че Ислямската република е най-големият източник на нестабилност в региона. По думите му Техеран подкрепя регионалния тероризъм с цел дестабилизиране на региона.", "date": "2019.02.25", "title": "Къшнър: Мирният план на Тръмп променя границите на Израел "}
{"url": "https://news.bg/int-politics/shest-godini-zatvor-za-bivsh-kmet-na-rim-za-koruptsiya.html", "text": "Бивш кмет на Рим беше осъден на шест години затвор за участието му в проникването на организираната престъпност в италианската столица, като незабавно се зарече да обжалва присъдата, съобщава \"Франс прес\".\"Аз съм невинен, винаги съм го казвал и ще го повторя пред апелативните съдии\", коментира Джани Алемано, който е бил кмет на Рим в периода между 2008 и 2013 г., който беше осъден за корупция.Той и неговите адвокати ще обжалват, веднага щом прочетат решението на съда, уточни Алемано пред журналисти.В скандала, в който беше замесена мафията, и който избухна през 2015 г., разследващите разкриха огромна мрежа на търговия с влияние, включваща престъпници, бизнесмени и политици. Като цяло прокурорите повдигнаха обвинения срещу 46 души.Те обвиниха Алемано, че е получил повече от 200 000 евро от различни източници в замяна на назначаването на ключова фигура в скандала на висш пост.Прокурорите заявиха, че той също така е насочвал средства на общината към кооперация, управлявана от друга фигура в корупционната мрежа.Ръководител на мрежата е бил Масимо Карминати, бивш крайнодесен активист, вече осъден за членство в престъпна банда в столицата през 1980-те години.Според обвинителния акт дясна ръка му е бил Салваторе Бузи, шеф на кооперация, работеща за общината на Рим. Бузи е служил като посредник между политическия свят и престъпната мрежа, управлявана от Карминати.През септември 2018 г. двамата мъже бяха осъдени в отделен процес. Карминати беше осъден на 14 и половина години затвор, а Бузи на 18 години и четири месеца.", "date": "2019.02.25", "title": "Шест години затвор за бивш кмет на Рим за корупция"}
{"url": "https://news.bg/world/sasht-nalagat-novi-sanktsii-na-venetsuela-1.html", "text": "САЩ ще наложат нови санкции на Венецуела, предаде АП.  Целта е да се замразят активи на президента Николас Мадуро и приближени до него.Така ще се окаже допълнителен натиск върху властта в Каракас.Американският вицепрезидент Майк Пенс се срещна с лидерите от Групата от Лима в Колумбия, за да търси подкрепа за решението на САЩ.Той отново подчерта подкрепата си за временния президент Хуан Гуайдо.\"100% сме с вас\", е казал Пенс на Гуайдо.Също така, САЩ са готови да изпратят допълнителна хуманитарна помощ на стойност 56 млн. долара.между Николас Мадуро и президента на САЩ, Доналд Тръмп ще помогне за разрешаване на политическата криза в Боливарска република, коментира венецуелският външен министър Хорхе Ареаса в интервю за \"Демокрация сега\". Кризата във Венецуела ескалира след като Хуан  за действащ президент на страната. Съединените щати го признаха за временен държавен глава, към тях се присъединиха страни от групата Лима (с изключение на Мексико). Организацията на американските държави и редица европейски страни. Мадуро нарече ситуацията опит за преврат и обяви скъсване на дипломатическите отношения със САЩ.Русия, Беларус, Боливия, Иран, Китай, Куба, Никарагуа, Ел Салвадор, Сирия и Турция изразяват своята подкрепа., настоя генералният секретар на ООН Антониу Гутериш.  и неговите най-близки помощници.Ситуацията ескалира в петък, след като  при протести срещу затварянето на границите.До размириците се стигна заради отказа на правителството да допусне до гладуващото население на страната хуманитарната помощ, пристигаща от Колумбия.", "date": "2019.02.25", "title": "САЩ налагат нови санкции на Венецуела "}
{"url": "https://news.bg/crime/sad-vazstanovi-rektora-ulichen-v-plagiatstvo-vav-varna.html", "text": "Районен съд възстановява Росен Василев за ректор на Техническия университет във Варна, съобщава БНР. Уволнението му е определено като незаконно и се отменя.Аргументите на съда са, че длъжността \"ректор\" е мандатна и се прекратява предсрочно по негово желание или с решение на Общото събрание.Подлежи обжалване пред Окръжния съд в двуседмичен срок, тъй като съдебният акт не е окончателен.Припомняме, преди повече от година редакцията на , която грубо нарушава Закона за развитие на академичния състав в България.Година по-късно - на , според които има преписване на чужди трудове от проф. Василев.Ректорът бе отстранен и бе постановено .Просветният министър Красимир Вълчев обяви, че от .", "date": "2019.02.25", "title": "Съд възстанови ректора уличен в плагиатство във Варна"}
{"url": "https://news.bg/world/sadyat-tramp-za-nepristoyno-seksualno-povedenie.html", "text": "Бивш служител от предизборната кампания на президента на САЩ Доналд Тръмп съди държавния глава за непристойно сексуално поведение, съобщават медии.Алва Джонсън твърди, че е била целуната от президента без нейното съгласие.Джонсън, която е била директор на звено в Алабама през 2016 г. коментира пред \"Вашингтон пост\", че Тръмп \"сграбчи ръката ми и се наклони да ме целуни по устните\". Случката се е разиграла на 24 август 2016 г. в Тампа, докато е бил кандидат за президент. Тогава Тръмп излязъл от автомобил на митинг в Тампа, Флорида.Джонсън поясни, че тя извърнала главата си и нежеланата целувка попаднала на устата й, което според нея е \"супер гадно и неуместно\".Белият дом отхвърли твърденията на Джонсън като нелепи.Съдебният иск е внесен във Флорида.", "date": "2019.02.25", "title": "Съдят Тръмп за непристойно сексуално поведение"}
{"url": "https://news.bg/world/sadat-na-oon-velikobritaniya-tryabva-da-prekrati-kontrola-si-nad-ostrovi.html", "text": "Международният съд на ООН обяви, че Великобритания незаконно е разделила Мавриций, когато е прекратила колонизацията на островите в Индийския океан и трябва да \"прекрати администрацията си над архипелага Чагос възможно най-бързо\", информира АП.Мнението на съда не е правно обвързващо, но има някаква тежест, тъй като е от топ съд на ООН и оказва натиск върху Лондон да действа.Великобритания изгони 2000 души от островите Чагос през 60-те и 70-те г. на XX век, за да може американската армия да изгради военна база. Много от тях са разселени на Острова и се борят в британски съдилища да се върнат на островите.Чагос е група от седем атола, съставящи архипелаг от над 60 отделни тропически острова в Индийския океан, намиращи се на около 500 километра южно от Малдивите. Суверенитетът на Чагос е оспорван между Великобритания и Мавриций.", "date": "2019.02.25", "title": "Съдът на ООН: Великобритания трябва да прекрати контрола си над острови"}
{"url": "https://news.bg/world/asad-se-sreshtna-s-rohani-i-ayatollah-ali-hamenei.html", "text": "Сирийският президент Башар Асад се срещна с иранския си колега Хасан Рохани и върховния духовен лидер на Иран Аятоллах Али Хаменеи.Това е първата среща между тях от началото на войната в Сирия, предаде РИА \"Новости\".Посещението на Асад е било изненадващо и необявено.Основните обсъждани теми са били двустранните отношения и резултатите от срещата в Сочи. Това са съобщили от пресслужбата на сирийския президент.Двете страни са изразили задоволство от двустранните отношения и са се договорили за сътрудничество на всякакви нива.Техеран е подчертал подкрепата си за сирийския президент и продължаващо сътрудничество до победа над тероризма.Военното участие на Иран в Сирия от Израел.", "date": "2019.02.25", "title": "Асад се срещна с Рохани и Аятоллах Али Хаменеи "}
{"url": "https://news.bg/health/chetirima-zaboleli-ot-morbili-v-blagoevgradsko.html", "text": "Последните два дни са регистрирани четири нови случая на морбили в Благоевградско по информация на местната РЗИ, съобщава НоваТВ.38-годишна жена от Разлог и две деца на 3-годишна възраст са приети в инфекциозно отделение, а четвъртият случай е на млада жена от Разлог.Към момента са намерени 335 контактни лица.Здравна инспекция в Благоевград съобщава, че продължава проверките в здравните кабинети в детските градини и училищата за имунизационния статус на децата.Извършени са епидемиологични проучвания на новорегистрираните случаи и са предприети мерки спрямо контактните лица.Продължава издирването на хора, които са контактували с болни деца.", "date": "2019.02.25", "title": "Четирима заболели от морбили в благоевградско"}
{"url": "https://news.bg/disasters/za-parvi-pat-prez-zimata-vav-velikobritaniya-temperaturi-ot-nad-20-gradusa.html", "text": "Великобритания преживява най-топлия си февруари в историята и някои от най-високите температури, регистрирани някога през зимата. Това обявиха синоптици, цитирани от британския в. \"Гардиън\".Температурите в Уелс са достигнали 20,3 градуса по Целзий тази сутрин и са се повишили до 20,6 градуса в следобедните часове. Преди това най-високата регистрирана температура през февруари е била 19,7 градуса в Лондон през 1998 г.Това е първият път, когато температурите са надвишили 20 градуса през зимата, уточниха от британската метеорологична служба. Времето рязко контрастира с началото на месеца, когато в страната бяха регистрирани температури под нулата.Водещият метеоролог на британската метеорологична служба Стив Уилингтън подчерта, че разликата е забележителна: \"През уикенда можехме да видим температури с почти 10 градуса по-високи от това, което нормално може да очакваме по това време на годината, така че със сигурност ще има усещане за пролет във въздуха в цялата страна.\"\"Северозападните части на Обединеното кралство ще са мокри и ветровити от време на време през тази седмица, но устойчивите условия ще се разпространят до всички части на страната до уикенда, носейки изобилие от слънчева светлина и необичайно меки температури, които биха могли да се конкурират с текущите рекордьори за февруари\", допълни Уилингтън.Отговаряйки на информациите на метеоролозите, депутатът от Зелената партия Керълайн Лукас коментира, че по-високите температури са тревожно обстоятелство: \"Обичам да прекарвам следобеда на слънце, както всеки друг, но е невъзможно да се отърся от усещането, че това не е правилно. След безпрецедентната глобална гореща вълна миналата година и смъртоносните температури през последния месец в Австралия, нашето базово възприятие за това кое е нормално се променя.\"\"Преживяваме климатичен колапс и вместо да предприемаме спешни действия, министрите продължават, сякаш нищо не се е променило. Правителството трябва да се събуди за тази криза, спешно да обяви извънредна ситуация в областта на климата и да въведе \"Зелен нов курс\", за да осигури зелена работа на всички, които искат такава и да трансформира нашата икономика, за да се предотврати климатична катастрофа\", настоя Керълайн Лукас.", "date": "2019.02.25", "title": "За първи път през зимата във Великобритания температури от над 20 градуса"}
{"url": "https://news.bg/crime/chetirima-bankeri-zadarzhani-za-izmama-v-stara-zagora.html", "text": "Четирима души са задържани до момента в Стара Загора по разследване за измама, ощетила десетки, предаде bTV.Те са се представяли за банкови служители, които могат да отпускат заеми или рефинансиране на вече изтеглени такива, независимо от кредитната история на клиента.Указанията им били клиентът да преведе по сметка между 300 и 1000 лева, за да получи необходимия му заем.След това обаче финансовият консултант изчезвал с парите.Пусналият обявата на измамниците е от Стара Загора. Останалите трима задържани са от София.Първите шестима потърпевши са от Стара Загора и региона. От тях групата е взела над 6000 лева.По сметката на измамниците са направени над 120 превода за повече от 50 000 лева.Разследването по случая продължава.", "date": "2019.02.25", "title": "Четирима \"банкери\" задържани за измама в Стара Загора "}
{"url": "https://news.bg/economics/goranov-pokazva-pred-poslanitsi-napredaka-na-balgariya-kam-evrozonata.html", "text": "Финансовият министър Владислав Горанов представи пред посланиците на страните от еврозоната и Дания, напредъка на България по изпълнение на мерките за присъединяване към валутно-курсовия механизъм ERM II и банковия съюз, както и икономическото развитие на страната ни, съобщава министерство на финансите.В срещата участват управителят на БНБ Димитър Радев, заместник-председателят на Комисията за финансов надзор Бойко Атанасов и заместник-министърът на финансите Маринела Петрова, която  изпълнението на мерките от Плана.България е поела ангажимент, до средата на тази година ще бъдат предприети допълнителни  и небанковия финансов сектор, за подобряване на макропруденциалната рамка и тази на несъстоятелността и за засилване на мерките за борба с изпирането на пари и модернизиране на управлението на държавните предприятия.По думите на горанов, с изпълнението на тези ангажименти правителството цели да покаже на европейските си партньори, че достигането на България до този етап от европейската си интеграция не е случайно, а е резултат от упорити и целенасочени усилия.Горанов уверява участниците в срещата, че българското правителство ще продължи да работи за финансовата и макроикономическата стабилност на страната. Правителството ще следва и мисията си за поддържане на устойчиви и прозрачни публични финанси, и за създаване на условия за икономически растеж.", "date": "2019.02.25", "title": "Горанов показва пред посланици напредъка на България към еврозоната"}
{"url": "https://news.bg/world/haradinay-kosovo-nyama-nuzhda-sarbiya-da-go-priznava-sreshtu-teritorii.html", "text": "Косово няма нужда Сърбия да го признава. Косово няма да предаде свои територии срещу признание от Сърбия. Това заяви косовският премиер Рамуш Харадинай, предаде Gazeta Express.Харадинай, който присъства на възпоменателна церемония на косовския герой Енвер Хадри, заяви, че диалогът за нормализиране на отношенията между Косово и Сърбия е изкривен от някои кръгове в Косово и Брюксел - Те превръщат диалога в размяна на територии.Министър-председателят заяви също, че решението на правителството му през ноември миналата година да въведе 100-процентен данък върху сръбските стоки предотвратява разделянето на Косово.Преди дни стана ясно, че САЩ и Европейският съюз  размяна на територии между Сърбия и Косово.Очаква се Белград и Прищина да се подпишат под споразумение във Вашингтон на 12 юни, което ще влезе в сила 6 месеца по-късно.Новите драстични мита и създаването на косовска армия  отношенията с Белград.", "date": "2019.02.25", "title": "Харадинай: Косово няма нужда Сърбия да го признава срещу територии"}
{"url": "https://news.bg/crime/obviniha-shofyora-na-reysa-s-chuvali-ekstazi.html", "text": "Окръжната прокуратура в Хасково повдигна обвинение на турския гражданин, управлявал пътническия рейс, в който бяха .Държавното обвинение освен това поиска същият да бъде задържан за постоянно.43-годишният турчин с инициали М. Е. е привлечен като обвиняем за това, че на 21 февруари се е опитал да прекара голямото количество наркотични вещества през пропускателния пункт \"Капитан Андреево\".Той превозвал пътници от Румъния към Турция през България, когато бил избран за щателна проверка от митничарите. Тогава служителите на ГКПП-то открили в автобуса тайник, в който имало 18 пакета, пълни с разноцветни хапчета.Припомняме, откритите наркотици възлизат на обща сума от 1 250 120 лева.В хода на следствените действия е установено, че обвиняемият М.Е., който бил един от водачите на автобуса, приел пратката на територията на страната ни.", "date": "2019.02.25", "title": "Обвиниха шофьора на рейса с чували екстази"}
{"url": "https://news.bg/int-politics/referendum-v-okinava-othvarli-premestvaneto-na-voennata-baza-na-sasht.html", "text": "Жителите на югозападния японски остров Окинава отхвърлиха плана за преместване на американската военна база, за което беше организиран референдум, нанасяйки удар на споразумението за сигурност между Япония и САЩ, което е блокирано от години, съобщава \"Асошиейтед прес\".Резултатите от гласуването в неделя показаха, че 72 процента се противопоставят на плана за изграждане на военновъздушна база за морски пехотинци на сметище в крайбрежния град Хеноко. Подкрепата за плана за преместване възлиза на 19 процента.Референдумът не е правно обвързващ, но подчертава настроенията на жителите на Окинава относно плана за преместване.Хеноко трябва да замени базата във Футенма, която се намира в по-населен район и е критикувана като шумна и опасна.Губернаторът на Окинава Дени Тамаки подчерта, че резултатите трябва да бъдат зачетени.Японският премиер Шиндзо Абе повтори становището на правителството, че планът, свързан с Хеноко, няма да бъде променен.", "date": "2019.02.25", "title": "Референдум в Окинава отхвърли преместването на военната база на САЩ"}
{"url": "https://news.bg/world/es-se-obyavi-protiv-voenna-interventsiya-vav-venetsuela.html", "text": "Европейският съюз призовава държавите да се въздържат от военна интервенция във Венецуела, обяви говорителят на шефа за външната политика на Общността Федерика Могерини, цитиран от АФП.\"Трябва да се въздържаме от военна интервенция\", каза Мая Кочиянчич пред журналисти.По-късно днес лидерът на опозицията във Венецуела Хуан Гуайдо ще води преговори с регионалните държави от Групата от Лима. Те ще обсъдят мерки за свалянето на президента Николас Мадуро.По-рано днес ", "date": "2019.02.25", "title": "ЕС се обяви против военна интервенция във Венецуела"}
{"url": "https://news.bg/int-politics/es-podkrepya-finansovo-palestintsite.html", "text": "Европейският съюз ще продължи да предоставя финансова помощ на палестинците.Това бе съобщено на пресконференция в Шарм ел-Шейх след срещата на върха на Лигата на арабските държави и председателя на Европейската комисия Жан-Клод Юнкер, съобщава ТАСС.\"Ще продължим да предоставяме финансова подкрепа на палестинците\", коментира ЕС.В началото на 2018 г. САЩ обявиха значително намаляване на финансовата помощ за Палестина заради нежеланието да преговаря с Израел, като отпусна само една пета от годишните си вноски в бюджета на Агенцията на ООН за подпомагане на палестинските бежанци в Близкия Изток (UNRWA), която възлиза на 60 милиона долара срещу 350 милиона, една година по-рано.САЩ съставляват около половината от всички средства на организацията.През август администрацията на САЩ реши да спре напълно финансирането на UNRWA, което постави тази структура в трудно финансово положение.В резултат на това много програми за палестински помощи бяха застрашени от закриване.Агенцията бе принудена да стартира глобална кампания за събиране на средства, част от които бяха възстановени с подкрепата на редица държави, предимно арабски.В резултат на това до края на 2018 г. недостигът на средства е намален от 464 милиона долара на 21 милиона долара.Генералният комисар на UNRWA Пиер Кренбюл призова световната общност да отпусне 1,2 милиарда долара за хуманитарните нужди на Палестина през 2019 г.Това ще запази предишното ниво на подкрепа за 5,4 милиона палестински бежанци на Западния бряг, включително в Източен Йерусалим, Йордания, Ливан и Сирия.", "date": "2019.02.25", "title": "ЕС подкрепя финансово палестинците"}
{"url": "https://news.bg/world/proizraelska-grupa-v-sasht-osadi-pakta-na-netanyahu-s-ekstremisti.html", "text": "Решението на премиера на Израел Бенямин  с партия на ултранационалистически екстремисти предизвика остра критика от влиятелна произраелска организация в САЩ, което се случва изключително рядко.Американско-израелският комитет по обществени въпроси (AIPAC), който решително подкрепя израелския лидер по време на 13-годишното му управление, нарече партия \"Мощен Израел\" \"расистка и заслужаваща порицание\", пише \"Гардиън\".Комитетът, който приема Нетаняху като звезда на конференциите си, се присъедини към еврейски и ционистки организации по света, които са шокирани от споразумението с крайнодясната партия.През миналата седмица стана ясно, че управляващата партия \"Ликуд\" е сключила съюз с \"Еврейски дом\" и \"Мощен Израел\", за да има по-голям шанс за формиране на правителство на мнозинството след изборите на 9 април.Според комитета крайнодясната партия не отразява основните ценности, на които е основана израелската държава. Допълва се, че израелската избирателна комисия ще реши дали партията може да участва на изборите.Бивш представител на комитета отбеляза, че много рядко коментират вътрешната политика на Израел.", "date": "2019.02.25", "title": "Произраелска група в САЩ осъди пакта на Нетаняху с екстремисти"}
{"url": "https://news.bg/int-politics/turtsiya-skastri-kitay-zaradi-uygurite.html", "text": "Турция възобнови необичайната си критика във връзка с отношението на Китай към своето мюсюлманско малцинство, като турският външен министър Мевлют Чавушоглу призова страната да прави разлика \"между терористи и невинни хора\", съобщава \"Асошиейтед прес\".В изказване по време на заседание на Съвета на ООН за правата на човека, Чавушоглу изтъкнал, че Турция признава \"правото на Китай да се бори с тероризма\", но призова страната да зачита свободата на религията и да защитава културната идентичност на уйгурите и на другите мюсюлмани.Турция, която споделя културни и религиозни връзки с уйгурите, е единствената мюсюлманска държава, която критикува Пекин заради масовите репресии срещу религията и малцинствените езици. Турският външен министър нарече отношението на Китай към уйгурите \"голяма причина за срам за човечеството\".В изказването си Чавушоглу също така разкритикувал Израел, посочвайки, че нарушенията на човешките права срещу палестинците \"достигнаха тревожно равнище\".", "date": "2019.02.25", "title": "Турция скастри Китай заради уйгурите"}
{"url": "https://news.bg/politics/podpisvame-kandidaturata-za-domakinstvo-na-mondial-2030-do-kraya-na-godinata.html", "text": "\"До края на годината ще предложим на правителствата на България, Сърбия, Гърция и Румъния да официализират общата ни кандидатура за домакинство на Европейското първенство по футбол през 2028 година или Световното първенство по футбол през 2030\".Това заяви спортният министър Красен Кралев след срещата си със своите колеги от трите балкански държави в Национална футболна база Бояна в София.По думите му има изграден инициативен комитет за подготовка на кандидатурата, но все още е рано да се говори за конкретни градове и стадиони. Това най-вероятно ще се обсъжда на следващата среща в Солун, която ще се проведе на 12 април.Кралев отбеляза, че след подписването на меморандума всяка страна ще има възможност да представи конкретен план какви стадиони и какъв капацитет ще бъдат изградени.Той подчерта, че Румъния ще бъде домакин на европейското първенство през 2020 г. , което според Кралев ще даде сериозна база и увереност за кандидатурата.\"Този опит на Румъния ще бъде безценен за нас\", увери министърът на спорта.Министърът припомни, че още на предишната среща в Белград четирите страни са посочили, че имат волята да защитават интересите на Балканите не само в областта на спорта, но и в областта на политиката и икономиката.", "date": "2019.02.25", "title": "Подписваме кандидатурата за домакинство на Мондиал 2030 до края на годината"}
{"url": "https://news.bg/politics/voevodite-sa-protiv-palzyashtya-po-osta-pes-enp-rozov-fashizam.html", "text": "Патриотите от ВМРО искат промяна в посоката на развитие на ЕС. Според тях устоите на Европа са силно застрашени от категоричната липса на лидерство, лошия модел за интеграция на мигрантските маси и \"отявления розов фашизъм, който пълзи все по-упорито по оста ПЕС-ЕНП\". Дошло време преломно и евровойводите щели да се борят за нов модел на управление на политиките на съюза.В прессъобщение зам.-председателите на ВМРО Ангел Джамбазки и Искрен Веселинов, както и министъра на околната среда и водите Нено Димов пишат, че \"другата Европа е възможна\". Те предлагат конкретни ценности, около които трябва да протече дебатът за предстоящия евровот.Просветен патриотизъм\"Изповядваме идеите на просветения патриотизъм. Това е обединителна и човеколюбива идея. Възрожденският, европейски, патриотизъм е бъдещето на България.\"Европа на отечествата\"Европа може да бъде силна, когато е Европа на нациите. Само така тя все по-малко ще зависи от Изток или от Запад, а ще разчита на собствените си сили. Защото ще се осланя не на утопичен либерален проект, а на националните си истории и традиции. Европа трябва да се възползва от най-силното, което има - това, че е сбор от дълбоки, хилядолетни национални корени.\"Християнска, солидарна, разумна Европа\"Европа е носител на християнските ценности. Те са в основата на нашата цивилизация, с която трябва да се гордеем. Цивилизация на разума, християнската солидарност и религиозната търпимост, където няма място за социални утопии, религиозен фундаментализъм и каквито и да било политически крайности.\"Силна България в Европа\"Принадлежността на страната ни към Европейския съюз и НАТО е ценност не само по себе си. Трябва да гледаме на тези съюзи като на цивилизационни, като на средство да отстояваме своята национална идентичност и да постигаме националните си интереси. Ние сме преден пост на модерния, правовия свят. В него няма място за страни избрали друг цивилизационен модел, като ислямистка Турция например.България трябва да поведе Балканите към една нова Европа. България и Македония имат не само общо минало, но и общо бъдеще.\"Защита на малките срещу егоизма на големите\"Европа трябва да покаже един стандарт в западната и източната си част - еднакво заплащане за еднакъв труд, еднакво качество на храните, еднакво отношение към всички без протекции за големите. Ние ще се противопоставим на западния колониален неолиберализъм към страните от Централна и Източна Европа, чието най-грозно лице е демографското ограбване на Изтока.\"Консерватизъм\"Консервативната вълна не е антиевропейска, тя е лекарството за Европа. Либералната утопия с претенциите си за глобално господство разрушава основни клетки на обществото, посяга на вечни ценности. Претенциите за трети, четвърти и прочие полове, еднополовите бракове са само върхът на айсберга. Под атака са националните държава, християнската ни вяра и семейството като институция. Ние знаем каква е алтернативата за България и алтернативата за Европа - това е патриотизмът.\"България за българите, Европа за европейците\"Трябва да сложи ясна и непреодолима граница за хора и държави, които не спазват европейските ценности. Толерантността към нетолерантните е подчинение. Трябва да спрем безконтролната миграция, трябва да защитим страните си.\"Джамбазки, Веселинов и Димов пишат още, че в навечерието на евроизборите, които ще решат посоката на европейския проект за десетилетия напред, тези принципи трябва да са в основата на дебата. Не трябвало да се тиражират скандали и изкуствено противопоставяне, които имали за цел да скрият \"очевидния факт, че посланията на социалистите (ПЕС) и народните партии (ЕНП) са идентични\".ЕНП и ПЕС десетилетия налагали политиките на глобалния либерализъм, цензурата на политическата коректност и лицемерието на мултикултурализма. Сега заедно управлявали и Комисията. Те носели отговорността за мигрантската криза, бума на ислямския радикализъм, който окървавил Европа, за ерозията на традиционните ценности и упадъка на европейската идея. Затова имало нужда от истинска алтернатива и такава трябвало да бъде създадена чрез единение на патриотичните и консервативни сили, обединени на основата на споделени ценности.Воеводите завършват: \"Трябва да чуем гласа на народите си, а не на чиновниците, трябва да реформираме Съюза, трябва да спрем разпространението на либералния фашизъм, трябва да спрем своеобразната война в Европа! Другата Европа е възможна!\"", "date": "2019.02.25", "title": "Воеводите са против пълзящя по оста ПЕС-ЕНП розов фашизъм"}
{"url": "https://news.bg/crime/dva-chifta-roga-ot-elen-i-gligan-v-bagazhnika-zaloviha-inspektori-ot-strazhitsa.html", "text": "Четири броя рога от благороден елен са открили горски инспектори при проверка на лек автомобил по пътя между Камен и Николаево, община Стражица. Освен трофеите от животно, което е забранено за отстрел като защитен вид, в багажника на колата инспекторите и полицаите от Стражица са се натъкнали и на диво прасе.Водачът на автомобила не е представил разрешително и билет за лов. Не е намерено ловно оръжие. На лицето е съставен акт за нарушение на Закона за лова и опазване на дивеча. Задържани са лекият автомобил, рогата и дивото прасе.Общо 148 проверки за спазване разпоредбите на Закона за горите, лова и опазване на дивеча са извършени от Регионална дирекция по горите - Велико Търново. Проверени са обекти за добив, складиране, преработка и търговия с дървесина, превозни средства, ловци и други физически лица.В землището на село Стоките, община Севлиево е извършена проверка в имот, частна горска територия, за който няма издадено позволително за сеч през 2019 година. Установено е, че незаконно са отсечени 66 дървета от черен бор. Дървесината с обем над 50 плътни куб. м е задържана. И по този случай е образувано досъдебно производство.", "date": "2019.02.25", "title": "Два чифта рога от елен и глиган в багажника заловиха инспектори от Стражица"}
{"url": "https://news.bg/int-politics/izsledvane-ima-vrazka-mezhdu-skeptitsizma-kam-vaksinite-i-populizma.html", "text": "Скептицизмът относно употребата на ваксини за деца се е увеличил в цяла Европа в съответствие с вота за популисти. Това показва проучване, което предполага, че служителите в общественото здравеопазване трябва да проследят популистките партии в проучвания на общественото мнение като сигнал за недоверие към ваксините, съобщава \"Гардиън\".Големият скок в броя на случаите на морбили и смъртните случаи се пренасят в страни, в които популистките партии набират сила - по-специално Гърция, Италия и Франция.Случаите на морбили са най-високи в Европа за последните 20 години, тъй като движението на антиваксърите нараства., свързан с общественото здраве коментира, че съществува основна връзка между политиката и недоверието към ваксините.\"Научният популизъм вероятно е воден от подобни чувства както политическия популизъм - т.е. дълбоко недоверие към елити и експерти от лишените от права и маргинализирани части от населението\", пише авторът Джонатан Кенеди от Лондонския университет \"Куин Мери\".Тъй като липсват мониторингови проучвания за отношението към ваксините, изследователите твърдят, че действията на популистките партии може да бъдат използвани за предупреждение на органите на общественото здравеопазване за повишаване нивата на скептицизма.\"Подкрепата за популистки партии може да се използва като индикатор за колебания във ваксините, поне в западноевропейския контекст, като увеличаването на подкрепата е сигнал за работещите за обществено здраве да бъдат бдителни\", се казва в доклада.Разследването на \"Гардиън\" през декември показва нарастваща загриженост относно влиянието на популизма върху общественото доверие във ваксините, което показва, че случаите на морбили в Европа са с 20-годишен връх, с 60 000 случая и 72 смъртни случая.Подозренията и реториката на антиваксърите се подкрепят от някои политици популисти, например в Италия, където миналата година парламентът прие закон за прекратяване на задължителните ваксини за деца в държавните училища.Скоро след това законът бе отменен поради \"извънредната ситуация\", причинена от растящите случаи на морбили.Проучването очертава констатациите от Проект за доверие във ваксините, проведен за Европейската комисия, с гласове за популистки партии в 14 западноевропейски страни. Той открива силна връзка между гласовете за популистки партии и съмненията, че ваксините действат.\"Колкото по-голямо е нивото на популистките гласове в една страна, толкова по-голям е делът на населението, което смята, че ваксините не са ефективни\", се казва в доклада.Установена и корелация между гласуването за популисти и убеждението, че ваксинацията не е важна. В Обединеното кралство и Дания има по-голям дял от хора, които гласуват за популистки партии (Ukip, BNP и датската народна партия) в сравнение с тези, които имат съмнения относно ваксините в сравнение с други страни.Проучването се фокусира върху резултатите от изборите за Европейски парламент през 2014 г., но също така разглежда резултатите от предишните национални парламентарни избори във всяка страна и установява, че връзката между гласуването за популистки партии и недоверието към ваксините е още по-ясна.\"Говорим за популизъм и какво се случва в политиката\", обяснява Кенеди, цитирайки Брекзит и трудностите в Гърция, \"но когато погледнете какво стои зад възхода на популизма, широка тенденция на липса на доверие в елитите и експертите. Това влияе върху академичната общност и общественото здраве и въпроси като изменението на климата и скептицизма към ваксините.\"Проучването групира заедно популистките партии отдясно и вляво от политическия спектър и тяхното послание, което, когато става въпрос за ваксини, се превръща в анти-наука, анти-обществени здравни институции и анти-фармацевтично послание.В САЩ, президентът Доналд Тръмп е подкрепил антиваксъри и дискредитираната теория, че ваксината срещу морбили, паротит и рубеола (MMR) може да предизвика аутизъм и да покани автора на хипотезата, Андрю Уейкфийлд, на своето встъпване в длъжност.\"Гърция има най-високото ниво на морбили на глава от населението в Западна Европа. Има дълга история защо гърците не вярват на държавата\", коментира Кенеди.\"Проблемът е, че трябва да имаме някакво основно доверие в експертите, за да оцелеем като човешко общество\", допълва той. За предотвратяване на огнища на морбили е необходимо да се ваксинират 95% от децата. \"Ние се нуждаем от държавата, за да защитим онези, които не могат да бъдат ваксинирани поради нарушена имунна система\".\"СЗО говори за ваксини, предотвратяващи 2 до 3 милиона смъртни случая всяка година. Много ясно е, че те имат полза за човешкото общество.\"", "date": "2019.02.25", "title": "Изследване: Има връзка между скептицизма към ваксините и популизма"}
{"url": "https://news.bg/world/prezidentat-na-egipet-evropa-ne-mozhe-da-ni-uchi-na-choveshki-prava.html", "text": "Президентът на Египет Абдел Фатах ал Сиси се защити от международната критика, че страната нарушава правата на човека и призова Европа да не поучава арабския свят, информира АП.След първата среща на върха ЕС-Арабската лига Сиси заяви: \"Няма да ни учите на хуманност\".Той отбеляза пред журналисти в курорта Шарм ел Шейх на Червено море, че европейците \"си имате ваши правила на етика и ценности. Ние ги уважаваме. Вие трябва да уважавате нашите\".По думите му Европа просперира, докато много арабски държави просто се опитват да предотвратят конфликти.Сиси беше аплодиран от местните медии след коментара си.Лидерите на ЕС се въздържаха от публична критика по адрес на Египет, въпреки че в северноафриканската страна се отчита безпрецедентно преследване на дисиденти и ", "date": "2019.02.25", "title": "Президентът на Египет: Европа не може да ни учи на човешки права"}
{"url": "https://news.bg/crime/spetsprokuraturata-i-gdbop-zaloviha-grupa-za-trafik-na-migranti.html", "text": "Спецпрокуратурата и ГДБОП заловиха група за трафик на мигранти от Турция, съобщиха от държавното обвинение. Прокуратурата вече е повдигнала обвинения на четири лица за участие в организирана престъпна група за трафик на мигранти през страната от Турция към Сърбия. Обвиняемите са задържани вчера в София при операция на ГДБОП и Специализираната прокуратура.Групата е действала епизодично от февруари 2015 г. Нейн ръководител е афганистанец, законно пребиваващ в страната, на когото е било отказано убежище на чужденец.По време на операцията той е задържан задържан в център за мигранти в столицата, където е живеел. Всички участници в групата са българи.Групата организирала превеждането на мигранти от Турция през \"зелена\" граница, транспортирането им с различни автомобили през страната и прекарването им през българо-сръбската граница.Уточняват се размера на печалбите от престъпната дейност. Събрани са множество доказателства за дейността на групата, в т.ч. събрани със СРС. Те се подкрепят и от показанията на голям брой свидетели.Специализираната прокуратура е внесла в съда искане за постоянен арест на двама от обвинените, както и ръководителя на групата.На двама от участниците са наложени парични гаранции.", "date": "2019.02.25", "title": "Спецпрокуратурата и ГДБОП заловиха група за трафик на мигранти"}
{"url": "https://news.bg/int-politics/es-pritesnen-osnovaniyat-na-pravila-svetoven-red-e-zastrashen.html", "text": "Глобалният ред, основан на правила, е \"очевидно застрашен\". Това предупреди председателят на Европейския съвет Доналд Туск, цитиран от \"Ройтерс\".\"Постигнахме съгласие тук, в Шарм ел Шейх, че и двете страни ще работят заедно, за да го защитят\", изтъкна той по време на срещата на върха на Европейския съюз и Арабската лига в египетския курорт.\"Многостранните решения остават най-добрият начин за справяне със заплахите за международния мир и сигурност. Това е вярно, когато говорим за ситуацията в Сирия, Либия, Йемен или близкоизточния мирен процес\", допълни Туск.", "date": "2019.02.25", "title": "ЕС притеснен: Основаният на правила световен ред е застрашен"}
{"url": "https://news.bg/politics/iskame-zhelyaznata-tsarkva-v-spisaka-na-svetovnoto-nasledstvo-na-yunesko.html", "text": "България и Турция заедно да предложат Желязната църква \"Свети Стефан\" в Истанбул да бъде вписана в Списъка на световното наследство на ЮНЕСКО, защото тя е уникален паметник на културата.Това е предложил председателят на парламентарната Комисия по културата и медиите Вежди Рашидов на срещата си в Анкара с турския си колега Емруллах Ишлер, председател на Комисията по националното образование, културата, младежта и спорта на Великото национално събрание на Турция.Емруллах Ишлер е споделил, че реставрацията на Желязната църква е отличен пример за стремежа на двете страни да покажат в пълния му блясък за поколения напред един храм, в който е въплътен талант и вдъхновение.Припомняме, че преди година завърши продължилата 6 години реставрация на историческата българска църква \"Свети Стефан\" в Истанбул. На официалното откриване на паметното за българите място присъствахаБойко Борисов и Реджеп Таип Ердоган, а тържественият молебен бе отслужен от вселенския патриарх Вертоломей. \"Желязната църква\" почти няма аналог в света и е единствената православна църква, направена от готови железни елементи. Тя е дело на българската екзархия.Вежди Рашидов и Емруллах Ишлер са се договорили двете парламентарни комисии да проведат съвместно заседание в удобно и за двете страни време. За Турция представлява интерес и сътрудничеството с Регионалния център за опазване на нематериалното културно наследство на ЮНЕСКО, който функционира в София.Двамата парламентаристи са се обединили около необходимостта от задълбочаване на сътрудничеството между двете парламентарни комисии. Турция и България оценяват високо усилията на двете страни за опазване на културното наследство, а идеята за съвместни предложения за записване в т.н. Индикативна листа на ЮНЕСКО може да бъде разширена в бъдеще.Вежди Рашидов получи в Анкара и висока оценка за усилията си още като министър на културата да подпише двустранно споразумение за предотвратяване на нелегалния трафик на културни ценности. Документът има устойчиво значение в тази област, е мнението на експертите.", "date": "2019.02.25", "title": "Искаме Желязната църква в Списъка на световното наследство на ЮНЕСКО"}
{"url": "https://news.bg/world/liderite-na-es-i-arabskata-liga-si-obeshtaha-nova-era-na-satrudnichestvo.html", "text": "Лидерите на Европейския съюз и Арабската лига обещаха да задълбочат сътрудничеството, информира ДПА.ЕС и арабските държави проведоха първата среща на върха в Египет, която приключи днес.В официалното комюнике те отбелязват, че са решени да започнат \"нова ера\" на сътрудничество в различни области.Двата блока се съгласиха да провеждат редовни срещи, като следващата е планирана в Брюксел през 2022 г., обяви президентът на Египет Абдел Фатах ал Сиси.Срещата се проведе в курортния град Шарм ел Шейх на Червено море на фона на кризите в арабските държави, свързани с икономиката и сигурността, и антимигрантските настроения в Европа.Сиси похвали форума, въпреки че призна за разногласия по някои въпроси.Естествено е за нас да имаме различни точки по някои въпроси, каза той.Миграцията, нестабилността в арабския регион, сигурността и търговията бяха сред основните теми на събитието.Канцлерът на Германия Ангела Меркел призова арабските лидери да подкрепят \"процес на политическа промяна\" в Сирия, за да се върнат 6 милиона души в родната си страна. По думите й европейските и арабските лидери трябва да инициират процес за създаване на нова конституция и да започнат консултации за политическото бъдеще на Сирия.\"Това е особено важно, за да може всички сирийци да се върнат в Сирия\", подчерта Меркел.Канцлерът също потвърди усилия за мирно решение на конфликта в Либия.", "date": "2019.02.25", "title": "Лидерите на ЕС и Арабската лига си обещаха „нова ера” на сътрудничество"}
{"url": "https://news.bg/int-politics/germaniya-podkrepya-sanktsii-sreshtu-maduro-zaradi-nasilieto-sreshtu-opozitsiyata.html", "text": "Германия подкрепя санкции срещу венецуелския президент Николас Мадуро и неговите най-близки помощници заради насилието срещу протестиращите опозиционери. Това обявиха от германското външно министерство, цитирани от \"Ройтерс\".\"Ние подкрепяме санкции, насочени специално срещу Мадуро и най-приближените му хора, а това не прави живота на венецуелските граждани по-лош\", изтъкна говорителката Мария Адебар по време на редовна правителствена пресконференция.Припомняме, че загиналите при сблъсъците на границата между Венецуела и Колумбия вече са четирима, още около 100 души са били ранени.До размириците се стигна заради отказа на правителството да допусне до гладуващото население на страната хуманитарната помощ, доставена основно от САЩ в Колумбия край границата с Венецуела.По-рано беше съобщено, че камиони с хуманитарна помощ са били запалени по заповед на Николас Мадуро. Той нареди на армията да се разположи на границата и да не допуска пратките с помощи в страната.\"Режимът на узурпатора прибягва до най-подли действия и се опитва да изгори камион с хуманитарна помощ...\" - написа в \"Туитър\" самопровъзгласилия се за президент Хуан Гуайдо. По думите му, храбрите доброволци са положили усилия да защитят хранителните продукти и лекарствата от унищожение.", "date": "2019.02.25", "title": "Германия подкрепя санкции срещу Мадуро заради насилието срещу опозицията"}
{"url": "https://news.bg/crime/13-godishen-podade-falshiv-signal-za-bomba-i-poiska-1-milion-leva.html", "text": "13-годишно момче подаде фалшив сигнал за бомба и поиска 1 милион лева.По данни на Областната дирекция на МВР в Плевен около 11.20 часа на 23 февруари, събота, на телефон 112 е получен анонимен сигнал за заложена бомба е село Гиген.Гласът на подателя бил детски. Диспечърът чул от другата страна на телефона: \"В село Гиген има бомба, искам 1 милион.\"Телефонът, от който е подаден сигнала, е локализиран. Обаждането било от град Оряхово. Тогава полицаите предприели действия по установяването на подателя. Те стигнали до 13-годишно момче от Оряхово.Малолетният трябвало да даде писмено сведение, в което направил пълни самопризнания. Той обяснил, че се пошегувал.Мобилният телефон и СИМ-картата на момчето за иззети. По случая е регистрирана преписка.", "date": "2019.02.25", "title": "13-годишен подаде фалшив сигнал за бомба и поиска 1 милион лева"}
{"url": "https://news.bg/world/ryute-somnambulite-es-i-velikobritaniya-se-nasochvat-kam-brekzit-bez-sdelka.html", "text": "\"Сомнамбулите\" ЕС и Великобритания се насочват към Брекзит без споразумение. Това предупреди премиерът на Холандия Марк Рюте пред Би Би Си.Ние като сомнамбули се насочваме към сценарий Брекзит без споразумение. Това е неприемливо, най-добрите приятели трябва да се предупреждават. Събудете се. Това е реално. Достигнете до заключение и затворете сделката, алармира Рюте.Министър-председателят на Холандия \"не е оптимист\", че премиерът Тереза Мей и председателят на Европейската комисия Жан-Клод Юнкер ще намерят начин да постигнат споразумение за предпазния механизъм за Ирландия, но подчерта, че може да приеме допълнително \"тълкование\" на това, което е договорено в споразумението.На въпрос дали може да бъде отложен Брекзит, Рюте отговори, че това зависи от Великобритания.Ако Обединеното кралство поиска отлагане, ЕС ще попита защо го желаете? Не искаме да се въртим в кръг през следващите няколко месеца. Какво ще постигнем от това, попита той.Междувременно Юнкер обяви, че е провел \"добра среща\" с премиера на Обединеното кралство Тереза Мей в кулоарите на форума ЕС-Арабската лига в Египет. От Европейската комисия обявиха, че двамата са постигнали добър напредък за Брекзит. \"Гардиън\" пише, че са постигнали прогрес по работата върху алтернативни бъдещи споразумения, включително относно гаранциите за предпазния механизъм.Главният преговарящ на ЕС за Брекзит Мишел Барние ще се срещне с британските преговарящи утре, за да продължат разговорите. ЕК и Великобритания очакват да приключат настоящите преговори до 21 март.По-рано ", "date": "2019.02.25", "title": "Рюте: \"Сомнамбулите\" ЕС и Великобритания се насочват към Брекзит без сделка"}
{"url": "https://news.bg/health/bezvazmezdno-kravodaryavane-v-pirogov.html", "text": " В УМБАЛСМ \"Пирогов\" стартира акция по кръводаряване.От здравното заведение информират, че сред първите кръводарители днес са били докторите Благомир Здравков от Детска реанимация и д-р Антонио Тенев от Детска хирургия.Кампанията е два дни - днес и утре, 25 и 26 февруари. Всеки, който желае да помогне и да дари кръв, може да го направи от 9.30 до 14.30 часа.Екипът на НЦТХ очаква желаещите да дарят кръв в рапортна зала \"проф. Емил Таков\" (рапортната зала на травматологиите, ет. 2 - над Спешното на \"Пирогов\").Препоръчва се кръводарителите да са добре закусили, да са пили достатъчно вода и кафе, както и да нямат заболявания. Хората трябва да носят и лична карта.Кампанията е безвъзмездна.", "date": "2019.02.25", "title": "Безвъзмездно кръводаряване в \"Пирогов\""}
{"url": "https://news.bg/politics/gerb-schitat-vetoto-varhu-izborniya-kodeks-za-politichesko.html", "text": "Президентът осигурява авариен изход-вход за левицата след напускането на парламента. За герберите  е политическо, но те ще го разгледат сериозно.Това стана ясно на извънредния брифинг на ГЕРБ след изявлението на държавния глава преди час и половина.Според Тома Биков Румен Радев отварял авариен вход за влизането на червените в Народното събрание. Така ще станем свидетели на един хепи енд, изтъкна Биков, но допълни, че от ГЕРБ нямат против и това. Според него столетницата трябвало да признае Румен Радев за свой неформален лидер.Въпреки това от ГЕРБ благодариха на президента за ветото на президента. Данаил Кирилов увери, че добросъвестно ще обсъдят мотивите.Той очаква да се възстанови дебатът за някои от изборните правила. Очевидно този дебат ще е необходим, смята Кирилов. На институционално ниво се разпространявали неистини, по думите му. По отношение на мотива за подсъдността, герберът обаче смята, че държавният глава е бил подведен. Според шефа на правната комисия Румен Радев е слушал младите юристи от БСП вместо изтъкнатите конституционалисти. Няма актове в изборния процес, които да не подлежат на обжалване, категоричен бе Данаил Кирилов., изтъкна Кирилов и допълни, че винаги са били готови за конструктивен дебат. Подобен дебат щял да успокои българските избиратели.Александър Ненков обаче е недоволен от внушенията на президента и Корнелия Нинова, че партия ГЕРБ готвела служебна победа. БСП се готвят да загубят изборите, атакува депутатът. Затова и според него си намирали оправдания. Машинно гласуване имало във Венецуела. Затова и Ненков предполага, че Румен Радев иска да е българският Мадуро.Отварянето на Изборния кодекс било като , а всъщност на левицата й харесвала избирателната система от преди 1989 година. Ненков припомни и Костинбродската афера.ГЕРБ ще се съобразят с волята на хората за машинния вот, но трябвало внимателно да се въведе този тип гласуване.", "date": "2019.02.25", "title": "ГЕРБ считат ветото върху Изборния кодекс за политическо"}
{"url": "https://news.bg/politics/i-nfsb-predlagat-otsastvashti-deputati-da-ne-poluchavat-zaplati.html", "text": "Народните представители от НФСБ внесоха в Народното събрание промени в Правилника за организацията и дейността на парламента, съобщават от пресцентъра на партията.Предложенията засягат финансовите правила. Те настояват депутати, които отсъстват по неоправдани причини от три поредни или общо 5 пленарни заседания на съответния месец, да не получават месечно възнаграждение и Народното събрание да не поема допълнителните разходи. Така според вносителите от НФСБ ще действа единствено разпоредбата при неоправдано отсъствие от пленарно заседание на народния представител се прави удръжка, равна на дневното му възнаграждение, без значение колко дни отсъства.Според тях този начин на определяне на възнаграждението е по-справедлив, като народният представител ще получава възнаграждение единствено, ако участва в пленарни заседания или при отсъствие по уважителни причини. Освен това, обосновано е при отсъствие на три поредни или от общо пет заседания през месеца да не се поемат допълнителните разходи на народните представители по чл. 11 от Финансовите правила.ОТ НФСБ предлагат също така, ако депутат участва в по-малко от половината гласувания в едно пленарно заседание - да му се удържа една втора от дневното му възнаграждение.Те настояват и за регламентиране на максималния брой процедури по начина на водене по точка от дневния ред за работа на НС, на които една парламентарна група има право.От НФСБ подчертават, че през последните месеци процедурата се използва за политически декларации, лични обяснения междуличностни нападки, но не и за да бъдат посочвани нарушения при воденето на заседанието.Те са на мнение, че с предложеното ограничение ще се дисциплинират както отделните народни представители, така и парламентарните групи да не злоупотребяват с тази процедура и по този начин да не се отнема парламентарно време за дебати по същество.Припомняме, че дискусията около възнагражданията на отсъстващите депутати се разрасна след като Националният съвет на БСП реши .  на пленум на БСП. От . Въпреки това червените не се върнаха в пленарната зала, а Корнелия Нинова посочи, че това може да стане само на пленума на БСП.На 21 февруари, председателят на правната комисия Данаил Кирилов заяви, че очаква . Той подчерта, че трябва да има сериозни санкции за това. В петък пък Цвета , с което соцводачът заявява, че цялата ПГ на левицата се отказва от заплатите си.Караянчева обаче изтъкна, че няма законово основание, на което Нинова да спре заплатите на своите депутати.Всеки законотворец лично трябва да заяви отказа си.", "date": "2019.02.25", "title": "И НФСБ предлагат отсъстващи депутати да не получават заплати"}
{"url": "https://news.bg/int-politics/daniya-s-nov-zakon-za-imigratsiyata-deportirane-vmesto-integratsiya.html", "text": "Датският парламент прие нов законопроект, който улеснява депортирането. \"Искаме да изпратим много ясен сигнал към бежанците, че ако ви бъде разрешено да останете ... това е временно\", коментира министърът на имиграцията Ингер Стойберг. Законопроектът, който ще влезе в сила на 1 март, също ограничава възможностите за събиране на семейството и намалява помощите за интеграция, съобщава \"Евронюз\".\"Ние се натъжихме да видим, че Дания участва ... в европейската надпревара към дъното, когато става въпрос за ограничаване на правата на търсещите убежище и бежанците\", коментира Кристиан Фрайс Бах от Датския съвет за бежанците.Законопроектът, поставя акцент върху \"временния\" статут на разрешенията за пребиваване, които се дават на бежанците, като казва, че бежанците трябва да бъдат изпратени у дома, когато е възможно.Разрешителните за бежанци следва да бъдат прекратени, \"когато е възможно, освен ако не са в пряк конфликт с международните задължения на Дания\", се казва в законопроекта.\"Бежанците, които са получили убежище в Дания, не трябва да живеят в постоянна несигурност и да се тревожат за загубата на разрешение за пребиваване. Престоят им в Дания трябва да бъде безопасен и достоен, за да могат те да изградят основата за светло бъдеще за себе си и децата си, без значение дали това бъдеще може да бъде в Дания или в тяхната страна\", обяснява Кристиан Бах.По-строгите правила за процеса на събиране на семейството в Дания, ще попречи на бежанците да се завърнат към нормален в семеен живот, допълва той.\"Също така би лишил бежанците от техните основни човешки права да се съберат отново с членовете на техните семейства, като често те са във военна зона. Хората в такива трудни ситуации не трябва да бъдат принуждавани отделяни от своите близки\", коментира Бах.Агенцията на ООН за бежанците повтаря няколко коментара, направени от Датския съвет за бежанци, като заявява, че акцентът върху временното пребиваване не трябва да се използва за оказване на натиск върху несигурността за живота на бежанците.\"Такава несигурност може да бъде в ущърб на способността на бежанците да водят нормален живот и да се адаптират към датското общество,\" обяснява Хенрик Нордентофт, регионален представител на ВКБООН за Северна Европа.Акцентът върху временното пребиваване също \"не може да промени факта, че международният бежански режим, включително Конвенцията за бежанците от 1951 г., регламентира подробно кога може да бъде прекратен статутът на бежанец\", коментира той.\"ВКБООН вярва, че Дания ще се придържа към тези принципи и критерии и се надява, че Дания ще се консултира с ВКБООН, преди да бъдат предприети по-нататъшни стъпки в тази насока.\"Законопроектът е последният от по-строгите ограничения, наложени на чуждестранни граждани в Дания.През декември датският парламент прие законопроект, с който могат да се изпращат на необитаем остров, чужди граждани с криминални досиета.", "date": "2019.02.25", "title": "Дания с нов закон за имиграцията - депортиране вместо интеграция"}
{"url": "https://news.bg/crime/34-godishen-frasna-politsay-s-lakat-pri-arest.html", "text": "34-годоишен мъж от град Никопол удари с лакът полицай, информират от Областната дирекция на МВР в Плевен.До това се стигнало, след като служителят се отзовавал на сигнал за възникнал бой между двамата в МОЛ на площад \"Иван Мидиликов\" - около 15 часа между двама възникнал спор. Тогава 34-годишният ударил опонента си. Пострадалият е на 27-годишна възраст.Към мястото е изпратена кола с полицаи, които бързо установили и двамата.Когато полицаите започнали а извършват личен обиск на 34-годишния, той оказал яростна съпротива и дори ударил полицая с лакът.Нападателят е задържан в ареста за срок до 24 часа.Образувано е бързо досъдебно производство.За случая е уведомен и дежурен прокурор при Районната прокуратура в Плевен.Продължава работа за изясняване на случая.", "date": "2019.02.25", "title": "34-годишен фрасна полицай с лакът при арест"}
{"url": "https://news.bg/int-politics/putin-nikoga-ne-bil-zaplashval-sasht-pryako-s-raketi.html", "text": "Говорителят на руския президент Владимир Путин - Дмитрий Песков, подчерта, че Путин никога не бил заплашвал САЩ с ракетно нападение по време на ежегодното си обръщение пред двете камари на руския парламент през миналата седмица.По думите на Песков, Путин е говорил само и единствено за хипотетична ситуация и отговора на Русия, ако някоя страна реши да я атакува.\"Президентът каза, че ако страната ни е под заплаха и ракети със среден и малък обсег на действие са разположени в близост до границите ѝ, ще трябва да се отговори пропорционално и нашите ракети да бъдат насочени не само към ракетните установки, но и към териториите, където се намира центъра, където се взима решението за това\", уточни Песков.Миналата сряда Путин намекна, че Москва ще насочи ракетите си към всяка страна, която заплашва сигурността на Русия, включително тези, които са оборудвани с американски ракети и САЩ, за да се защити.", "date": "2019.02.25", "title": "Путин никога не бил заплашвал САЩ пряко с ракети"}
{"url": "https://news.bg/finance/nad-200-obekta-zatvori-nap-ot-nachaloto-na-godinata.html", "text": "Инспекторите на НАП са затворили над 200 търговски обекта на територията на страната от началото на настоящата 2019 година.Основната причина за затварянето на обектите е неиздаването на касова бележка при продажба на стока или услуга.От приходната агенция съобщават, че сред затворените обекти са магазини, барове, дискотеки, спортни клубове, хотели, бензиностанции и други. Служителите в звеното \"Фискален контрол\" на НАП затворили и една ветеринарна клиника.Масовите проверки на НАП се извършват от началото на зимния туристически сезон, главно по зимните курорти и областните градове. Агентите на агенцията използват специален софтуер за наблюдение от разстояние на оборотите на определени рискови търговци, чиито приходи значително се различават от обичайните за съответния бранш и територия.\"Засилваме контрола в зимните курорти и централните части на областните градове. Запечатването на обекти за срок до 1 месец е тежка и неприятна мярка за търговците, която обаче може да бъде избегната с издаване на касова бележка за всяка покупка\", заяви директорът на \"Фискален контрол\" в НАП Спас Шишков по повод проверките.Според действащото законодателство неиздаването на касова бележка е основание за запечатване за срок до 1 месец, припомнят от НАП. Освен временното затваряне на обектите, на собствениците им са наложени и глоби, достигащи до 2000 лв. за всяко нарушение.", "date": "2019.02.25", "title": "Над 200 обекта затвори НАП от началото на годината"}
{"url": "https://news.bg/world/vietnam-izgoni-dvoynika-na-kim-chen-un.html", "text": "Австралийски комик, който се представя като лидера на КНДР Ким Чен-ун съобщи, че властите са го изгонили от Виетнам 24 часа преди истинският вожд на Северна Корея да пристигне в Ханой за планираната среща с президента на САЩ Доналд Тръмп, информира \"Ройтерс\".Хауърд Екс пристигна във виетнамската столица в петък с партньора си, който се въплъщава в ролята на американския лидер Доналд Тръмп. Двамата имитатори привлякоха интереса на големи тълпи от хора и медии.Лидерите на САЩ и КНДР ще се срещнат в сряда и четвъртък.\"Севернокорейците нямат чувство за хумор\", коментира двойникът на Ким Чен-ун пред журналисти преди да отлети от летището в Ханой към страната си.\"Сатирата е мощно оръжие срещу всяка диктатура\", добави той.Двойникът на лидера на КНДР . Той отбеляза, че за кратко е бил задържан от властите там. Австралиецът също се появи на Зимните олимпийски игри в Южна Корея през 2018 г., където танцува пред ужасените севернокорейци преди охраната да го изведе.Няма коментар от Министерството на външните работи на Виетнам.Хауърд Екс коментира по-рано, че властите са го разпитали и са го предупредили да не създава проблеми.Ханой затегна мерките за сигурност в столицата преди срещата на върха.Австралийският комик отбеляза, че виетнамските власти позволиха на партньора му  - дългогодишен имитатор на Тръмп, да остане в страната, но не му е позволено да се появява на публични места.Двамата се прегърнаха и се целунаха за довиждане пред камерите.\"Моля ви, не на Трета световна война. Те се уплашиха от двама, които изглеждат като реално нещо\", изтъкна Хауърд Екс.", "date": "2019.02.25", "title": "Виетнам изгони двойника на Ким Чен-ун"}
{"url": "https://news.bg/politics/advokatite-mozhe-da-iskat-ot-ms-promeni-v-pravilnika-na-zakona-za-prane-na-pari.html", "text": "Правилникът на Закона за мерките срещу изпиране на пари в голяма част дописва Закона. Първо трябва да се види законът. Не изключваме възможността за пряк контакт с МС за промени в правилника. Това заяви председателят на Висшия адвокатски съвет Ралица Негенцова пред БНР.Припомняме, приложението на този закон  за начина, по който се ръководи адвокатурата.\"Дали сме становище по Закона за мерките срещу изпирането на пари - за адвокатската тайна. Там думата адвокат не съществува. Проблемът е свързан с адвокатската тайна и с баланса на обществения интерес за борбата срещу прането на пари и от друга страна с интереса на клиента да бъде защитена тайната, защото доверието в адвоката е доверие и в правосъдието. Това беше темата на първата ни среща с ръководството на ДАНС\", заяви Негенцова.Нека не забравяме, че законът не е от вчера или от днес. Имплементираме директива, която е факт. Става дума за общ обучителен план и Адвокатският съвет даде такъв план. Имахме и среща с председателя на Народното събрание, с председатели на комисии и ръководството на ДАНС, стигнахме до план за работна група. Тя започва работа утре за прецизиране на текстовете. Трябва да направим така, че да няма съмнение, че адвокатите не са доносници\", обясни Негенцова.Запитана за конфликт на адвокати с ръководството на Висшия адвокатски съвет Негенцова отговори, че става дума за 14 000 адвокати: \"свободни и независими да изразяват своето мнение\".Тя бе категорична, че общата цел на всички юридически защитници е престижа на адвокатурата. \"Предпочитаме да слушаме мненията, но предпочитаме и да са градивни. Ние сме диалогични. Вслушваме се във всички мнения. Все повече и повече се налага мнението, че има опити за политизиране в адвокатурата. Свободата е в това да си независим. Не говоря за конкретни политически субекти, но се защитават определени политически пристрастия. Ние нямаме тези виждания\", каза Негенцова.Адвокатурата на първо място е конституционно закрепена. На второ място - дава възможност на адвокатите да изразяват мнения, добави председателят на Висшия адвокатски съвет.Негенцова призова да се направи преценка на резултатите от Общото събрание. Висшият адвокатски съвет е сформиран на базата на делегати, всеки отговаря за 40 други.Тя не вижда мотив за стачка. \"Постигнали сме резултат да се работи за промяна на закона\", подчерта Ралица Негенцова.", "date": "2019.02.25", "title": "Адвокатите може да искат от МС промени в правилника на Закона за пране на пари"}
{"url": "https://news.bg/int-politics/velikobritaniya-zabranyava-hizbula-obyavyava-ya-za-teroristichna-grupirovka.html", "text": "Великобритания обяви, че ще забрани \"Хизбула\", добавяйки ливанската шиитска радикална групировка в нейния списък на забранените терористични организации, съобщава \"Ройтерс\".\"Хизбула\" продължава да се опитва да дестабилизира крехкото положение в Близкия изток - и вече не можем да правим разлика между тяхното вече забранено военно крило и политическата партия\", изтъкна британският вътрешен министър Саджид Джавид.\"Заради това взех решението за забрана на групировката в нейната цялост\", допълни той.Британският външен министър Джереми Хънт подкрепи решението, като потвърди ангажимента на Великобритания към Ливан. \"Ние сме твърди поддръжници на стабилен и проспериращ Ливан. Не можем обаче да бъдем безучастни, когато става въпрос за тероризъм\", подчерта Хънт.Той също така споменал трудностите за разграничаване на екстремистката групировка от политическото крило, добавяйки: \"Като забранява \"Хизбула\" във всичките ѝ форми, правителството изпраща ясен сигнал, че нейните дестабилизиращи действия в региона са напълно неприемливи и вредни за националната сигурност на Обединеното кралство.\"Великобритания вече забранява контакта с военното крило на \"Хизбула\", но не и с нейното политическо крило.Британската Лейбъристка партия посъветва членовете си да се опитат да блокират забраната, като изпрати брошура на депутатите през януари, изтъквайки, че забраната \"може да бъде ход срещу диалога и смислените мирни преговори в Близкия изток\".\"Ансарул ислям\", екстремистка групировка, действаща в Буркина Фасо, и \"Джамаат Нусрат ал Ислям Уал-Муслимин\", ислямистка групировка, базирана в Северна Африка, също бяха включени в списъка на организациите, които ще бъдат забранени във Великобритания.", "date": "2019.02.25", "title": "Великобритания забранява \"Хизбула\", обявява я за терористична групировка"}
{"url": "https://news.bg/your-voice/kontseptsiya-svinsko-sas-zele-za-t-nar-spyashti-aktsii.html", "text": "В последните няколко дни медиите тиражираха специални интервюта с г-н Васил Големански, Изпълнителен директор на Централен депозитар АД във връзка с изразената от депозитарната институция подкрепа на концепцията за \"спящите\" акции.Определено, подобна силно положителна нагласа от страна на Централен депозитар не е изненада, предвид факта, че именно тази институция е авторът на концепцията. И това е резонна реакция и право, които никой не оспорва. Въпросът е обаче, че с подобни изявления продължава манипулиране на общественото мнение, като се изричат неистини, които въвеждат в заблуждение \"спящите\" акционери.Ето няколко групи неверни твърдения, с които се манипулират гражданите и обществеността:Недопустимото внушение - \"спящите\" акции могат да не бъдат мъртва собственост, а да носят приходи на притежателите сиВ медийното пространство се правят недопустими внушения, че идентифицираните като \"спящи\" акции могат \"да не бъдат мъртва собственост, а да носят доход на притежателите си\", като се създава заблудата, че всички участвали в процеса на приватизация ще извлекат само ползи, ако прехвърлят притежаваните акции по сметка на инвестиционен посредник или оставят акциите да бъдат иззети от Инвестиционен фонд, който ще им предложи дялове на неясна стойност.Ако това наистина е така, защо не бъде предоставена на акционерите и техните наследници възможност сами да решат дали да съхраняват акциите си безплатно в регистър А или да ги прехвърлят към инвестиционен посредник, където ще плащат такси съразмерни със стойността им, респективно да ги внесат доброволно в \"прехваления\" Инвестиционен фонд, така, както по собствена воля и избор са ги придобили?Манипулативната заплаха за измамените с \"неработещи\" акцииЧетейки тези интервюта, средностатистическият гражданин остава с впечатление, че регистър А на Централен депозитар е \"котило\" на измами и той незабавно трябва да избяга от там, като си прехвърли акциите при инвестиционен посредник. Такова твърдение е абсолютно лишено от смисъл, неподкрепено с факти и всеки професионалист знае, че е невярно. Процедурите за извършване на всякакви действия с ценни книжа са изключително сложни, минават през многостранни проверки и ако измамникът премине успешно през едно звено по веригата, няма как да не бъде засечен от друго. Така например, при наследяване на акции на починал акционер подписите се удостоверяват пред нотариус, а инвестиционните посредници строго следят за идентификация на наследниците и техните пълномощници. За да се извършва търговия с акции на публично дружество следва да се представи депозитарна разписка, а когато такава липсва да се издаде и получи дубликат. Всеки професионалист, включително и представители на Централен депозитар отлично са информирани, че получаването на депозитарната разписка става лично от акционера.Тогава, как стават измамите при толкова рестриктивната нормативна уредба? Ако такъв проблем действително съществува, то изваждането на акциите от регистър А, няма да го реши.\"Спящи\" и \"неработещи\" акции - неправилно дефинирани понятияСъздава се погрешно впечатление, че в кръга на т.нар. \"спящи\" акции се включват само акциите, придобити по реда на масовата приватизация. В регистър А се съхраняват не само акциите, придобити по време на масовата приватизация, но и тези на работници и служители, които са акционери в съответните дружества. В последните няколко години много акционери - физически и юридически лица, предпочетоха да преместят акциите си от инвестиционен посредник към безплатния за тях регистър А при Централен депозитар, за да не плащат такси към инвестиционните посредници и към Гаранционния фонд. В този регистър се намират и много акции, притежавани от граждани на други държави. Често там попадат и акции на клиенти на инвестиционни посредници, които са преместени след фалит или прекратяване на дейността на посредника.Дали изобщо авторите на концепцията и нейните защитници са обсъждали допуснатата грешка при дефиниране на понятието \"спящи\" акции? Акционери масово се обаждат с елементарен въпрос: \"Редовно следя цената на акциите и редовно си вземам дивидента от банковия клон. Моите акции \"спящи\" ли са?\".Насаждана заблуда за невъзможност на акционерите да участват в общи събранияВ медийната кампания е употребен и един нов термин \"неработещи\" акции, който е лишен от всякакъв правен и икономически смисъл.Публичните компании и техните ръководства се компрометират допълнително, като се посочва като отрицателен пример, че общите събрания се организират и провежда в работни дни и по този начин, акционерите не могат да вземат участие. Същевременно, се премълчава и законовата възможност, че акционерът може да участва в събранието чрез пълномощник.\"Загриженият\" за правата на акционерите Централен депозитар, присвоил си неизвестно как правото да говори от името на акционерите, много добре знае, че провеждането на Общо събрание в неработен ден е порочна корпоративна практика, многократно коментирана като такава на национално и международно ниво. Много от компаниите оповестяват решенията на Общото събрание в деня на провеждане на същото и в тази връзка подобно оповестяване в неработен ден, когато капиталовите пазари почиват е изключително порочна практика и се отхвърля от всички радетели на прозрачността и добрите взаимоотношения с акционерите.Освен това от 2009 г. със законодателни изменения е премахнато задължението за нотариалната заверка на подписа на упълномощителя при участие в Общо събрание на акционерите и практически голяма част от компаниите въведоха това облекчение за своите акционери. Всеки, работещ на капиталовия пазар в България знае, че в поканата за Общото събрание е задължително дружеството да посочи тази възможност, както и да обясни на акционерите начина на гласуване чрез пълномощник. Това обстоятелство е стриктно следено от Комисията за финансов надзор, а всяко дружество публикува към писмените материали и прилага образец на пълномощно.Заблудата, че акционерите в регистъра не получават дивидента сиДруга заблуда в медийната среда е, че реално полученият дивидент от акционерите е под 10 %. Подобни изчисления освен, че не почиват на обективни критерии, са неверни, доколкото липсва информация, колко от акционерите, чиито акции се съхраняват в регистър А, действително са потърсили и получили полагащия им се дивидент. Няма институция, която може да даде отговор на този въпрос или статистика по него. Още по-малко Централен депозитар не разполага с такава информация, доколкото дивидентите на акционерите от регистър А се изплащат чрез клоновата мрежа на избрани от дружествата банки, и Централен депозитар няма как да получи такава информация, освен ако не води лична кореспонденция с всички граждани, които си съхраняват акции в този регистър.Освен това, упорито се премълчава факта, по какъв начин акционерът ще получи дивидента си, ако неговите акции са при инвестиционен посредник? Когато на гражданите се обяснява, че трябва да си прехвърлят акциите при посредник, е необходимо пояснението, че те няма да могат да получават дивидента си от най-близкия клон на банката в тяхното населено място, а ще трябва да излишно принудително да изхарчат средства, за да достигнат най-близкия инвестиционен посредник.Във връзка с разпределянето на дивидент по т.нар. \"спящи\" акции се прави недопустимо внушение, в резултат на което широката общественост остава с погрешното впечатление, че с реализирането на предлаганите мерки се цели предотвратяване на недобри практики при разпределяне на дивиденти, доколкото дружествата обявяват разпределяне на дивиденти, които не биват потърсени и след изтичане на петгодишна давност се връщат в дружеството.Правото на дивидент произтича от собствеността върху притежавани акции, при наличие на печалба за съответната финансова година и при взето решение на общо събрание. То се погасява с изтичане на петгодишен давностен срок. След изтичането на петгодишния давностен срок, дружеството, прилагайки изискванията на Закона и Международните счетоводни стандарти, може да вземе решение, начисления, но непотърсен в продължение на пет години и неразпределен дивидент, да се върне обратно в патримониума на дружеството. В този случай, при връщане на неразпределените парични средства от дивидент в патримониума на дружеството, те допринасят за повишаване на неговите активи, чрез повишаване на Фонд \"Резервен\". Голяма част от компаниите, които са набедени, че прилагат \"порочни\" корпоративни практики при разпределянето на дивидент, всъщност използват натрупаните средства от неразпределения дивидент за увеличаване на капитала със собствени средства, в резултат на което нараства и общият брой притежавани акции от акционери /включително \"спящи\"/ в капитала на публични дружества. Освен, че неразпределената печалба под формата на дивидент играе ролята на своеобразен \"буфер\", в полза на дружеството, поради факта, че се създава достатъчен резерв за реакция от негова страна при евентуални неблагоприятни събития върху бизнеса в България, следва да се има предвид, че тази част от печалбата на дружеството, която не е била разпределена между акционерите, влияе положително върху предприятието, като повишава пазарната стойност на притежаваните акции от всички акционери.Дори авторите на концепцията не си дават сметка, че тази манипулация е саморазобличена в самата концепция, твърдейки че е \"порочна практика\" непотърсеният дивидент след 5 години да се отнася във фонд резервен на дружеството. Ако оставим на страна подобно манипулативно и заблуждаващо твърдение, не можем да се съгласим, че радетелите на подобна теза нямат представа, че това е законодателно решение съгласно Закона за счетоводството, Търговския закон и Международните счетоводни стандарти, и че това е нормална и утвърдена международна практика. И тъй като се говори за справедливо третиране на акционерите, този подход в крайна сметка е единствения справедлив - средствата да остават в дружеството, където са изработени, където увеличават стойността на акциите, включително на тези с непотърсен дивидент.\"Защитниците\" на \"спящите\" и \"неактивни\" акционери, криейки се зад популистични тези, предлагат този установен със законодателството механизъм за връщане на средствата от непотърсен дивидент в дружествата да бъде \"преодолян\" с отнемане на акциите от техните собственици. Т.е. за да не губят дивидента си за една година, той следва да им бъде отнет завинаги, да им се отнеме правото на глас, да им се отнеме правото да получат справедлива цена при продажба, да им се отнеме правото на ликвидационна квота, при вземане на решение за ликвидация на дружеството.Лесна ли е възможността за проверка на \"спящи\" акции или напротив и кой я възпрепятстваВ медийната кампания, подкрепяща концепцията се премълчават редица факти относно невъзможността за проверка на наличности по сметка за определени категории акционери, които ги поставят в дискриминационна ситуация.Така например, справката при инвестиционен посредник струва на притежателите на \"спящи\" акции около 20 лв.Шумно се рекламира безплатната възможност за проверка чрез ПИК, издаден от НАП, но много \"шумно\" се премълчава, че въпросната процедура е валидна само за живи акционери, но не и за починали и техните наследници. Няма отговор на въпроса: Защо досега Централен депозитар не е предприел никакви мерки за подобен безплатен достъп до своите масиви от данни за наследниците на такива акции. Ако наследниците поискат да направят справка за притежаваните ценни книжа на техен наследодател, те се сблъскват с огромна бюрокрация, описана в правилника на Централен депозитар, при което следва да изгубят време и средства, да потърсят инвестиционен посредник, да заплатят солидни такси. Една подобна процедура може да достигне до 80 лева, като не гарантира, че по партидата на наследодателя ще има някакви финансови инструменти или ако има такива, то те биха стрували изгубеното време и вложените средства.Сметки за социално слаби с минимални или нулеви такси не са въведени от нито един инвестиционен посредник.Наистина ли акционерите от регистъра не могат да бъда идентифицираниВ статиите и интервютата се твърди, че в регистър А има \"само три имена и ЕГН на притежателите на бонове. Няма лични карти, няма негов подпис, няма как изглежда това лице. Никой не може да знае това лице ли е собственик, или не е.\"Съществуващите адреси в регистъра на Централен депозитар са подавани от Центъра за масова приватизация и вероятно някои от тях вече не са актуални. Централен депозитар обаче разполага с възможност да актуализира адресите на акционерите, но не го прави. Именно в Правилника на депозитарната институция е предвидено, че Централен депозитар може да иска и събира информация от единната система ГРАО. Защо това не е направено през всичките тези години?Актуализация не се прави или много рядко се прави и в регистър Б, тъй като ако някой акционер иска да направи промяна в адреса си следва да използва услугите на инвестиционен посредник и да плати такса около 25 лв.\"Крепостта\", наречена Централен депозитар и \"грижата\" към гражданитеИзпълнителният директор на Централен депозитар твърди: \"Масово и непрекъснато при нас е имало обаждания с един и същ въпрос - как да си вземем дивидента\". Централен депозитар няма практика да прави справки на акционери за техните дивиденти. Акционерите най-често се обръщат към инвестиционните посредници и самите компании.Невярно е и твърдението, че ежедневно Депозитарната институция се посещава от над 100 човека. Практически това е невъзможно, тъй като \"крепостта\" наречена Централен депозитар е недостъпна за граждани и институцията не работи с физически лица, а достъпът им до сградата се ограничава от портиер.Компрометиращото и невярно твърдение: Асоциациите, които възразяват срещу концепцията се крият зад тезата за национализация и не желаят информационна кампанияМного национално представителни организации се обявиха публично срещу концепцията, като представиха мотивирани позиции. Същевременно те напомниха, че са участвали активно в обсъждането и приемането на Стратегията за развитие на българския капиталов пазар, като единодушно са подкрепили информационната кампания във връзка с активизирането на акциите, придобити в резултат от масовата приватизация.Независимо от това, в медиите се изливат компрометиращи твърдения като обществеността откровено бива заблуждавана, че именно те са тези, които, криейки се зад тезата за национализация, се опитват да преследват частен интерес. Подобно твърдение уронва престижа и доброто име на организации, които работят дългогодишно на капиталовия пазар и способстват за неговия растеж и развитие. Не прави чест на ръководството на Централен депозитар да изказва подобни твърдения.Асоциациите, които възразяват срещу концепцията, отчитат основните права на акционерите и тяхното равно третиране.Тази концепцията не предлага равнопоставеност на всички инвеститори, притежаващи безналични акции от търговски дружества. Концепцията предлага различно третиране на инвеститорите - инвеститори от масова приватизация, инвеститори в публични дружества, инвеститори в непублични дружества, инвеститори в спящи акции и т.н.Безпочвени обещания за възход на цените на \"спящите\" акцииВ медийната кампания на Централен депозитар се обещава \"светло бъдеще\" на акционерите със \"спящи\" акции, ката се твърди, че подобни действия ще доведат до тяхното поскъпване.Освен, че това е откровена манипулация, подобни твърдения противоречат и на икономическата логика. Изкуственото обединяване на акции от високоликвидни компании с акции от компании, които не се търгуват, ще доведе до намаляване на пазарната стойност на акциите на акционерите в качествените компании. В този случай притежателите на качествени акции ще бъдат ощетени, защото им обещават те да бъдат включени в някаква обща маса, заедно с неликвидните акции.Следващият ефект от въвеждането на концепцията е и срив на цените на акциите на голяма част от компаниите.Всеки професионалист на капиталовия пазар в България е наясно, че при среднодневен оборот от 700 хиляди лева на Българската фондова борса, сделките с акции, чиято номинална стойност е над 2 милиарда лева, както се твърди, ще се осъществяват по пазарни цени, което ще доведе до тотален срив на пазара. И тук следва възклицанието: \"Но, господа чуждестранни инвеститори, защо така изведнъж решихте да си тръгнете, стойте тук, светлото бъдеще предстои!\"Така е, защото подобни величави обещания, хвърлени в медийното пространство на гърба на и без това нисколиквидния български капиталов пазар, няма как да върне и привлече очакваните чуждестранни инвеститори. Дали целта на кампанията \"спящи\" акции не е да доубие този пазар?Защо умишлено не се посочва пазарната стойност на \"спящите\" акции, а манипулативно се акцентира върху тяхната номинална стойностОсвен изложеното до тук, в медийното пространство нееднократно се набляга, че номиналната стойност на \"спящите\" акции, а не тяхната пазарна стойност е около 2 млрд. лева. Защо се размахва числото с милиардите, а не се посочи приблизителната пазарна стойност на тези книжа? Защо се крие фактът, че цената на боновите книжки на 80 процента от всички приватизационни фондове е под номинала, а на половината от тях е нула? Защото с манипулацията, наречена \"2 милиарда лева\" е много по-лесно да се впечатли гражданина със \"спящите\" акции. Ето защо, в случай, че предлаганият в концепцията инвестиционен фонд \"консолидира\" множество акции на компании, които са ниско ликвидни, със \"спящи акции\" на компании, чиято борсова цена е над номиналната и значително по-висока, ефектът от подобно действие ще бъде, че в крайна сметка всички притежатели на дялове на фонда ще получат дялове на еднаква стойност. Така притежателите на акции на високоликвидни компании ще бъдат ощетени, като техните акции ще бъдат включени в общата маса с неликвидни книжа в съотношение, което дори няма как да бъде предвидено. Получава се така наречения ефект на смесване на свинско със зеле, като авторите на \"рецептата\" методично подготвя манджата, която за едни ще бъде \"свинско\", а за други само \"зеле\".Възниква и друг въпрос: Защо се предвижда кратък срок за спасяване от Фонда и последващата национализация на \"спящи акции\" в Сребърния фонд, превърнали се без изразено съгласие от собствениците им в \"спящи дялове\"? Дали зад тезата на защита на обществения интерес не се крие защита на частен такъв. Защото за всички е ясно, че няколкостотин хиляди емигранти няма да се върнат специално, за да прехвърлят акциите си от един регистър в друг, респективно няколко стотин хиляди наследници няма да успеят да дочакат облекчаването и поевтиняването на процедурите по наследяване, така обещавани от Централен депозитар вече трета година.", "date": "2019.02.25", "title": "Концепция \"свинско със зеле\" за т.нар. \"спящи\" акции"}
{"url": "https://news.bg/int-politics/youtube-blokira-reklami-i-finansirane-na-antivaksari.html", "text": "Видеоканали в YouTube, които разпространяват конспиративните теории на антиваксъри, вече няма да получават пари от реклами, съобщава БиБиСи.YouTube спря да показва реклами на много канали, които популяризират такива възгледи. Стъпката бе предприета след протест на редица компании, които разкриха, че рекламите им текат заедно със спорни видеоклипове.Световната здравна организация заяви, че антиваксърството е \"в топ 10 на глобалните заплахи за здравето\" през 2019 година.Сайтът за споделяне на видеоклипове заяви, че е предприел стъпката, тъй като много от антиваксър канали са насърчават \"вредни или опасни\" възгледи.\"Всяка дезинформация по медицински теми е особено притеснителна\", се казва в изявление.Наред с решението за премахване на реклами, YouTube се опитва да направи по-авторитетното съдържание по-лесно за намиране, както и за ползите от ваксинацията, а също така и да предотврати появата на антиваксър видеоклипове в списъците с препоръки.Също така планира да създаде \"информационни панели\" на страниците, в които са изброени източници, където хората могат да проверяват фактите. \"Подобно на много алгоритмични промени, тези усилия ще бъдат постепенни и с времето ще стават все по-точни.\"Действието следва коментарите през януари от проф. Сали Дейвис, главен здравен инспектор на Великобритания, която критикува социалните медии за подхранване на страховете от ваксини.Митовете, разказващи за опасностите от ваксините в социалните медии е една от причините, поради която родителите не са завели децата си, да получат ваксина срещу морбили, паротит и рубеола. \"Много хора и звезди, вярват в тези митове - те грешат\".Предполага се, че решението на YouTube е предизвикано от жалби от големи рекламодатели, които не искат тяхното съдържание да се пуска заедно с видеоклипове, които рекламират антиваксърство. Също така, че някои компании са изтеглили цялата си реклама, докато YouTube не се задейства.Фирмите наблюдават къде се появяват техните реклами, след като миналата седмица докладваха за педофили, които публикуват неподходящи коментари за много видеоклипове с деца.Hasbro, Nestle, AT&T, Kellogg, Epic Games и други спряха рекламите си.Според статия във \"Вашингтон поуст\", \"Фейсбук\" се е превърнал в убежище за антиваксъри. По-голямата част от антивакс групите са затворени, което означава, че ако модераторите смятат, че някой ще влезе в групата с намерението да обсъди членове или да разпространи съдържание в подкрепа на ваксините, те просто ще го блокират.Това кара антивакс групите да се превърнат в ехо-камери, където антивакс повествованието остава безспорно и се подхранва с по-нататъшна дезинформация.В изявление, публикувано преди седмица, Фейсбук заяви, че \"проучва допълнителни мерки, за да се справи по-добре с проблема.\" Мерките, споменати в изявлението, включват \"намаляване или премахване на този вид съдържание от препоръки, включително групи, към които трябва да се присъедините и премахване в търсене на резултати, като същевременно се гарантира, че е налице по-високо качество и по-авторитетна информация\".", "date": "2019.02.25", "title": "YouTube блокира реклами и финансиране на антиваксъри"}
{"url": "https://news.bg/world/v-yaponiya-otchitat-nay-golyamoto-razprostranenie-na-morbili-ot-desetiletie.html", "text": "Япония се бори с най-голямото разпространение на морбили от десетилетие, пише \"Гардиън\".Световната здравна организация (СЗО) предупреди, че полаганите в световен мащаб усилия за предотвратяване разпространението на заболяването се провалят, което е предимно в резултат на скептицизма към ваксините.Повече от 170 нови случая са регистрирани в Япония от началото на годината, информира обществената телевизия NHK. Отчетени са случаи в 20 от 47-те префектури на страната. За първи път от 10 г. е регистриран такъв ръст на случаите на морбили. От Националния институт по инфекциозни заболявания съобщават за 49 случая в централната префектура Мие и 47 случая в Осака.Повече от половината случаи в Мие са свързани с членове на религиозната група Kyusei Shinkyo, която вярва, че лекарствата са \"вредни\" и агитира за чистота на тялото и духа. По-късно се извини за разпространението на морбили и поясни, че сътрудничи на здравните власти.Здравното министерство на Япония призова хората да се ваксинират незабавно.По-рано този месец от ", "date": "2019.02.25", "title": "В Япония отчитат най-голямото разпространение на морбили от десетилетие"}
{"url": "https://news.bg/politics/sotsialistite-dovolni-ot-vetoto-no-ne-se-vrashtat-v-plenarna-zala.html", "text": "И БСП са . Социалистите приемат мотивите му. Днес имаме възможност да поправим тази грешка, изтъкна Крум Зарков на брифинг в НС, визирайки изборните правила.Левите обаче не смятат да се връщат в зала, въпреки призива на Румен Радев. Герберите готвели цирк, на който да жунглират с изборните правила.Социалистите биха се върнали, ако бъдат изпълнени всички техни изисквания към промените в Изборния кодекс., в която червените депутати да участват. Трябва един път завинаги управляващите да решат какво искат да правят, категоричен бе Зарков. Герберите не си дават сметка какво са направили, а именно - превърнали парламентът в посмешище.ГЕРБ искали да манипулират изборите и според Георги Свиленски. Левицата настоява за изчистване на избирателните списъци. Искат и машинно гласуване, както и възможност да се обжалват решенията на избирателните комисии.Тези искания били в интерес на всички български граждани. БСП не се борела за партийния си интерес, а за обществения .ГЕРБ не искат честни избори, страх ги е от честни избори, отсече червеният депутат.", "date": "2019.02.25", "title": "Социалистите доволни от ветото, но не се връщат в пленарна зала"}
{"url": "https://news.bg/regions/dve-zheni-postradaha-pri-tezhka-katastrofa-mezhdu-mezdra-i-vratsa.html", "text": "Две жени пострадаха при тежка катастрофа между Мездра и Враца, информира БНР.Инцидентът е станал край разклона за село Моравица, на международен път Е-79 по направлението от София за Видин.По неизвестни причини, жената, която е шофирала колата, решила да спре в дясната лента.Идващият зад нея микробус не разбрал сигнала на жената отпред и я ударил с голяма сила. Колата е смачкана, а возещите се в нея две жени са закарани с линейки в Спешния център във Враца.Движението в участъка е ограничено. От \"Пътна полиция\" следят да не се случи нов инцидент.", "date": "2019.02.25", "title": "Две жени пострадаха при тежка катастрофа между Мездра и Враца"}
{"url": "https://news.bg/world/kndr-i-sasht-obyavyavat-kray-na-koreyskata-voyna.html", "text": "Северна Корея и САЩ могат да обявят прекратяване на Корейската война (1950-1953) по време на разговорите в Ханой, Виетнам. Това съобщи високопоставен представител на администрацията на президента на Южна Корея, цитиран от \"Йонхап\".Вярвам, че има такава възможност. Няма как да знаем каква декларация може да се приеме, но вярвам, че САЩ и Северна Корея могат да постигнат споразумение за обявяване прекратяване на войната в някаква степен, обяви представителят.Корейската война, която завърши с примирие през 1953 г., остави официално САЩ и КНДР във война. Двете държави не са сключвали мирен договор.Южнокорейският представител поясни, че има много начини да обявят край на войната, но определено ще отнеме време и ще са необходими усилия от двете Кореи и Китай.По-рано държавният секретар на САЩ Майк Помпео обяви, че основна тема на втората среща на американския президент Доналд Тръмп със севернокорейския лидер Ким Чен-ун ще бъде контролът върху денуклеаризацията на Пхенян.Припомняме, Тръмп и Ким ще се срещнат през тази седмица във Виетнам. Предвижда се срещата да започне на 27 февруари и да продължи на следващия ден.Първата историческа среща между ", "date": "2019.02.25", "title": "КНДР и САЩ обявяват край на Корейската война?"}
{"url": "https://news.bg/politics/zaharieva-pozhela-severna-makedoniya-v-nato-do-kraya-na-godinata.html", "text": "България силно подкрепя Северна Македония да бъде съюзник в НАТО. Това заяви външният министър Екатерина Захариева след среща с македонския си колега Никола Димитров.Със 100% се е увеличил интересът на българския бизнес към инвестиции в югозападната ни съседка. Ако има добра инфраструктура, този интерес ще скочи на 200%, е очакването на външния министър.Захариева пожела на македонците през декември да са членове на Алианса.Направихме огромен скок, отчете първият ни дипломат за сближаването между двете държави.Трябва , да сме критични към езика на омразата и от двете страни, настоя Захариева.Първият ни дипломат не пропусна да припомни, че опозицията е отсъствала от българския законодателен орган при ратификацията на договора за влизането на югозападната ни съседка в НАТО. Подписването е само началото подчерта Захариева.Тя очаква Северна Македония скоро да бъде част и от ЕС. Трябва да поправим историческата несправедливост на лошата инфраструктура между двете страни, пожела външният министър. Тя иска отношенията ни да са такива, че и най-лошата буря да не повлияе на приятелството ни.Никола Димитров изтъкна, че страната му чака 25 години своя път към НАТО. Той отчете, че сме дали сила на Северна Македония да си реши проблемите. Твърдо сме решени да успеем, подчерта Димитров. Външният министър на Северна Македония иска да се поправи грешката на влошените отношения между двете държави, белязали сътрудничеството в годините назад.Двамата със Захариева са обсъдили ситуацията в региона. Много мъдрост щяла да е нужна политиците от двете страни да не се нападат едни други. Имаме и обща история, която свързва двете държави, призна Никола Димитров.Амбицията на двете страни е да сме истински близки, стана ясно още от коментара му. Екатерина Захариева смята, че анексиране на договора за добросъседство със Северна Македония няма да се наложи, както предлага \"Атака\". Важното е да учим децата си на истината, убедена е тя.Никола Димитров каза, че в страната му внимателно следят дебатите тук. Няма как да сэздавате приятелство със закани, отсече външният министър на Северна Македония и допълни, че имаме автентичен интерес да сме много близки с България.Трябва визия и мъдрост за това кой е истинският път към приятелството, каза Димитров.", "date": "2019.02.25", "title": "Захариева пожела Северна Македония в НАТО до края на годината"}
{"url": "https://news.bg/int-politics/borisov-obsazhda-sauditska-investitsiya-v-gazoviya-hab-balkan.html", "text": "Министър-председателят Бойко Борисов проведе среща с министъра на външните работи на Кралство Саудитска Арабия Ибрахим Абдулазис ал-Асаф на  на арабските държави в Шарм Ел-Шейх. В хода на срещата Борисов и ал-Асаф обсъдиха възможността за инвестиция от страна на арабската държава в проекта за изграждане на европейския газов хъб \"Балкан\".Борисов увери първия дипломат на Саудитска арабия, че проекта е много важен за енергийната сигурност в целия регион на Югоизточна Европа. По думите му досега е направено предпроектно проучване за газоразпределителния център, \"в което се разглеждат няколко източника за доставки на природен газ - от Русия, от Каспийския регион през междусистемната връзка с Гърция, от Румъния, както и евентуален местен добив от Черно море, където в момента се осъществяват проучвания\", както каза Борисов.\"Саудитска Арабия е важен външноикономически партньор на България и за нас е важно да надграждаме потенциала в сферата на инвестициите\", посочи премиерът.Той подчерта съществуващото сътрудничество между двете страни - само преди седмица кабинетът одобри създаването на съвместно дружество между Министерството на земеделието, храните и горите и Компанията за инвестиции в земеделието и животновъдството (SALIC) на Кралство Саудитска Арабия. Така щели да се засилят бизнес-контактите и преговорите между фирми от двете страни.И двамата акцентираха на добрите отношения, които поддържат България и Кралството, информират от МС в прессъобщение.От своя страна ал-Асаф приветства предстоящото отваряне на българска дипломатическа мисия в Рабат, което допълнително щяло да засили двустранните отношения в различни сфери.", "date": "2019.02.25", "title": "Борисов обсъжда саудитска инвестиция в газовия хъб \"Балкан\""}
{"url": "https://news.bg/crime/mitnichari-otkriha-chasti-za-pistoleti-oblepeni-po-tyaloto-na-turchin.html", "text": "Митничари откриха външни части за 10 пистолета, в джобове и облепени по тялото на турчин, съобщават от Агенция \"Митници\". Мъжът пристигнал на МП Малко Търново с лек автомобил с чуждестранна регистрация на 20 февруари. Движел се в посока към Турция.Пред митничарите заявил, че няма нищо за деклариране. По време на щателна проверка обаче, служителите на реда откриват 5 пакета с 10 броя части за пистолети, които били облепени по тялото му и още в двата вътрешни джоба на дрехите му.Частите били с изписани серийни номера и лого на австрийска марка пистолети.Контрабандно пренасяните части за пистолети са иззети. Работата по случая продължава.", "date": "2019.02.25", "title": "Митничари откриха части за пистолети, облепени по тялото на турчин"}
{"url": "https://news.bg/world/81-ot-kubintsite-glasuvaha-na-referenduma-za-nova-konstitutsiya.html", "text": "Повече от 80% от кубинците гласуваха на провелия се в неделя референдум за нова конституция, която признава правото на частна собственост, но запазва еднопартийната система на островната държава, информира ДПА.Повече от 7,5 милиона кубинци от имащите право на глас около 8 милиона гласуваха в повече от 25 000 избирателни секции из страната.Според председателя на Националната избирателна комисия Алина Балсейро 81,5% от кубинците са гласували на националното допитване. Балсейро поясни, че една от причините за високата избирателна активност е липсата на дъжд.Новата конституция се очаква да бъде одобрена, но вероятно с по-малко мнозинство в сравнение с 1976 г.Кубинците гласуват за нашата конституция, за Латинска Америка и Карибите, но също и за Венецуела, обяви президентът на страната Мигел Диас-Канел.Проектът на основния закон беше подложен на обсъждане в продължение на три месеца. Това доведе до 760 промени преди парламентът да даде зелена светлина през декември. Текстът признава правото на частна собственост, ролята на пазарите и важността на чуждестранните инвестиции. Въвежда се премиерски пост и се намалява управлението на президента, до момента безсрочно, до само два мандата.Крайната версия не включва текст, който би отворил възможността за гей браковете. Конституцията запазва комунизма като държавна идеология и еднопартийна система. Промените ще влязат в сила, ако повечето кубинци са ги подкрепили.Конституцията от 1976 г. беше одобрена от почти 98% от избирателите. Тя е изменена през 1992 и 2002 г.Предварителните резултати от референдума ще бъдат оповестени днес. Ако проектът бъде отхвърлен, запазва се конституцията от 1976 г.", "date": "2019.02.25", "title": "81% от кубинците гласуваха на референдума за нова конституция"}
{"url": "https://news.bg/crime/s-izmama-otkradnaha-apartament-na-dete-sirak.html", "text": "С измама откраднаха апартамента на дете - сирак. Детето има голямо наследство в имоти, показа разследване на Нова телевизия.Момичето има няколко апартамента в София, един - на морето и земи. То е пряк наследник на дядо си, който е лекар-травматолог, уточни лелята на момичето, която е и негов настойник.Новият собственик на обсебения апартамент се появил през есента на 2018 година. Той сменил бравата и веднага започнал да прави ремонт, разказват съседите.Достъп до нотариалните актове на апартамента имала само една жена, която някога се грижила за десетгодишното момиче и за богатия й дядо преди да почине.\"Той по принцип беше много мнителен, много недоверчив. Непрекъснато ходеше по разни екстрасенси, разни гледачки, втълпяваше си, че е прокълнат\", каза лелята на момичето.По нейни думи една от екстрасенските му препоръчала своя позната, която знаела пет езика. Дядодо й се доверил. Тази детегледачка имала достъп до нотариалните актове на всичките имоти, каза лелята на момичето.Детегледачката се грижи за богатия възрастен човек и за неговата внучка около два месеца. Дядото умира внезапно и въпросната жена изчезва. Малко след това лъсва измамата с откраднатия апартамент в \"Хаджи Димитър\". Започва разследване на полиция и прокуратура.Този апартамент веднъж е откраднат с фалшиво завещание и след това два пъти е препродаден.Първият от новите собственици, присвоили жилището с измама, е Тошко Томов - безработен мъж , който живее с майка си в столичния квартал \"Толстой\". Томов има дългове и алкохолна зависимост. Апартаментът му е завещан през 2014 година от вече починалата прабаба на детето - законен собственик на апартамента. Експертизи доказват, че завещанието е фалшиво. То е заверено от нотариус Борислава Налбантова.Въпросният Томов нямал никакво имущество на свое име. Той живеел в дома на майка си. Според нея и според юристи, които се занимават с имотни дела, личните му данни са взети срещу скромна почерпка.Според адвокат по имотни дела Петромир Кънчев вероятно първият собственик не е бил наясно с какво се замесва. Той просто е бил почерпен или са му дадени някакви жълти стотинки, с които той просто е изпълнил това, което му е казано. \"Обикновено там се ползва човек, който е ползван като \"муле\" или \"бушон\", както го наричаме. Тоест, някой, който да отнесе цялата вина. След това той препродава апартамента на някой, на когото му бъде казано\", заяви адвокат Петромир Кънчев.Мъжът с алкохолна зависимост продава апартамента на друг софиянец - Данчо Юзунски, чрез пълномощник. Цената е примамлива. За 66 квадрата са платени скромните 35 000 лв. Сделката е изповядана при същия нотариус, заверил доказано фалшивото завещание - Борислава Налбантова, показва разследването.Новият собственик живее в столичния квартал \"Обеля\". Работи в охранителна фирма. Не помни нито кога, нито от кого е купил апартамента.Сделките с апартамента продължават. Данчо Юзунски го продава на друга жена, отново от София, отново за скромните 35 000лв. Жената разбрала, че е въвлечена в имотна схема, след като я извикали на разпит в полицията.Според адвокат Кънчев при покупка на подобен евтин имот вероятно човекът е наяснон, че има нещо нередно.И тази сделка е изповядана при същия нотариус - Борислава Налбантова.Нотариус Налбантова отказа коментар пред медията, автор на разследването. Не е ясно защо въпреки разследването и разпита й в полицията, тя е продължила да узаконява продажбите с този апартамент.Всички по веригата - от първия собственик до нотариуса, носят наказателна отговорност, до доказване на своята невинност, смятат юристи, запознати с имотните въпроси.Всички, участвали в покупката и продажбата на имота са имали шанс да проверят историята на жилището в имотния регистър.Това не е единственият случай на подобни имотни измами. Практиката показва, че мозъкът на схемата е трети човек, в сянка, който отговаря за логистиката на измамата. \"Той никога не се появява в нито едни документи, тези хора много трудно се стига до тях. Той води човека, взима го. Води го на нотариус, плаща разноските при нотариуса, след което получава нотариалния акт и пълномощното за продажба и се разпорежда в имота\", заяви адвокат Петромир Кънчев.По закон всички сделки с апартамента трябва да се обявят за нищожни и жилището да се върне на законния си собственик - десетгодишното дете.", "date": "2019.02.25", "title": "С измама откраднаха апартамент на дете сирак"}
{"url": "https://news.bg/int-politics/makron-vazstanovyava-populyarnostta-si-podkrepata-za-zhaltite-zhiletki-spada.html", "text": "Популярността на френския президент Еманюел Макрон се е възстановила до равнища, невиждани от разразяването на протестите на \"жълтите жилетки\" в средата на ноември, след като подкрепата за движението спада. Това показва ново социологическо проучване, цитирано от \"Ройтерс\".Делът на хората, които смятат Макрон за добър президент, се е повишил до 32% този месец, каквато е била популярността му, когато протестите започнаха.Популярността му започна бавно да се възстановява, след като удари 27 процента - най-ниската точка досега в мандата му - през декември, когато протестиращите вилняха в центъра на Париж и други градове, разбивайки прозорци и витрини и палейки коли.Макрон беше изправен пред най-голямото предизвикателство пред властта му от протестите, които започнаха заради високите разходи за живот, но се разпростряха в по-масово движение срещу 41-годишния бивш инвестиционен банкер и неговия стремеж за пропазарни реформи.Проучването показва, че 55 процента от анкетираните смятат, че протестите трябва да бъдат прекратени, като за първи път ясно мнозинство подкрепя прекратяването им, откакто те започнаха.Седмичните демонстрации на протестиращите станаха по-малки и по-малко насилствени от пика им през декември, когато френската столица беше арена на най-големите бунтове, вандализъм и грабежи от десетилетия.Въпреки това броят на протестиращите нарасна леко в събота, като от френското вътрешно министерство обявиха, че 46 600 души са протестирали в цялата страна за 15-и пореден уикенд.Популярността на Макрон се възстанови, след като правителството му обеща по-твърда реакция на насилието на протестиращите и започна серия от дебати в цялата страна, целящи възстановяване на връзката с избирателите, особено в селските райони.Той получи като цяло топло посрещане в събота на ежегодно фермерско изложение в Париж, правейки си селфита с граждани и разговаряйки с фермери, докато се разхождаше в продължение на часове сред тълпата и животните.Това беше в рязък контраст с предишната година, когато той беше освиркан по време на първото си посещение като президент на фермерското изложение, което е събитие, което френските политици не могат да си позволят да пропуснат.Социологическото допитване на Odoxa е било проведено в интернет между 20 и 21 февруари сред 1000 души за радио \"Франс Интер\" и вестник и списание.", "date": "2019.02.25", "title": "Макрон възстановява популярността си, подкрепата за \"жълтите жилетки\" спада "}
{"url": "https://news.bg/politics/prezidentsko-veto-nad-promenite-v-izborniya-kodeks.html", "text": "Президентът Румен Радев налага вето над Закона за изменение и допълнение на Изборния кодекс. Според Румен Радев промените ни отдалечават от честен и прозрачен изборен процес, като привилегироват партийната воля над тази на избирателите.Разразилите се спорове около преференциите потулиха други важни промени в закона, които ни отдалечават от честен и демократичен изборен процес, отсече държавният глава в изявлението си пред медиите. Промените не само лишават гражданите от възможността да гласуват преференциално за личности, но и привилегироват партийната воля пред тази на избирателите, каза още той. Промените не въвеждат критерии при определяне на секциите за поетапно въвеждане на машинното гласуване, ракритикува още Радев, като посочи, че и категорично неприемливо е актове, свързани с изборния процес, да остават необжалваеми. Радев атакува и правото на малките населени места да избират пряко местната власт.Пакетът промени в Изборния кодекс отслабва механизмите за провеждане на честни избори, по думите на президента. Законодателят за пореден път отлага въвеждането на машинното гласуване, актуализацията на избирателните списъци и въвеждането на видеоконтрол при броенето на бюлетините, критикува още президентът Радев. В това той вижда отсъствие на воля за честен изборен процес.Особено тревожен е опитът на мнозинството да коригира собствените си грешки, заобикаляйки установения в Конституцията ред, заяви държавния глава и посочи, че едни и същи депутати защитават с еднакво усърдие в рамките само на една седмица противоположни тези. Подобно поведение руши вярата на българите в парламентаризма и издава опасно изкушение политическата целесъобразност да се реализира без оглед на Конституцията и законите, притеснен е държавният глава. Хубаво е, че здравният разум възпря този опит преди да се реализира, каза още той.Честните избори са това, което отличава демокрацията от всички останали форми на управление, каза Румен Радев. Загубим ли правото да избираме управниците си, ще изгубим и всичко постигнато през последните три трудни десетилетия, притеснен е държавният глава. Той призова опозицията да се върне в парламента при разглеждането на ветото.Смея да се надявам, че народните представители ще проявят отговорност и ще уважат мотивите на ветото, пожела си президентът Румен Радев.Законът за изменение и допълнение на Изборния кодекс беше приет от 44-то Народно събрание след  от над 14 часа на 15 февруари 2019 г.Промените предизвикаха скандал заради , отлагането на , отказа от избор на  и други. Още тогава държавният глава румен Радев се изказа критично към промените и даде знак, че за пореден път ще упражни правото си на вето.Промените станаха повод опозиционната партия .За вето , както и граждански сдружения. , че промените ще бъдат дадени на Конституционния съд.Заради скандала от ГЕРБ дадоха крачка назад и обявиха, че , но депутатите от управляващата коалиция се  това да не може да стане, тъй като измененията и допълненията са минали на гласуване в пленарна зала и предстои тяхното обнародване. Паралелно с това представители на ДПС в един глас започнаха да отричат тяхно настояване да е промяната, довеждаща до Така остана единствено възможен ход държавният глава да наложи вето.От друга страна едно такова вето ще позволи на опозицията в лицето на БСП да се върне в пленарна зала.", "date": "2019.02.25", "title": "Президентско вето над промените в Изборния кодекс"}
{"url": "https://news.bg/crime/razkriha-narkooranzheriya-v-sportna-zala-v-razgrad.html", "text": "Полицията разкри оранжерия за производство на марихуана в спортна зала в бившия завод \"Диамант\" в Разград, съобщават от МВР.Оранжерията била професионално изградена и оборудвана на високо ниво.На мястото имало условия за осветеност, влажност, температура, покълване на семената и израстване на зелените стръкове, като оборудването е закупено и доставено от чужбина.В помещението са намерени 9 саксии със зелени растения, достигнали зрялост, както и половин килограм суха \"стока\", приготвена за търгуване. Произведеното се предлагало в чужбина и при улична търговия в региона.Извършени са претърсвания на пет различни адреса на територията на страната, както и на два леки автомобила.Установени са 5 мъже, участници в престъпната група - 38-годишен от Разград, 32-годишен от село Казашко, 31-годишен от Разград, 23-годишен от Разград и 34-годишен от Сливен. Всичките са криминално проявени.При лични обиски и претърсвания в жилищата им са открити самоделен боен пистолет, картечен пистолет, пневматична пушка, газов пистолет, револвер, 5000 лв, електронна везна, семена, мелничка за мелене на марихуана, компютри и флашки, както и 10,2 грама канабис в различни опаковки.Разследването по случая продължава.", "date": "2019.02.25", "title": "Разкриха наркооранжерия в спортна зала в Разград"}
{"url": "https://news.bg/world/tramp-i-kim-chen-un-zapochvat-vtorata-si-sreshta-na-varha-s-vecherya.html", "text": "Президентът на САЩ Доналд Тръмп и лидерът на КНДР Ким Чен-ун ще започнат втората си среща на върха в Ханой с вечеря в сряда, съобщава \"Йонхап\", позовавайки се на източници.Двамата лидери се очакват да пристигнат във виетнамската столица във вторник и на следващия ден ще вечерят заедно. Възможно място на банкета се посочва Hanoi Opera House, която наскоро беше посетена от американски и севернокорейски представители, отговорни за логистиката.Съобщава се още, че Тръмп ще се срещне с генералния секретар на Виетнамската комунистическа партия Нгуен Фу Чонг и премиера в сряда сутринта.Ким потегли към Ханой с влак в събота.По-рано беше съобщено, че Северна Корея и САЩ могат да обявят прекратяване на Корейската война (1950-1953) по време на разговорите в Ханой.Припомняме, Тръмп и Ким ще се срещнат през тази седмица във Виетнам. Предвижда се срещата да започне на 27 февруари и да продължи на следващия ден.Първата историческа среща между ", "date": "2019.02.25", "title": "Тръмп и Ким Чен-ун започват втората си среща на върха с вечеря"}
{"url": "https://news.bg/crime/vmz-sopot-otricha-sluhove-za-privatizatsiya.html", "text": "Военно-промишления комплекс на България - ВМЗ ЕАД Сопот е в списъка на дружествата, забранени за приватизация. Всички твърдения, че заводът ще се продава цялостно или частично не са верни и само подкопават доверието към дружеството. Това пише в позиция на съвета на директорите на ВМЗ Сопот.Посочва се, че за да се направи подготовка за раздържавяване, е необходима санкция на Народното събрание.\"Не е от компетенцията на ръководството на ВМЗ да дава заключения или съждения по тиражираната информация, че представител на чужда държава е в основата на двата взрива на площадка Иганово през пролетта на 2015 година.\"Според ръководството на заводите дружеството също така не разполага с данни за нанесени щети по отношение на частна собственост.Напускането на дружеството от Сдружение \"Българската отбранителна индустрия\" (СБОИ) пък се дължало на факта, че за толкова години ВМЗ не е получило реална полза от членството си, а в същото време името на предприятието било използвано за постигане на други цели.В позицията пише още, че претенциите на друга държава към ВМЗ са неоснователни, предвид това, че за 30 години въпросът с оръжейните лицензи все още се дискутира.\"Считаме, че той не е добре да бъде повдиган от който и да било от българска страна\", пишат от ВМЗ Сопот.", "date": "2019.02.25", "title": "ВМЗ Сопот отрича слухове за приватизация"}
{"url": "https://news.bg/int-politics/lavrov-sasht-iskat-saveti-ot-moskva-za-kndr-predi-sreshtata-s-kim.html", "text": "Руският външен министър Сергей Лавров заяви, че Съединените щати са поискали съвети от Москва за Северна Корея преди срещата на върха между президента Доналд Тръмп и севернокорейския лидер, съобщава ЕйБиСи нюз.Тръмп и Ким Чен Юн се очаква да се срещнат в сряда и четвъртък във Виетнам. Тяхната първа среща миналото лято приключи без съществени споразумения за ядреното разоръжаване на Северна Корея.Лавров, който също е на посещение във Виетнам тази седмица, заяви в коментари за руски новинарски агенции, че Русия смята, че САЩ трябва да предложат на Пхенян \"гаранции за сигурност\" за успеха на споразумението за разоръжаване.Той също така спомена, че \"САЩ дори искат нашите съвети, нашите възгледи по този или онзи сценарий за това\", как може да се развие срещата на върха в Ханой.", "date": "2019.02.25", "title": "Лавров: САЩ искат съвети от Москва за КНДР преди срещата с Ким"}
{"url": "https://news.bg/crime/ekstazi-za-nad-1-mln-lv-nameriha-v-patnicheski-avtobus.html", "text": "Митничарите на ГКПП \"Капитан Андреево\" намериха и задържаха 35 килограма екстази, скрити в пътнически автобус.Около 22.30 часа на 21 февруари, четвъртък, пътническият автобус с турска регистрация, идващ от Румъния и пътуващ до Турция, спрял на трасе \"Изходящи леки коли и автобуси\". Превозното средство било селектирано за щателна проверка по метода \"анализ на риска\". Междувременно пътниците и водачът заявили, че не носят вещи, стоки и валутни ценности, които трябва да бъдат декларирани на пропускателния пункт.В хода на проверката става ясно, че в естествени кухини на автобуса са скрити 18 пакета с екстази - розови, сини, оранжеви, жълти и кафяви хапчета.Общото количество на откритото наркотично вещество е 35 килограма и 160 грама.По данни на Агенция \"Митници\" (АМ) заловената дрога възлиза на стойност от 1 милион и 125 хиляди лева по цени за нуждите на съдопроизводството.Водачът на автобуса е турски гражданин. Той е задържан за срок до 72 часа.По случая е образувано досъдебно производство от митнически инспектор от Териториален отдел \"Митническо разузнаване и разследване Южна морска\" към ГД \"МРР\" на АМ.Действията по изясняването на обстоятелствата продължават под надзора на Окръжна прокуратура - Хасково.", "date": "2019.02.25", "title": "Екстази за над 1 млн. лв. намериха в пътнически автобус"}
{"url": "https://news.bg/politics/danail-kirilov-gotov-da-obsazhda-ogranichavaneto-na-privilegiite-na-bankite.html", "text": "Омбудсманът Мая Манолова иска да се намери баланс между икономически силните субекти и потребителите. Институцията предлага да се направят промени в Гражданския процесуален кодекс (ГПК) в частта изпълнително производство.Коментарът си тя направи по време на обществена дискусия на тема \"Защита от неравноправни клаузи и свръхпривилегиите на банките\".По думите на Манолова ГПК трябва да осигури защита на потребителите от неравноправни клаузи в договорите с монополни дружества, колектори, фирми за бързи кредити, банки и кредитни институции при снабдяването им с изпълнителен лист по реда на заповедното производство.\"Действащото законодателство на ГПК е в полза на банки, монополни дружества, фирми за събиране на вземания и колекторски фирми, които разполагат с облекчени процедури за събиране на своите вземания\", подчерта Манолова.Тя поясни, че особени привилегии за събиране на вземания имат банките, които при условията на чл. 417 т. 2 от ГПК могат само на база на едностранен документ да се снабдят със заповед за изпълнение срещу длъжник и да започнат процедура по принудително събиране.\"Този съществуващ режим обаче не дава възможност на съдилищата да правят проверка на неравноправни търговски клаузи\", отбеляза Манолова.С промените в Гражданския процесуален кодекс, националният защитник настоява съдилищата да следят за неравноправни търговски клаузи, възможността длъжникът да спре принудителното изпълнение в случаите, когато има неравноправни търговски клаузи и при неоткриване на длъжника на посочения адрес да бъде призован чрез залепване на съобщение.Манолова припомни, че срещу България от страна на ЕК вече има наказателна процедура заради несъответствие с правото на Европейския съюз. През януари 2019 г. ЕК даде на страната ни двумесечен срок за справяне с проблема.Председателят на правната комисия Данаил Кирилов подкрепи казаното от Манолова и обеща, че ще взаимодейства с омбудсмана изключително ефективно. Кирилов отправи покана към националния защитник в сряда на правна комисия в Народното събрание да представи законопроекта в детайли.Кирилов се надява всички големи юристи да имат възможност да припознаят, да подкрепят и да се присъединят към промените в ГПК.На обществената дискусия присъстваха още представители на адвокатурата, работодателските организации, представители на Софийския градски съд и Софийския районен съд, депутати, представители на Комисия за защита на конкуренцията и други.", "date": "2019.02.25", "title": "Данаил Кирилов готов да обсъжда ограничаването на привилегиите на банките"}
{"url": "https://news.bg/world/mey-mozhe-da-predlozhi-otlagane-na-brekzit.html", "text": "Британският заместник-министър на отбраната Тобиас Елууд намекна, че премиерът Тереза Мей може да предложи отлагане на Брекзит и потвърди, че ако не го направи, той е \"изкушен\" да гласува за отлагане напускането на ЕС, пише \"Гардиън\".\"Не поддържам идеята, че се насочваме към без споразумение\", каза той пред радио Би Би Си.През уикенда трима британски министри поискаха от премиера да спре да използва заплахата от Брекзит без споразумение като тактика на преговорите.В сряда в британския парламент ще бъде внесена поправка, която ще поиска от Мей да отложи Брекзит, ако не ратифицира споразумението с ЕС до 13 март.Очаква се Мей да говори пред Камарата на общините за Брекзит във вторник след разговорите си с евролидерите в Египет.Запитан дали премиерът ще обяви отлагане на Брекзит, Елууд заяви: \"Трябва да изчакате и да чуете какво ще каже, когато се върне\".Попитан да разясни дали има информация, че правителството ще обяви отлагане излизането от ЕС, министърът отговори: \"Такова нещо не знам. Обнадежден съм, че това ще се случи, защото не е в ничий интерес да се види как без споразумение се засяга Великобритания по начина, за който говорим\".На въпрос дали ще подкрепи поправката, Тобиас Елууд отбеляза, че е \"изкушен\", но добави, че \"много неща ще се случат\" преди вота.Междувременно стана ясно, че Тереза Мей е провела среща с германския канцлер Ангела Меркел в Египет тази сутрин, където се провежда срещата на върха ЕС-Арабската лига. Мей е имала \"добра, приятелска\" 45-минутна среща с Меркел. Те са обсъдили Брекзит и британския парламент, както и Сирия, обяви представител на британското правителство, цитиран от Press Association.По въпроса за евентуално отлагане на Брекзит, Мей повторила, че Великобритания иска да напусне ЕС със споразумение по план на 29 март, според източника.Те обсъдиха Брекзит, те обсъдиха британския парламент, нещата, които се случиха в парламента на Великобритания, нещата, които се случиха тази седмица. Те обсъдиха и външнополитически въпроси, обясни представителят.Мей се срещна и с председателя на Европейската комисия Жан-Клод Юнкер.", "date": "2019.02.25", "title": "Мей може да предложи отлагане на Брекзит"}
{"url": "https://news.bg/health/sluchaite-na-morbili-veche-sa-39.html", "text": "Случаите на морбили у нас вече са 39, като 24 от тях вече са доказани лабораторно, предаде БНТ.Последните два случая са на 2-годишно дете от Ихтиман и на момче на 16 години от столичния квартал \"Надежда\".Експертите са категорични, че за епидемия на този етап не може да се говори.Изключително важно остава ваксинирането на децата с пропуск в имунизационния статус, както и на хората без имунизации, които са били в контакт със заразени лица.", "date": "2019.02.25", "title": "Случаите на морбили вече са 39"}
{"url": "https://news.bg/society/samolet-katsna-na-letishte-sofiya-sas-samnenie-za-spukana-guma.html", "text": "Самолет кацна при аварийна ситуация на пистата на летище София, съобщи bTV.Той е на нискотарифна компания, уточняват от медията. По информация на МВР самолетът, пътуващ от Будапеща към София, се е приземил на пистата около полунощ заради съмнения за спукана гума.На място веднага са извикани екипи на пожарна и спешна помощ. Няма пострадали. Не е нарушен и графикът за изпълняване на полетите на летището.", "date": "2019.02.25", "title": "Самолет кацна на летище София със съмнение за спукана гума"}
{"url": "https://news.bg/bulgaria/emil-radev-spirame-da-smenyame-vremeto-prez-2020.html", "text": "Европейският съюз ще престане да сменя времето два пъти годишно от 2020 г. Това заяви пред БНТ евродепутатът от ЕНП/ГЕРБ Емил Радев.По дебата, започнал преди две години, има решение на Европейския парламент, който гласува смяната от стандартно към лятно часово време, да бъде преустановена от 2020 г.\"Европейската комисия искаше това да стане още от 2019 г., но в Европейския парламент надделя мнението да се даде още една година, за де хармонизират всички процеси и да се подготвят всички държави членки.\" - коментира Радев.Той поясни, че от 2020 г. всяка държава ще избере стандартно или лятно време и ще спре да сменя стрелките два пъти годишно.Германия и скандинавските страни вероятно ще изберат стандартното часово време, докато южните държави - лятното.Проучване на Европейската комисия показа, че българите предпочитат лятното време да остане постоянно. На същото мнение са повечето държави от южна Европа. Германия и скандинавските страни предпочитат стандартното часово времеСпоред Радев това няма да предизвика проблеми.Евродепутатът посочи, че причината за въвеждане на смяната на времето е била икономическа - пестене на разходи за осветление. Оказало се е, обаче, че ползите не са толкова големи. Всеки българин, например, пести около 54 стотинки годишно.Същевременно последиците за здравето са негативни, посочи Радев. Наблюдава се увеличаване на сърдечно-съдовите заболявания и безсънието, зачестяват пътните произшествия.\"Ползите са доста по-малко от потенциалните вреди, а когато говорим за здравето на гражданите, не можем да правим компромис.\" - обобщи евродепутатът.", "date": "2019.02.25", "title": "Емил Радев: Спираме да сменяме времето през 2020"}
{"url": "https://news.bg/world/siriyskite-kyurdi-predadoha-na-irak-nad-280-buntovnitsi-ot-idil.html", "text": "Поддържаната от САЩ въоръжена коалиция \"Сили на демократична Сирия\" (СДС, чийто гръбнак са кюрдските отряди), предаде на Ирак над 280 бунтовници от терористичната групировка \"Ислямска държава\". Това съобщиха ТАСС и Reuters, позовавайки се на изявление за службата за сигурност на Ирак.Според изявление на иракските военни, предадените бойци са били част от арестуваните от СДС. От Силите на демократична Сирия са задържали над 500 граждани на Ирак. Продължава процесът на репатриране на останалите членове на терористичната групировка.В неделя представител на въоръжените сили на Ирак в провинция Анбар полковник Мухамед ад-Дулейми информира за предаване на сирийските кюрди в Багдад на 180 терористи от \"Ислямска държава\", прихванати в Сирия.На 16 февруари президентът на САЩ Доналд Тръмп призова европейските страни да задържат и предадат на съд над 800 свои граждани, присъединили се към \"Ислямска държава\" и след това пленените в Сирия сили и коалиции. Американският лидер предупреди европейските съюзници, че в противен случай бойците ще бъдат пуснати.", "date": "2019.02.25", "title": "Сирийските кюрди предадоха на Ирак над 280 бунтовници от ИДИЛ"}
{"url": "https://news.bg/economics/nikolay-vasilev-oshte-ne-sme-kandidatstvali-za-chlenstvo-v-evrozonata.html", "text": "\"България все  за валутния механизъм\". Това заяви пред БНТ бившият министър на икономиката Николай Василев.\"За някаква кандидатура по футбол може да подадем, за членство в еврозоната все още не сме подали, но дай Боже да подадем\", подчерта Василев.Василев не разбира защо се измислят други критерии за нас, при положение, че ние не сме подали заявление и се чудим защо не сме приети. Той увери, че с приемането на еврото ще живеем по-богато, с по-добри доходи, с повече инвестиции и повече работни места.\"Няма такова нещо, че цените щели да се увеличат. Това са измишльотини и суеверия\", посочи Василев и повтори, че ще сме по-щастливи и богати, когато влезем в еврозоната.Той припомни, че \"чакалнята\" на еврозоната се появила преди около 20 години и преди държавите да влязат в чакалнята имат подготвителен период.По думите му за България не съществува такъв подготвителен период, защото нашата страна отдавна е готова за еврозоната. Според Василев България е една от малкото изключения с добър валутен борд и в близката годината, бившият икономически министър очаква да влезем в чакалнята на еврозоната.Василев изтъкна, че причината по-рано да не влезем в еврозоната е промяната в световноикономически план и че в България няма много реформи след 2007 г. По думите му България почти за никъде не бърза, защото целият свят е в малко по-ранна фаза.\"България се нуждае от реформи на публични сектор и сега имало положителна нагласа за еврозоната, с което правителството не трябва да не се отметне\", каза още бившият икономически министър.", "date": "2019.02.25", "title": "Николай Василев: Още не сме кандидатствали за членство в еврозоната"}
{"url": "https://news.bg/politics/aleksandar-jordanov-bsp-mislyat-pri-kakva-situatsiya-da-se-varnat-v-parlamenta.html", "text": "а. Това заяви пред БНТ бившият председател на 36-то Народното събрание Александър Йорданов в коментар трябва ли депутатите да получават заплати, когато не ходят на работа.По думите му, социалистите имат поводи за протест, но в настоящата ситуация БСП сами се вкарват в капана и започват да изглеждат глупаво.\"Ако наистина социалистите искат да се откажат от парите си, могат да попълнят декларация и парите да отидат там, закъдето са предназначени\", каза Йорданов и призова хората да не да гледат колко взимат депутатите.Бившият парламентарен шеф обясни, че когато се предприемат такива действия на бойкот, веднага започват мисленето как да се върнат и при каква ситуация. \"От парламента лесно се излиза, но трудно се влиза обратно и всяко влизане след това на тези, които са го бойкотирали, изглежда доста конфузно и карикатурно\", тълкува Йорданов.По думите му  представители, които получават много добри заплати, но могат да си намерят повод да не ходят на работа.\"Идват европейски избори и вместо законотворците да ги използват и по-ясно да разкрият своята идея, те се занимават с едно дребнотемие и с неща, които и на пазара хората не спорят за такива неща\", каза Йорданов.Той съветва БСП да се вгледа в членовете на парламентарния правилник, за да не продължава конфузията по-дълго.Бившият депутат Таня Буруджиева също взе отношение по темата. Буруджиева, която е и политолог, коментира, че парламентарният правилник се употребява по политическо предназначение. Буруджиева изрази притеснение, че ако по този начин се развива ситуацията, може да се стигне до отнемане не субсидията. Парите, които получават народните представители, са от данъкоплатците.\"Когато някъде отиваш да влезеш, трябва да знаеш как ще излезеш и когато излезеш, трябва да знаеш как ще влезеш обратно. БСП сега не могат да намислят как да влязат\", тълкува Буруджиева и допълни, че когато има заседания на парламента, партиите трябва да са там и да дебатират.Според нея голямата отговорност в политиката е и когато си в опозиция.Буруджиева допълни, че българите очакват да има същите справедливи правила - когато не ходиш на работа, да не получаваш пари.По отношение на това дали президентът ще наложи вето върху промените в Изборния кодекс, Буруджиева смята, че държавният глава ще направи това, което сметне за разумно.", "date": "2019.02.25", "title": "Александър Йорданов: БСП мислят при каква ситуация да се върнат в парламента"}
{"url": "https://news.bg/politics/za-tsvetozar-tomov-izbornite-problemi-ne-sa-svarzani-s-tehnologiite.html", "text": "\"Машинното гласуване ще реши едни проблеми. Важното е да не допуснем гаф, ако системите за сигурност са пробити. От друга страна, ще се подобри точността на преброяване. Но проблемите с купения и с корпоративен вот, с ниската активност и с недобрата информираност, не са свързани с технологията\". Това заяви пред БНР говорителят на ЦИК Цветозар Томов.По думите му, проблемите за изборите не са свързани с технологията на гласуване. Евентуалните манипулации не могат да повлияят съществено на изборния резултат, каза Томов в анализ на предизборната подготовка в атмосфера на законодателни промени и смяна на състава на Комисията.По думите му, по-големият проблем са  по отношение на нашите задължения, особено по отношение на машинното гласуване.\"В момента изискването е за 12 500 устройства за машинно гласуване. Три месеца преди изборите всичко може да бъде направено, но няма време за пилеене. Има някои въпроси, които предстои да бъдат решени. При всички положения месец март е решаващ да се намери изпълнител на поръчката, за да може спокойно да се организира логистиката за машинното гласуване до изборите. , трябва да успеем, но трябва да има и пълна законодателна яснота\", подчерта Томов.Относно искането на БСП ), Томов изтъкна, че изтичането на мандата на членовете на ЦИК не означава, че тя е прекъснала работа. Надявам се, че смяната ще стане гладко. Беше добре въпросът със смяната на мандата да бъде разгледан малко по-рано, за да могат новите членове да разполагат с малко повече време за адаптация\", отбеляза говорителят на ЦИК.Цветозар Томов допълни, че евроизборите са относително най-лекият вид от гледна точка на технология и организация.Според Томов, опити за изборни манипулации се правят не само в нашата страна. \"Като социолог ще кажа, че поне 95 % са свободно упражняване на вот. Избори не се печелят с манипулации. Всички избори у нас съответстват на вота на гражданите. Това не означава, че не трябва да се борим с манипулациите. Този проблем е свързан с политическата култура и начина, по който взаимодействат институциите\", допълни Цветозар Томов.\"Дали ще има или няма да има преференции също не е фактор за честността на изборите. Според мен правилно сме предпочели пропорционалното гласуване\", каза още социологът.Томов смята, че не бива изборното законодателство непрекъснато да се променя.\"Няма у нас два последователни избора, проведени при едно и също изборно законодателство. Внушаването на недоверие в честността на изборите е опасно заиграване с предразсъдъците на хората, отвратителна предизборна практика. При всички нарушения повече от 2-3 мандата на парламентарни избори не биха били изместени, а на евроизбори е сигурно, че ще отидат в Брюксел тези, които българите наистина изберат\".Цветозар Томов направи уговорката, че на много от въпросите отговаря като гражданин и като социолог, а не като говорител на ЦИК.", "date": "2019.02.25", "title": "За Цветозар Томов изборните проблеми не са свързани с технологиите"}
{"url": "https://news.bg/int-politics/nikola-dimitrov-nyama-kak-balgari-i-makedontsi-da-sa-blizki-bez-vzaimna-pochit.html", "text": "Няма как македонци и българи да бъдат близки, ако между тях няма взаимна почит. Това заяви пред bTV министърът на външните работи на Република Северна Македония Никола Димитров.По думите на Димитров България и Македония имат много общи исторически моменти и личности. Именно това било хубава предпоставка за близост между двата народа, а не за конфликти.На въпрос дали процесът по договаряне с Гърция е бил предварително подготвен Димитров посочи, че това не е било така и двете страни изминали дълъг път, за да се стигне до тези резултати. Когато започнал процесът на преговори за новото име, и двете страни не били наясно какво ще се случи накрая. Заради многобройните естества на спора трябвало да се вложи голям политически капитал.\"Няма по-голяма задача за дипломатите от това да решават проблеми, да отворят врати, да градят мостове и да правят приятели. А и ние бяхме и насърчавани от взаимоотношенията, които изградихме с България, предвид Договора за добросъседство, както и от вниманието, което беше насочено към Балканите\", посочи Димитров.Относно смяната на името на Македония Димитров коментира, че заради многогодишния спор с Гърция страната е била заключена в чакалнята на НАТО и ЕС. Затова в западната ни съседка намерили начин да променят това, но в същото време македонците не загубили идентичността си - пак си останали македонци.Относно предстоящите избори за държавен глава в Македония Димитров посочи че е горд за това, че неговото име е споменато като участник в надпреварата. Припомняме, президентските избори в Македония ще се проведат на 21 април.", "date": "2019.02.25", "title": "Никола Димитров: Няма как българи и македонци да са близки без взаимна почит"}
{"url": "https://news.bg/politics/koalitsiya-sds-nfsb-e-vazmozhna-no-malko-veroyatna-sega-spored-lukarski.html", "text": "Бившият председател на СДС Божидар Лукарски прогнозира, че в страната е много вероятно да има предсрочни парламентарни избори.Пред bTV Лукарски посочи, че политическата конюнктура в страната предполага предсрочен вот като евентуален сценарии. Премиерът Борисов се опитвал по всякакъв начин да избегне скандалите, което личало в действията му в последния момент при връщането на старите правила в Изборния кодекс относно преференциалния вот. От БСП пък искали точно това. Вместо обаче червените да се върнат в пленарна зала, те продължили да показват някакви действия, които приличали на предизборна пропаганда, тълкува Лукарски.Той коментира и че в малката коалиция на ОП също било видно, че има доста сериозни пропуквания и проблеми.Според бившия председател на БСП изборите за ЕП били лакмус за това какво би се случило при евентуални предсрочни избори, въпреки категоричните убеждения на управляващите, че кабинетът ще издържи до 2021 година и в НС ще се осигурява кворум.По думите на Лукарски евентуалното сближаване на СДС с партията на бившия вицепремиер Валери Симеонов НФСБ е възможно, но малко вероятно към днешна дата. Причината: \"Първо - поради отворената покана на \"Демократична България\" и курса на сегашното ръководство на СДС натам, второ - очевидното нежелание на ЕНП да има коалиция, в която един евентуален депутат, не би било ясно дали ще седне в редиците на тази партия, или на някоя друга от европейското семейство и на трето място, ситуацията, която се развива в лагера на Патриотите и в тяхната тройна коалиция.\"Относно друга евентуална коалиция - с партията на Веселин Марешки \"Воля\" - Лукарски заяви, че платформите на формациите нямат общи допирни точки.\"Още по мое време като председател, а и мисля, че сегашното ръководство е на това мнение, че не би следвало да имаме просто политически и принципни общи допирни точки с програмата на \"Воля\" и с техния курс\", посочи още той.Според Лукарски ДСБ и СДС през годините винаги са били много по-близки, отколкото в момента са ДСБ и \"Да, България\".", "date": "2019.02.25", "title": "Коалиция СДС-НФСБ е възможна, но малко вероятна сега според Лукарски"}
{"url": "https://news.bg/society/pochina-sobstvenikat-na-agentsiya-fokus-krasimir-uzunov.html", "text": "Собственикът на агенция \"Фокус\" Красимир Узунов е починал тази сутрин. Това съобщиха от новинарската агенция.Узунов е роден на 26 януари 1963 година в Пещера. Завършил е Висшето военно артилерийско училище \"Георги Димитров\" в Шумен през 1985 г. с отличиеПрез 1990 г. създава първия клуб на Офицерската Легия \"Георги Раковски\" в Шумен. Избран е за говорител на Легията.През 1991 г. е назначен за началник на отдел \"Информация\" в Министерството на отбраната. През май 1992 г. напуска окончателно армията. Работи в Македония, Косово, Албания, Босна и Херцеговина. Пише коментари за различни издания и издава книги.Създава частната информационна агенция \"Фокус\" през 2000 г. - години след първата частна информационна агенция \"Балкан\". Четири години след основаването на агенцията, той създава и Радио \"Фокус\" - Сливен, с което слага началото на радиоверига \"Фокус\". Тя притежава 60 радиостанции, 15 регионални офиса и излъчва 12 самостоятелни програми.", "date": "2019.02.25", "title": "Почина собственикът на агенция \"Фокус\" Красимир Узунов"}
{"url": "https://news.bg/regions/v-ruse-vaksinirat-detsa-ot-tsiganskata-mahala-sreshtu-morbili.html", "text": "Здравните власти в Русе ваксинират срещу морбили деца от циганския квартал \"Селемтя\" в областния град, предаде БНТ.За 3 дни специалистите, подпомогнати от колети си, които работят по проекта \"Социално включване чрез услуги за ранно детско развитие в Община Русе\", са ваксинирали 15 деца.За да се установи какъв е броят на неваксинираните деца, здравните служители обикаляли от врата на врата през миналата седмица. Те говорили с родители и издирвали децата, които не са преминали имунизация.Информация за броя на неимунизираните деца събира и Регионалната здравна инспекция, но чрез личните лекари и педиатрите.", "date": "2019.02.25", "title": "В Русе ваксинират деца от циганската махала срещу морбили"}
{"url": "https://news.bg/int-politics/chetiri-partii-v-moldova-nadskachat-6-ta-bariera-za-parlamenta.html", "text": "Проруски настроената партия на социалистите в Молдова води с 31.41% на парламентарните избори в страната според 97% от обработените протоколи, съобщи Газета.ру.Само партията, която представлява президента Игор Додон няма възможност за самостоятелно формиране на правителство и й предстоят сложни преговори с коалицията. Изборите в страната са в момент, който е достатъчно сложен за отношенията й с ЕС.На второ място - с 26.03% изборните резултати посочват блока на либералните десни партии ACUM. Управляващата сега Демократична партия получава 24.03% от гласовете, а лявата партия \"Шор\" е получила 8.48%, съобщи ТАСС, позовавайки се на данните на Централната избирателна комисия в страната.Останалите партии не са надскочили 6%-ия праг и няма да имат парламентарно представителство. При това нито една от партиите не е събрала достатъчно подкрепа за самостоятелно формиране на болшинство.", "date": "2019.02.25", "title": "Четири партии в Молдова надскачат 6%-та бариера за парламента"}
{"url": "https://news.bg/regions/posegatelstvo-varhu-burgaski-ofis-na-bsp.html", "text": "Бургаският офис на Делегацията на българските социалисти в ЕП стана обект на посегателство, пишат от пресцентъра на социалистите и питат: \"Кой се страхува от БСП? Такива избори ли да очакваме?!\"По техни данни неизвестно лице е счупило витрината, както и намиращия се зад нея телевизор, излъчващ рекламни клипове за работата на Делегацията на българските социалисти в морския град.От ръководството на БСП-Бургас осъждат тази вандалската проява. Червените бургазлии се надяват и зад посегателството да не стои политически съперник.\"В навечерието на предстоящите избори за ЕП подобен род провокации са недопустими за страна, изповядваща демократичните ценности\", пишат още те и допълват, че се надяват органите на реда да си свършат работата и да открият извършителя.По данни на Областната дирекция на МВР в Бургас сигналът за случилото се с офиса на делегатите на БСП в ЕС е подадено около 16.20 часа вчера, 24 февруари.Установено е, че някой е хвърлил по витрината на офиса базалтова бетонна плоча. Работата по случая продължава от служители на Първо Районно управление - Бургас.", "date": "2019.02.25", "title": "Посегателство върху бургаски офис на БСП"}
{"url": "https://news.bg/crime/ostaviha-chetirima-v-aresta-zaradi-izmami-s-bankovi-krediti.html", "text": "Съдът остави в ареста за постоянно четирима за измами с банкови кредити, съобщават от прокуратурата.52-годишната С.В., 47-годишния Е.Т., 51-годишната М.П. и 38-годишния И.Г. са привлечени като обвиняеми за това, че през периода от септември 2018 г. до януари 2019 г., в Раднево, Чирпан, Стара Загора и Стара Загора са измамили шест лица, че срещу заплащане на определени суми, които следва да бъдат преведени чрез система за разплащане, ще им съдействат за отпускане на потребителски кредити от банкови институции, независимо от кредитните им досиета.Потърпевшите са ограбени с общо 6125 лв.В хода на разследването станало ясно, че обвиняемите са се познавали.Обвиняемият Е.Т. публикувал в интернет сайт обяви за оказване на съдействие за отпускане на банкови кредити. Данните за кандидатствалите лица той предоставял на обвиняемия И.Г. Последният чрез телефонни разговори с пострадалите ги заблуждавал, че има връзки в банкови институции и може да им съдейства при кандидатстване за банков кредит. Той искал от пострадалите да изпращат различни парични преводи на обвиняемата С.В., които представял като разходи по бъдещите кредити. Преведените парични суми били теглени в София от 52-годишната жена, която ги предавала на обвиняемите М.П. и И.Г.Впоследствие средствата били разпределяни между четиримата обвиняеми.Установено е, че четиримата са извършвали подобни измами в цялата страна.Районният съд в Стара Загора е преценил, че са налице достатъчно доказателства, че обвиняемите може да извършват друго подобно престъпление и съществува реална опасност да се укрият. ", "date": "2019.02.25", "title": "Оставиха четирима в ареста заради измами с банкови кредити"}
{"url": "https://news.bg/society/alarmirat-za-nezakonno-smetishte-do-samokov.html", "text": "За огромно незаконно сметище алармират жители непосредствено до Самоков, съобщи bTV.Tам се изхвърляли етернит, стари гуми и битови отпадъци. Тоновете боклуци са само на 12 километра от луксозните хотели на Боровец и на 2 от центъра на Самоков. Местността е \"Рашид бегов чифлик\".Голяма част от боклуците на незаконното сметище попадат в канали, които се вливат директно в река Искър. 10 километра по-надолу по течението реката се влива в язовир \"Искър\".През 2006 г. мястото е отредено за изхвърляне на земни маси. Имало и охрана.За да се спести от сметищни такси, боклуците се изхвърлят обикновено по тъмно. Ромите от близката махала взимали по 10 лева за каруца.Между 300 и 1000 лева е глобата за изхвърляне на отпадъци, но само ако има кой да констатира нарушението.Кметът на Самоков Владимир Георгиев обяснява, че проблемът е от години и от общината полагат усилия, за да ограничат изхвърлянето на отпадъците.По думите му депото се е охранявало, но средствата не достигали и затова нямало как денонощно да го охраняват. Той отбелязва, че най-вероятно отново ще бъде поставена охрана, а след стопяването на снега, теренът ще бъде почистен.Общината е издала и брошури, с които предлагат на всички граждани боклукът да се извози съвсем безплатно. За една година обаче имало само 2 обаждания.Той призова хората да подават сигнали и увери, че общината ще реагира. Според него начинът е да се съставят актове.София Атанасова, главен експерт в отдел \"Управление отпадъците\" към РИОСВ, пояснява, че за изминалата година са направили 2 проверки и е установено замърсяване.По думите ѝ каналът се почиства ежегодно и за опасност за екосистемата не можем да говорим.", "date": "2019.02.25", "title": "Алармират за незаконно сметище до Самоков"}
{"url": "https://news.bg/crime/postoyanen-arest-za-chetirima-narkodilari-vav-varna.html", "text": "С постоянен арест са четирима наркодилари, у които са открити над 2 кг марихуана, амфетаминопроизводни и кокаин, съобщиха от прокуратурата.Искането на прокуратурата е уважено от съда в събота, 23 февруари.По време на операцията, водена от Окръжна прокуратура, бе установено, че Стоян С. е шеф на Борислав Б. и Васил В., чието депо за съхранение на наркотици е базирано в нает апартамент във Варна.При претърсване на депото, домовете и личен обиск на обвиняемите са иззети над 2 кг марихуана, 138 г амфетаминопроизводни и малко количество кокаин. Иззети са и 10 електронни везни и общо над 25 000 лева в българска и европейска валута.Четвъртият задържан е Стоян Р., който се снабдявал с наркотици за продажба от депото на тримата, действал като техен дилър.Разпространението на наркотиците ставало и по телефона с кодови наименования за различните видове наркотици.Определенията на Варненския окръжен съд може да се обжалват пред Апелативния съд.", "date": "2019.02.25", "title": "Постоянен арест за четирима наркодилъри във Варна"}
{"url": "https://news.bg/int-politics/sotsialistite-sa-s-prednina-na-izborite-v-moldova.html", "text": "Социалистите водят на парламентарните избори в Молдова с 30.13% от гласовете срещу 29.60% за управляващата Демократическа партия, предаде Би Би Си. Данните са от 25% обработени бюлетини.На трето място е опозиционният блок ACUM с 20.87%, следван от популистката консервативна партия ШОР с 10.45%.Останалите партии според предварителните данни не преминават 6-процентовата бариера.Наблюдателите определят днешния вот като геополитически. Социалистите на президента Игор Додон са за сближаване с Русия, докато демократите са с проевропейска ориентация.", "date": "2019.02.25", "title": "Социалистите са с преднина на изборите в Молдова"}
{"url": "https://news.bg/weather/slanchevo-temperaturite-se-povishavat.html", "text": "Днес се очаква предимно слънчево време, затопляне и положителни максимални температури. Не се очакват валежи, единствено в югоизточните райони през нощта все още са възможни слаби превалявания от сняг.Времето през нощта ще бъде предимно ясно и почти тихо, с изключение на Източна България, където ще духа до умерен северен вятър.През деня над по-голямата част от страната се очаква слаб вятър, но вече ориентиран от запад и северозапад, в някои северни райони - до умерен. Единствено в югоизточните район той ще запази посоката си от север.Минималните температури в по-голямата част от страната ще са между -11 и -6 градуса, по-високи по Черноморието и в крайния югозапад, където ще бъдат около 3-4 градуса.Максималните температури ще са предимно в интервала 2-7 градуса, малко по-високи в крайните югозападни райони.", "date": "2019.02.25", "title": "Слънчево, температурите се повишават"}
{"url": "https://news.bg/world/zaginalite-pri-sblasatsite-vav-venetsuela-veche-sa-4.html", "text": "Загиналите при сблъсъците на границата между Венецуела и Колумбия вече са четирима, още около 100 души са били ранени, съобщава в. \"The Guardian\"До размириците се стигна заради отказа на правителството да допусне до гладуващото население на страната хуманитарната помощ, пристигаща от Колумбия.Часове по-рано беше съобщено, че камиони с хуманитарна помощ са били запалени по заповед на Николас Мадуро. Припомняме, той нареди на армията да се разположи на границата и да не допуска пратките с помощи в страната.\"Режимът на узурпатора прибягва до най-подли действия и се опитва да изгори камион с хуманитарна помощ...\" - написа в Туитър временният президент Хуан Гуайдо. По думите му, храбрите доброволци са положили усилия да защитят хранителните продукти и лекарствата от унищожение.", "date": "2019.02.25", "title": "Загиналите при сблъсъците във Венецуела вече са 4"}
{"url": "https://news.bg/press/borisov-na-sreshtata-mezhdu-es-i-arabskata-liga-oshte-razkritiya-po-kazusa-s-gebrev-dalgovete-na-nzok.html", "text": "Участието на премиера Борисов в срещата на върха между ЕС и Арабската лига е сред водещите теми на вестниците в понеделник.\"Държавите от Арабската лига са важен партньор. Работих много за тази среща. Европейският съвет е тук сега, защото независимо от противоположните мнения и отношения в този край на света, държавите тук са много важен партньор.\" Това заяви премиерът Бойко Борисов преди началото на първата среща на върха между държавите-членки на Европейския съюз и държавите-членки на Лигата на арабските държави. Тя се провежда в конгресния център на египетския град Шарм Ел-Шейх. Форумът започна при засилени мерки за сигурност...\" - в. \"Труд\".\"Когато се прегръщаш с президента на Египет, трябва да имаш също толкова гарантирани отношения и с президента на Турция\". Това заяви премиерът Бойко Борисов, който пристигна в Шарм Ел-Шейх за участие в Първата среща на високо равнище между държавните и правителствените ръководители на ЕС и Лигата на арабските държави (ЛАД). \"Успях да изградя такива отношения, че с противници като Турция и Египет да сме еднакво добре, както и с противници като САЩ и Русия, Косово и Сърбия\", подчерта Борисов. \"Аз работих много за тази среща. Египет е важен партньор. Успял съм да изградя такива отношения\", каза премиерът Бойко Борисов непосредствено преди срещата си с президента на Египет Абдел Фатах ал-Сиси . \"Ние сме добри приятели от много години. В ООН се видяхме, поддържаме телефонен контакт и в края на краищата това е едно признание и за него да дойде целият Европейски съвет тук\", добави Борисов по адрес на египетския президент. На въпрос за отношенията на страната ни със Саудитска Арабия, министър-председателят заяви, че се работи по много инвеститорски теми. Специално акцентира върху енергийната сфера, където има проявен интерес от тяхната държавна енергийна компания към газовия хъб на наша територия. Според Борисов Саудитска Арабия може да бъде бъдещ голям инвеститор в България. По думите му това е една голяма държава, с която имаме изключително добри отношения. \"Кралят (бел. ред. на Саудитска Арабия) ми е пратил писмо, но не съм имал време да го прочета. Ще го прегледам тук\", каза Борисов. Форумът в Египет цели да подчертае необходимостта от засилени стратегически отношения между ЕС и арабския свят, както и да определи насоки за справяне с глобалните предизвикателства. Лидерите ще обсъдят общите усилия за решаване на регионални въпроси от взаимен интерес, като във фокуса на разговорите в Шарм Ел-Шейх ще бъдат поставени теми, свързани с търговията и инвестициите, миграцията, сигурността и ситуацията в региона.\" - в. \"Стандарт\".\"Премиерът Бойко Борисов заяви, че в арбаския регион е много по-добре да се говори с лидерите на държавите, защото от тях зависи дали би могла да тръгне емигрантска вълна. Той даде кратък коментар пред журналисти преди началото на първата среща на върха на Европейския съюз и Арабската лига в египетския курорт Шарм ел Шейх. Събитието ще събере на едно място ръководителите на Европейската комисия и Европейския съвет Жан-Клод Юнкер и Доналд Туск, премиерите на Великобритания, Германия и Италия - Тереза Мей, Ангела Меркел и Джузепе Конте - и други. Според Борисов Саудитска Арабия може да бъде бъдещ голям инвеститор в България. По думите му това е една голяма държава, с която имаме изключително добри отношения. \"Кралят (бел. ред. на Саудитска Арабия) ми е пратил писмо, но не съм имал време да го прочета. Ще го прегледам тук\", каза Борисов. Той добави, че Саудитска Арабия проявява интерес за инвестиране в газопреносната инфраструктура на България и по-точно за строителството на тръбопровода за газовия хъб \"Балкан\". Той обясни, че политиката му е да поддържа баланс между спорещи страни и даде пример с Русия и САЩ, както и с Косово и Сърбия. \"Моето отношения с тези хора са такива, че да не излагам на риск България в едната или другата посока. Както се прегръщам с президента на Египет, така трябва и с този на Турция\", каза още премиерът.\" - в. \"Дневник\".Казусът с Емилиян Гебрев продължава да е във фокуса на всекидневниците.\"Камери са уловили руснака Федотов - наел пpез 2015 г. cтая в xотела, където бил офиcът на Емилиян Гебpев. Русия започнала масирано да заличава следите на агента, който през 2018 г. е засечен при отравянето с препарата \"Новичок\" в Англия на бившия офицер от руското разузнаване и британски шпионин Сергей Скрипал, пише изданието \"Белингкат\". Стая номер 305 в cофийcкия xотел \"Opбит\" е била наета през 2015 г. от агента на ГРУ, известен под псевдонима Сергей Федотов. Камери са заснели руснака и в автомобил на паркинга пред хотела, в който е офисът на оръжейния търговец Емилиян Гебрев. Това е установило съвместното разследване на българските и английските служби...\" - в. \"24 часа\".\"Моето очакване е тази или следващата седмица в публичното пространство да се появят нови имена на руски граждани, които са присъствали в България. Разследващите във Великобритания, които сериозно се грижат по този въпрос, са установили, че има поне още едно лице, което идвало в България две седмици преди да бъде отровен Гебрев. Това съвпада с взривовете в заводите в Сопот. През март и април 2015 година в Сопот има два пъти мощни производствени аварии - два взрива. Това съвпада с пребиването на това лице. Сопотската площадка е изцяло държавна собственост. Очевидно има много обстоятелства и факти, които навеждат на мисълта, че представители или хора, свързани по някакъв начин с Русия, участват в едни дейности в България, които са насочени против българската оръжейна индустрия.\" Това каза днес в предаването \"Неделя 150\" на БНР бившият военен министър Бойко Ноев, който е един от свидетелите по делото за отравянето на бизнесмена. \"Според българските закони собственикът върху едно АД е този, който държи акциите и който е вписан в книгата на акционерите. По тези параметри собственикът (на \"Дунарит\") е Емилиян Гебрев. Това е! Покушението не е само срещу Гебрев, а срещу сина му и икономическия му директор, което може да се счита за опит за масово убийство. Ясно е досега, че това не е случайно. Ясно е, че и в случая при Гебрев, и в случая във Великобритания участват едни и същи лица. Ясно е, че отровата, която е била използвана, е от едно семейство\", коментира още Ноев. \"Има един стар спор между България и Русия - руснаците твърдят, че военното производство в България се извършва по техни лицензии, което не е вярно. Всички български правителства досега са отхвърляли тази теза. За първи път това правителство, под ръководството на Министерство на икономиката и в частност Караниколов, прави пробив в тази българска позиция, което кара сдружението, на което Академик Воденичаров е съпредседател, да пише писмо до цялото правителство, до всички държавни власти, в което казва \"с тревога научаваме, че Министерство на икономиката е поканило по своя инициатива руската страна за преговори...\". Отправянето на покана от българска страна означава само едно - че България е готова на компромиси\", каза бившият министър...\" - в. \"Сега\"Публичните финанси и парите на гражданите също са сред актуалните теми.\"Над 285 млн. лв. дължи Здравната каса на европейски държави за лечение на български граждани към 31 декември. Това се казва в отговор на министъра на здравеопазването Кирил Ананиев на писмено запитване от депутатката на БСП д-р Валентина Найденова. През февруари, 2018 г. тогавашният управител на НЗОК Камен Плочев обяви, че поради натрупани задължения на Здравната каса в размер на 271 млн. лева към други държави на 334 българи е отказано лечение през 2016 г. Тогава той поиска увеличение на бюджета на касата, но беше обвинен, че не познава закона, защото не се е обърнал първо към Надзорния съвет на НЗОК. Министерствата на здравеопазването и на финансите излязоха с твърдение, че натрупаните задължения са 7.6 млн. лева. Въпреки че цифрите, дадени от Камен Плочев, се оказаха верни, той беше освободен от поста в края на юни, 2018 г. Данните от края на 2018 г. сочат, че сумата вече е над 285 млн. лева, а просрочените задължения се равняват на повече от 135 млн. лева., казва в отговора си от петък Кирил Ананиев. Най-големи са задълженията на Здравната каса към Германия и Австрия. Ананиев твърди, че през 2018 г. са взети мерки за разсрочено плащане на натрупаните дългове и са разплатени малко над 70 млн. лева. За 2019 г. в бюджета на Здравната каса са предвидени над 160 млн. лева за плащания към чужбина, като планът на касата и министерството е до края на тази година задълженията да бъдат намалени до 30 млн. лева. Ананиев обяви и че от началото на 2019 г. не са постъпвали искове от европейски страни.\" - в. \"Дневник\".\"Бързите кредити и заложните къщи се изхитриха да заобиколят правилата, според които не трябва да изискват по-високи лихви от онези, които имат право да събират по закон. Според поправките отпреди няколко години, горната граница на лихвата, която фирмите за бързи кредити могат да искат от потребителите, е пет пъти законната лихва. За заложните къщи пък таванът на оскъпяването е 3%. Небанковите институции, които отпускат заеми, обаче намериха начин да заобикалят закона. Те обявяват ниски лихви, но след това изискват от кандидата за кредит да представи поръчител или банкова гаранция в срок до три или пет дни. Тъй като обикновено хората, които се възползват от този вид услуги, нямат възможност за подобно нещо и често дори са в сивата икономика, фирмата предлага \"улеснение\" - нейно подразделение да стане гарант. Първоначално, когато влезеш в сайта на компанията и кликнеш върху нейния калкулатор, за да провериш какви вноски ще заплащаш върху дадена сума, те изглеждат съвсем поносими и лихвите са съвсем малко по-високи от банковите. В момента, в който се съгласиш кредиторът ти да се превърне в твой гарант посредством друго негово дружество, сумата набъбва от 50 до 100%. При начисляването на така наречената \"такса гаранция\" се случва заем от 1000 лева да се оскъпи така, че накрая да се наложи да върнеш над 2000. Клиентът има право да откаже услугата и кредита, но много от финансово притиснатите хора приемат да се възползват от услугата. Единствените реално неоскъпяващи се кредити са рекламираните \"първи заем до заплата\" на някои от водещите компании в бранша, където можеш да получиш до 500 лева и, ако ги изплатиш до 30 дни, наистина няма да се наложи да внасяш лихва. Заложните къщи, чиито лихви също бяха поставени в регулация, пък използват друга вратичка - освен ниската лихва, те начисляват и \"такса за съхранение\", която е по-висока от лихвата и не е регламентирана в нормативни документи.\" - в. \"Стандарт\".", "date": "2019.02.25", "title": "Борисов на срещата между ЕС и Арабската лига, още разкрития по казуса с Гебрев, дълговете на НЗОК…"}
{"url": "https://news.bg/world/nagradite-oskar-zelenata-kniga-e-nay-dobar-film-bohemska-rapsodiya-s-4-statuetki.html", "text": "Хитовете \"We Will Rock You\" и \"We Are the Champions\" на легендарната група \"Куийн\" поставиха разтърсващо начало на 91-ата церемония по връчването на филмовите награди \"Оскар\".  Появата на рок легендите и вокалиста Адам Ламбърт на сцената в \"Долби Тиътър\" беше внезапна, без анонс - през тази година организаторите решиха шоуто за първи път да протече без водещ. За първи път рок величия вместо кинозвезди откриват церемонията.Решението беше взето, след като актьорът Кевин Харт, който трябваше да води празничната вечер, беше уличен в хомофобски изказвания.Тазгодишният спектакъл ще остане в историята и с оригиналната си сценография.Най-престижният \"Оскар\" - за най-добър филм, беше присъден на \"Зелената книга\".Кинотворбата, която беше номирана в пет категории, спечели още две статуетки. Призът за най-добра поддържаща мъжка роля очаквано отиде при Махершала Али.Третият \"Оскар\" за \"Зелената книга\" е в категорията за оригинален сценарий, в която бяха отличени Ник Валелонга, Брайън Къри и Питър Фарели - особено оспорвана награда с оглед на конкуренцията от страна на \"Фаворитката\", \"Рома\", \"Вице\".​​\"Това е сбъдната мечта! Направихме този филм с любов, с нежност, с уважение\", споделиха създателите на \"Зелената книга\". В екипа, който се появи на сцената, беше и българинът Димитър Маринов, който носеше българско флагче на церемонията в \"Долби тиътър\".Наградата за най добър филм беше обявена от актрисата Джулия Робъртс, която отдаде дължимото на всеки от осемте номинирани филма, определяйки ги като уникални. В тази категория наред със \"Зелената книга\" се състезаваха \"Черната пантера\", \"BlacKklansman\", \"Бохемска рапсодия\", \"Фаворитката\", \"Зелената книга\", \"Рома\", \"Роди се звезда\" и \"Вице\".\"Независимо какъв си и къде живееш, тези филми ни обединяват\" - каза Джулия Робъртс.\"Оскар\" за най-добра режисура спечели Алфонсо Куарон за филма \"Рома\".Развълнуван, той благодари на академията, че е отличила филм за една обикновена жена - \"една от милионите по света, които исторически са били в мазето на световното кино, защото никой не ги е забелязвал\". Режисьорът благодари също на семейството си и на Мексико за своето постижение.\"Рома\" беше отличен и в категорията за чуждоезичен филм, както и за за операторското майсторство на Алфонсо Куарон.За най-добър актьор в главна роля Киноакадемията определи Рами Малек за образа на Фреди Меркюри в \"Бохемска рапсодия\". Той благодари сърдечно на \"Куийн\" за възможността да бъде част от тяхната история. Самият той е син на имигранти от Египет и намира много общо между себе си и Фреди Меркюри. Екипът на \"Бохемска рапсодия\" грабна още три статуетки - за монтаж, звук и звуков монтаж.Наградата за най-добра актриса в главна роля спечели Оливия Коулман за ролята й във филма \"Фаворитката\". Актрисата изглеждаше почти шокирана от наградата, за която беше номинирана за първи път. Тя призна, че конкурентката й за приза Глен Клоуз е неин идол и че винаги е искала да бъде като нея.\"Фаворитката\" е големият губещ на тазгодишните награди, тъй като спечели само в една от десетте категории, за които беше номиниран.Първият \"Оскар\" на церемонията тази вечер - за поддържаща женска роля, отиде при Реджина Кинг за изпълнението й във филма \"Ако Бийл стрийт можеше да говори\". Тя беше отличена сред силна конкуренция - в същата категория бяха номинирани Ема Стоун и Рейчъл Уайз за \"Фаворитката\", Ейми Адамс за \"Вице\" и Марина де Тевира за \"Рома\".За адаптиран сценарий бяха наградени Чарли Уахтел, Дейвид Рабиновиц и Спайк Лий за филма \"BlacKkKlansman\".Три приза спечели и \"Черната пантера\" - за оригинална музика на Лудвиг Йорансон, за костюми и за дизайн на продукция.В категорията за най-добър анимационен филм беше отличен \"Спайдърмен в Спайди-вселената\".За най-добра песен беше отличена \"Shallow\" на Лейди Гага и Брадли Купър от филма \"Роди се звезда\".\"Оскар\" за най-добри визуални ефекти спечели филмът \"Първият човек\".", "date": "2019.02.25", "title": " Наградите „Оскар“: „Зелената книга“ е най-добър филм, „Бохемска рапсодия“ – с 4 статуетки"}
{"url": "https://news.bg/world/nay-golemiyat-udar-v-es-sreshtu-ruskata-perachnitsa.html", "text": "\"Най-важното е, че ние им спряхме кранчето\" - с тези думи сътрудничка на прокуратурата в Мюнхен обобщи резултата от специализирана операция на Федералната криминална служба за углавни престъпления. По време на тридневна акция в баварските градове Нюрнберг, Регенсбург, Мюлдорф на Ин, както и в хесенския Швалбах бяха конфискувани четири сгради. Беше замразена и банкова сметка с почти 8 милиона евро. Общата сума на конфискуваните активи е около 50 милиона евро. Въпросните недвижими имоти и финансови средства са пряко свързани със схемата за пране не пари, позната под имената \"Ландромат\", \"Руска перачница\" или \"Молдовска схема\". Само за три години чрез тази система от Русия са били изнесени колосални суми: става дума за най-малко 22 милиарда долара, изнесени между 2011 и 2014 година.Помощ от разследващите журналисти Запозодрените по делото в Германия са трима. Единият живее със семейството си в Мюнхен. От прокуратурата съобщават, че той притежава германски паспорт. Той не е арестуван, тъй като правоохранителните органи считат, че няма опасност да се укрие. Прокуратурата не съобщава други детайли за заподозрените и досега не е повдигнала официални обвинения срещу тях.Това е първият мощен удар в Западна Европа срещу т.нар. \"Руска перачница\", за чието съществуване се знае от 2014 година насам, когато журналисти от Центъра за изследване на корупцията и организираната престъпност (OCCRP) разказаха за схемата. От мюнхенската прокуратура признават, че докладът на разследващите журналисти е изиграл важна роля за следствието. \"Естествено, това беше много важно\", заяви пред ДВ прокурорката от Мюнхен Ане Лайдинг. По нейните думи разследването в Германия е започнало година преди публикуването на доклада. До този момент обаче полицията успяла да установи само фактите за пране на пари, но не и да проследи цялата схема до Русия.Как е действала \"Руската перачница\"?Най-мащабната схема за изнасяне на пари от Русия е изглеждала така: мошениците получавали фиктивни решения от молдовски съд за глоби на подставени руски фирми-еднодневки за милиони. Парите в тези фирми съществували само на хартия и по \"чуден\" начин се прехвърляли на фирми-кредитори във Великобритания или в офшорни зони. Схемата е наречена \"молдовска\", защото голяма част от средствата са били изнесени с помощта на молдовската банка Moldindconbank. Друга част от парите са преведени в латвийската Trasta Komercbanka, откъдето са постъпвали в Германия чрез Deutsche Bank и Commerzbank. Попадайки в компетентността на ЕС, парите се смятали за \"изпрани\".В хода на разследването беше арестуван съсобственикът на Moldindconbank Вячеслав Платон, който в родината си Молдова бе осъден на дълги години затвор. Пред съда е изправени и руснакът Александър Григориев. Той е превеждал чрез подопечните си банки парите в Молдова. Процесът срещу Григориев все още продължава, тъй като сътрудничеството между руските и молдовските следствени органи се бави още от 2014 година.Досега е известно малко за произхода на тези пари и за това кой стои зад тях. Журналистите от OCCRP посочват като най-големи бенефициенти руските \"крале на държавните поръчки\" Алексей Крапивин и Валерий Маркелов. По данни на OCCRP, свързаният с тях холдинг \"Группа компаний 1520\" се явява най-големият предприемач в руските държавни железници. Медиите съобщават, че от ноември 2018 година Маркелов е арестуван, а Крапивин е обявен за издирване. В случая с пране на пари в Швейцария пък бяха замесени едновременно няколко сътрудника на руски оръжейни компании в състава на концерна \"Ростех\". Швейцарското издание Beobachter разкрива, че руснаците са били членове на търговска фирма в град Винтертур, замесена в получаването на мръсни пари от Русия.Германия всъщност не играе централна роля в силно разклонената система за пране на пари. Средствата са били разпределени в 732 банки в 96 държави. От мюнхенската прокуратура твърдят, че конфискуваните активи за 50 милиона евро са \"значителна част\" от целия нелегален паричен поток. Според някои експерти, общият нелегален оборот може да достигне до 100 милиона евро. Често изпраните пари са били влагани в германски промишлени стоки.\"Поне им попречихме навреме\"Журналистите от центъра за изследване на корупцията и организираната престъпност са доволни от операцията по конфискуване на мръсните пари. \"Радваме се, разбира се! Това беше добре свършена работа\", казва изпълнителният директор на OCCRP Паул Раду в разговор с ДВ. Радостта му обаче е помрачена от факта, че участващите в разследването журналисти са били подложени на силен натиск след публикуването на информациите. Без да споменава имена, Паул Раду заявява, че някои от неговите колеги са били принудени да се преселят в други държави. Най-големият успех се състои в това, че европейските банки започнаха \"да проверяват по-щателно своите клиенти\", казва той. Изпълнителният директор на OCCRP предполага, че истинските мащаби на прането на пари са много по-големи. \"Мисля, че ни се удаде само да разчовъркаме повърхността на цялата система\", заключава той.", "date": "2019.02.25", "title": "Най-големият удар в ЕС срещу \"руската перачница\""}
{"url": "https://news.bg/int-politics/pompeo-denuklearizatsiyata-shte-e-osnovna-tema-pri-sreshtata-tramp-kim.html", "text": "Основна тема при втората среща на американския президент Доналд Тръмп със севернокорейския лидер Ким Чен Ун ще бъде контролът върху денуклеаризацията на Пхенян.Това заяви държавният секретар на САЩ Майк Помпео в интервю за CNN.Припомняме Тръмп и Ким ще се срещнат през тази седмица във Виетнам. Предвижда се срещата да започне на 27 февруари и да продължи и на следващия ден.Първата среща на върха между САЩ и Северан Корея се състоя на 12 юни 2018 г. в Сингапур. Тогава Тръмп и Ким подписаха съвместен документ, предвиждащ ядрено разоръжаване на Корейския полуостров в замяна на гаранции за сигурност от страна на САЩ.", "date": "2019.02.25", "title": "Помпео: Денуклеаризацията ще е основна тема при срещата Тръмп-Ким"}
{"url": "https://news.bg/society/zhiteli-na-gabrovo-se-opasyavat-ot-navodneniya-zaradi-stroezh-na-pat.html", "text": "Жителите на квартал \"Радецки\" в Габрово се оплакват, че при дъждове са постоянно наводнявани заради ремонт на път, информира Нова телевизия.Хората се притесняват, че къщите, които са в непосредствена близост до строежа на пътя и ще бъдат наводнени заради отводнителните строежи, които се строят.Жителите на квартала се възмущават, че след като са ремонтирани големите водостоци, водата ще минава през квартала и ще се влива в реката. Освен това, те не одобряват и разрушената му инфраструктура.По думите на кмета на Габрово Таня Христова, след приключване на строежа, следва да се възстанови асфалтовата настилка.Вицепремиерът Томислав Дончев се извини на всички за причинените неудобства и обясни, че след приключване на строителството всичко ще бъде възстановено от АПИ.Според хората обаче пътят е в окаяно състояние и щетите ще се задълбочават през пролетта.", "date": "2019.02.25", "title": "Жители на Габрово се опасяват от наводнения заради строеж на път"}
{"url": "https://news.bg/world/tramp-otlagame-povishavaneto-na-mitata-varhu-kitayski-stoki.html", "text": "Президентът на САЩ Доналд Тръмп обяви в неделя вечерта, че има намерение да отложи повишаването на митата върху внос на китайски стоки, съобщават световни агенции.Тръмп съобщи решението си в \"Туитър\", като се позова на \"съществен напредък\" на търговските преговори между Вашингтон и Пекин. Американският лидер заплашваше да увеличи митата от 10% на 25 на сто върху китайски внос за 200 милиарда долара.Новината се появи след няколко дни на преговори във Вашингтон между американската и китайската делегация. Преговорите продължиха през уикенда.Държавният глава намекна през последните дни, че може да отложи вдигането на митата, ако на преговорите бъде постигнат напредък.Според експерти това не е изненада.Въпреки че не се разкриват подробности за резултата от преговорите, Тръмп заяви пред журналист в Белия дом в петък, че има споразумение за валутата и валутната манипулация.Президентът на САЩ не съобщи нов краен срок за вдигането на митата.САЩ и Китай сключиха ", "date": "2019.02.25", "title": "Тръмп: Отлагаме повишаването на митата върху китайски стоки"}
{"url": "https://news.bg/crime/maskiranite-bili-15-godishniya-v-sofiya-sa-ot-futbolna-agitka.html", "text": "Маскираните момчета, били 15-годишния в София, са от футболна агитка. Според бащата на битото момче - музикантът и терапевт Желяз Турлаков, те действат като организирана престъпна група, стана ясно от думите му пред bTV.Бащата не е 100% сигурен, че побойниците са били уговорени от друг ученик, но предполага, че той има връзка с тази ситуация.Медицинската експертиза на пострадалото при побой 15-годишно момче в София е показала, че то е било удряно с твърди и тъпи предмети и че ударите са му причинили болка и страдание.Турлаков предполага, че станалото е плод на конфликт между сина му и друго момче, възникнал заради момиче.\"Имаме хипотеза - съобщено е за това на органите на МВР. Най-вероятно организацията идва от ученик от съседния клас в училището, в което той учи. Три дни преди въпросния инцидент имаше друга ситуация, в която този човек беше поканил сина ми уж на приятелска среща в парк близо тук, където живее. По аналогичен начин беше дошъл със 7 души с цел да се саморазправя и да го бие. Аз по случайност бях там, намесих се и ги разтървах като си мислех, че нещата са приключили\", каза Турлаков.В неделя от СДВР съобщиха, че има задържани по случая.", "date": "2019.02.25", "title": "Маскираните, били 15-годишния в София, са от футболна агитка"}
{"url": "https://news.bg/int-politics/tramp-obeshta-na-amerikantsite-kupon-zarya-i-pozdravi-ot-lyubimiya-prezident.html", "text": "На 4 юли ще се проведе едно от най-големите събития в САЩ и едно от най-големите събирания в историята на Вашингтон. Ще бъде наречено \"Поздрав за Америка\" и ще се проведе при мемориала на Ейбрахам Линкълн. Ще има голяма заря, забавление и поздрав от вашия любим президент, аз. Това написа президентът на САЩ Доналд Тръмп в любимата си социална мрежа Twitter.На националния празник на САЩ - 4 юли - всяка година се провежда парад във столицата Вашингтон. По традиция обаче досега президентът не е изнасял реч.Миналата година президентът планираше на 4 юли и 11 ноември да се проведе военен парад във Вашингтон, но се отказа поради проблеми с общинските власти, припомнят от АФП.Летая Фостър, говорител на кмета на Вашингтон, заяви пред CNN, че в местната администрация все още преценяват какво ще бъде различното тази година, те не били наясно с плановете на Тръмп. По думите ѝ тази година за пореден път ще се организират много събития по случай празника.От администрацията на Тръмп пък обявиха: \"Президентът Тръмп обича Америка и желая да помогне на всички американци да отпразнуват нашия Ден на независимостта на 4 юли\".", "date": "2019.02.25", "title": "Тръмп обеща на американците купон, заря и поздрави от любимия президент"}
{"url": "https://news.bg/crime/uslovna-prisada-za-lekar-izmamil-bashta-na-zatvornik.html", "text": "Осъдиха условно лекар, обвинен в измама от Районната прокуратура в Разград, съобщиха от прокуратурата. Докато го съдят за измама, докторът извършил друго престъпление - предписвал морфин на хора, които нямат нужда от това. Съучастникът му починал по време на първото дело.Д-р Бранимир М. получи наказание лишаване от свобода за срок от 3 години, чието изтърпяване е било отложено с 5-годишен изпитателен срок.Лекарят е признат за виновен от състав на Разградския районен съд за престъплението, извършено в съучастие с Борис П., който се представял за съдебен заседател. Делото е било прекратено поради смъртта му.Осъденият лекар работел като хирург в хирургичното отделение на МБАЛ \"Свети Иван Рилски\" в Разград.Вторият подсъдим - Борис П., бил управител на охранителна фирма от Кубрат. Двамата подсъдими като съизвършители измамили бащата на осъден. Те поддържали заблуждение, че срещу 10 600 лева, които ще платят на съдии, прокурори и фелдшера на ареста, ще изкарат сина му на свобода и ще отложат изтърпяването на ефективното наказание.При извършване на измамата с цел имотна облага подсъдимият Борис П. се представял за съдебен заседател, въпреки че през този период той не е бил вписан в списъка със съдебни заседатели на Разградския окръжен съд.До осъдителната присъда за д-р Бранимир М. се стигна след повторно разглеждане на делото, тъй като Разградският окръжен съд върна делото на първата съдебна инстанция заради пропуски в мотивите на присъдата. Тогава присъдата бе ефективна и за лекаря, и за вече покойния му съучастник.Междувременно осъденият д-р Бранимир М. е бил задържан под стража по досъдебно производство на Окръжната прокуратура в Разград, след като е установен, че предписва със зелени рецепти морфин на пациенти, които не се нуждаят от такова лечение. Наркотичното вещество било продавано на наркодилъри във Варна.", "date": "2019.02.25", "title": "Условна присъда за лекар, измамил баща на затворник"}
{"url": "https://news.bg/education/uchenitsi-stresirani-ot-izpitite-sled-10-klas.html", "text": "Ученици възразяват срещу задължителните изпити след 10 клас, информира bTV.Сегашният випуск деветокласници са притеснени от новите изпити, като според тях стресът е двоен, а ефект няма.Задължителни са изпитите по български език и литература, както и по математика. По желание - по чужд език и информационни технологии.Изпитът по математика ще включва материал от 8,9,10 клас. Изпитът по български ще е тест от въпроси с избираем или свободен отговор, ще се създава и текст. В Теста по литература пък ще има само български автори, изучавани в същите класове.Някои от учениците смятат да заложат и на допълнителни уроци.Изпитите по български и математика няма да повлияят на дипломата за средно образование. Те ще служат само като удостоверeние за завършен първи гимназиален етап.Отличен резултат на изпитите по желание обаче ще донесе сертификати за владеене на език и компютърна грамотност.Обмисля се всички изпити да бъдат по 90 минути.", "date": "2019.02.25", "title": "Ученици „стресирани“ от изпитите след 10 клас"}
{"url": "https://news.bg/int-politics/velikobritaniya-i-sasht-izgrazhdat-brekzit-most-za-finansovi-derivati.html", "text": "Великобритания и САЩ заявиха, че техните регулатори предприемат всички необходими стъпки, за да гарантират, че милиарди долари в договори за финансови деривати, търгувани през Атлантическия океан, няма да бъдат нарушени от какъвто и да е тип Брекзит, съобщава \"Ройтерс\".Дериватите се използват широко от компаниите срещу неочаквани промени в разходите за заеми или цени на суровини. \"Участниците на пазара могат да бъдат уверени, че клирингът и търговията с деривати между Великобритания и САЩ ще поддържат високи стандарти, когато Обединеното кралство напусне ЕС\", заяви гуверньорът на \"Банк ъф Ингланд\" Марк Карни.Понастоящем търговията с деривати във Великобритания съответства на правилата, написани от ЕС.Американските и британските регулатори заявиха, че търговията и клирингът на сделките с деривати в Лондон и Ню Йорк, два пазара, които доминират в глобалния сектор, ще продължат при подобен набор от правила, след като Брекзит се осъществи.Тъй като остава малко повече от месец, все още не е ясно дали Великобритания ще напусне ЕС с преходно споразумение или ще напусне без сделка.Стъпките, обявени от Английската централна банка, Комисията за финансово поведение и Комисията за търговия с стокови фючърси на САЩ, имат за цел да уверят пазарите, че дериватите няма да пострадат, дори ако има \"твърд\" Брекзит.Председателят на CFTC Кристофър Джанкарло каза, че мерките осигуряват \"мост над Брекзит\" чрез трайна регулаторна рамка, която процъфтяващият трансатлантически пазар на деривати може да продължи и да издържи.Мерките са \"друг пример за специалните отношения между нашите две страни\", каза британският финансов министър Филип Хамънд.", "date": "2019.02.25", "title": "Великобритания и САЩ изграждат Брекзит \"мост\" за финансови деривати"}
{"url": "https://news.bg/int-politics/ispaniya-e-nay-zdravata-strana-v-sveta.html", "text": "Испания оглави класацията за най-здрава страна в света на \"Блумбърг\", която класира 169 страни според фактори, които допринасят за общото здраве на населението.В тазгодишната класация Испания се издига от шесто до първо място, побеждавайки Италия за короната.Освен Испани и Италия още четири европейски страни са сред първите 10 в индекса: Исландия (на трето място), Швейцария (на пето място), Швеция (на шесто) и Норвегия (девето). В първата десетка са още Япония, Австралия, Сингапур и Израел. САЩ са чак на 35-то място, като сред най-развитите страни в света те са най-назад. Русия е класирана на 95-то място.България е класирана на по-задно място от почти всички балкански страни, като ако за Гърция това не е изненадващо, то обстоятелството, че сме зад страни като Босна и Херцеговина, Албания, Македония, Сърбия, Черна гора и Турция, буди недоумение и поставя под въпрос всяка (само)похвала за \"успехите\" на страната, идваща от върховете на властта у нас.    Индексът класира страните въз основа на показатели като продължителност на живота, като същевременно отнема точки за рискове като тютюнопушенето и затлъстяването.Класацията също така взема предвид факторите на околната среда, включително достъп до чиста вода и канализация.Испания има най-голяма продължителност на живота сред страните от Европейския съюз и се очаква да изпревари Япония до 2040 г., за да се превърне в страната с най-голяма продължителност на живота в света.Средиземноморската диета отчасти е отговорна за високото класиране на Испания в списъка.Изследователите изтъкват, че хранителните навици могат да предоставят ключ за разгадаването на причините за равнището на здраве, на което се радват хората в Испания и Италия, тъй като \"средиземноморската диета, допълнена със зехтин или ядки, води до по-ниско равнище на сърдечносъдови събития, отколкото при диета с намалено съдържание на мазнини\", според изследване, проведено от Медицинския университет в Навара.Ала отличното здравеопазване на Испания също е признато като фактор страната да заема първото място. То е допринесло през последното десетилетие за спад в сърдечносъдовите заболявания и смъртните случаи от рак.", "date": "2019.02.25", "title": "Испания е най-здравата страна в света"}
{"url": "https://news.bg/world/ispaniya-nyama-da-podkrepi-voenna-namesa-vav-venetsuela.html", "text": "Испания предупреди, че няма да подкрепи военна намеса във Венецуела, след като опозиционният лидер Хуан Гуайдо призова другите държави да разгледат \"всички варианти\" за отстраняване на президента Николас Мадуро от власт, пише \"Гардиън\".Днес Гуайдо ще се срещне с американския вицепрезидент Майк Пенс в Колумбия на фона на спекулации, че администрацията на Доналд Тръмп може да използва сила за свалянето на Мадуро. отправи призива ден след . Поддръжници на опозицията се опитаха да преминат през правителствена блокада и да внесат храна и медикаменти във Венецуела. Най-малко четирима души загинаха и повече от 300 пострадаха.\"Събитията днес ме задължиха да взема решение официално да предложа на международната общност да запазим всички варианти в наличност, за да постигнем освобождение на родната ни страна\", написа Гуайдо в \"Туитър\".Пенс ще обяви \"конкретни мерки\" и \"ясни действия\" на срещата на регионалната Група от Лима в Богота днес, обяви високопоставен американски представител.Но испанското правителството категорично се обяви против използване на военна сила.\"Не всяка опция е на масата\", каза външният министър Хосеп Борел пред испанската агенция Efe. \"Ние ясно предупреждаваме, че няма да подкрепим и енергично ще осъдим всяка чуждестранна военна интервенция, което се надяваме, че няма да се случи\", подчерта той.Борел повтори призова си за нови президентски избори в латиноамериканската държава, като добави, че \"решението във Венецуела може да бъде постигнато с демократично решение, прието от венецуелците и с призиви за провеждане на президентски избори\".Испанският премиер Педро Санчес е сред Междувременно Южна Корея призна Гуайдо за временно изпълняващ длъжността президент на Венецуела, обяви южнокорейското външно министерство. Така Гуайдо е признат от повече от 50 държави.Сеул обясни решението си с мотива, че последните президентски избори във Венецуела не са били валидни и прозрачни.", "date": "2019.02.25", "title": "Испания няма да подкрепи военна намеса във Венецуела"}
{"url": "https://news.bg/politics/borisov-kani-arabski-kompanii-da-stroyat-v-balgariya.html", "text": "Каним компании от Саудитска Арабия да дойдат и да участват в нашите конкурси за инфраструктурни проекти. Това стана ясно от думите на премиера Бойко Борисов, който е в египетския курорт Шарм ел Шейх на срещата на върха ЕС-Лигата на арабските държави.Мотивът на Борисов за поканата към арабския бизнес е, че техните компании правят по 40-50 км на ден газопроводи. \"Да дойдат и да участват в конкурси, така както италиански компании, немски. Да привлечем колкото може повече участници\", каза Борисов.Знаете за смесените предприятия със Саудитска Арабия, каза той пред журналисти и продължи: \", в който ни вкараха- инвестирахме много в посолство, и във взаимовръзки. За пръв път отворихме този огромен пазар на една от най-богатите държави и изключително важна в арабския свят. Ако нещо се разклати Саудитска Арабия, Сирия е като пионерска организация в сравнение с тях\".Относно мащабите на арабския пазар Борисов даде пример - \"миналата седмица за 100 млрд. $ въоръжение взеха от Индия, за 10 млрд. договор с Китай. Огромен интерес имат към България, препотвърден - и от краля, и от външния министър\", каза премиерът.Борисов очаква да бъде приета декларация на срещата на , - независимо от огромните различия, по думите му.Чест прави на моите колеги, които дойдоха, защото някои и не дойдоха, каза Борисов.Само диалогът може да помогне за борба с тероризма, с миграцията - нелегалната - каналджиите, трафикантите, контролирана миграция, понякога десетки милиони души са готови да тръгнат, каза Борисов.\"Инвестициите, обучението - след това да се връщат по родните си места и да издигат равнището на живот в своите държави. Културата, религиозните различия могат да станат място за разбирателство\", каза премиерът и даде пример със съвместното откриване с турския премиер Бинали Йълдъръм на , която е българска, но се намира в Истанбул.Това е един от начините да се преодоляват различията - в религията, в културните различия, повтори Борисов. Премиерът на Люксембург сподели, че живее с мъж, в този регион е немислимо, но всяка една толерантност само носи повече за многообразието, за различието, каза още премиерът.Тежка среща, но е по-добре да си говорим, напътстваме, обобщи ситуацията на срещата на върха Борисов.Когато развиваш нови приятелства или със Саудитска Арабия, с ОАЕ, където България нямаше стъпка десетилетия наред или посолства за 90 години... България е пример как работи добре с Турция, едновременно с Египет, Ливан, Гърция. Не разваляме приятелства в името на нови, а надграждаме. Когато се касае за нашите съвместни проекти, позицията ни е толкова ясна, че никой не си позволява да пита за нея, премина от дипломацията към енергийните теми българският премиер.\"България е изключително лоялен член на НАТО и на ЕС с прагматични отношения за мястото, където се намираме - оттатък Черно море са Турция и Русия. Ако има толкова ербап някой, може да се справи\", каза Борисов.Запитан дали по време на настоящата среща ЕС-Арабска лига е станало въпрос за миграционни центрове, Борисов каза: \"Деликатен е отговорът. Основната цел е да се инвестира, да се задържат, обучават, да не се налага Африка да търси изключителен за живота си изход посока Европа\".Относно енергийният проект Египет-Кипър-Гърция, той отново бе иносказателен: \"Там в тоя регион между всичките тези проекти има една близо 100-милионна държава, казва се Турция\".Газовият хъб Балкан е нашата цел, той е изграден по европейските правила. Жан-Клод го благослови, той гарантира същите количества да продължим да ги имаме. В случая сме прагматични, имаме Силистар, Азерския газ, интерконектор с Гърция, Румъния, старите тръби, които ще останат празни към Украйна, изреди множество енергийни проекти Борисов. Малко по-късно запитан директно кога ще са готови тръбите, той остана безмълвен.Със сърбите интерконектора ни свързва с Хърватия. Не бива да изпуснем възможността да бъдем част от магистрала, каза той.Попитан за разговора си с министъра на външните работи на Кралство Саудитска Арабия Ибрахим Абдулазис ал-Асаф и по-специално по темата за газовия хъб, премиерът Борисов изтъкна, че желанието ни е да привлечем повече участници в конкурса, които да са и с огромен опит. Газовият хъб е по европейски образец, той гарантира същите количества, които в момента имаме, да имаме и занапред, не става дума за ново количество газ в България, каза още българският премиер. Той добави, че до юни се очаква да започне първата копка на интерконектора с Гърция, който е важен за диверсификацията на газовия хъб Балкан.Когато има газ и бъде добит - дали е в Египет, дали в Израел - ако нямаме тръби само ще слушаме, че някъде е добит, каза Борисов. Ако няма хъб, думата транзит е забранена. За това газовият хъб е благословен от ЕК. За него сме си стиснали ръцете. Знаят, че се борим за него, той гарантира да остане същото количество газ, както досега, повтори Борисов.Той не отговори на въпрос за наложеното вето върху Изборния кодекс от президента Румен Радев. Когато взимаш страна на една партия, за сметка на друга, се превръщаш в политически лидер, каза ядосано Борисов на журналистическа реплика за президента Румен Радев, че няма своя партия.", "date": "2019.02.25", "title": "Борисов кани арабски компании да строят в България"}
{"url": "https://news.bg/politics/ezhegodno-rabotodatelite-da-dokladvat-naetite-po-kvoti-za-hora-s-uvrezhdaniya.html", "text": "Ежегодно до 31 март работодателите трябва да уведомяват Агенцията по заетостта как изпълняват задължителните квоти за наемане на хора с увреждания. Това са изискванията на проекта за Правилник за прилагане на новия Закон за хората с увреждания.Проектът е качен за обществено обсъждане заедно с проект на методика за извършване на индивидуална оценка на потребностите на хората с увреждания.Срокът за общественото обсъждане на двата проекта е до 23 март.В предприятията с 50 до 99 души трябва да бъде назначен един човек с увреждане. За по-големите фирми изискването е наетите хора с увреждания да са 2% от средносписъчния състав. В правилника се регламентира и плащането от работодателите на ежемесечни компенсационни вноски при неправомерно неизпълнение на квотата в размер на 30 % от минималната заплата за страната за всяко незаето работно място за човек с трайно увреждане.След изготвянето на индивидуалната оценка директорът на дирекция \"Социално подпомагане\" да издава в срок от седем дни заповед за отпускането на ., в който е изготвена оценката, и ще се плаща най-късно до края на месеца, следващия месец, за който получателят има право на субсидията, цитира БНР проекта.Проектът на методиката за извършване на индивидуалната оценка на потребностите от подкрепа за хора с увреждания пък регламентира различни компоненти на оценката. Те са общо три. Първият е информация за човека с увреждане във връзка с обстоятелство - социален, семеен, битов, здравен характер и други, свързани с негови затруднения - и възможността за неговото социално приобщаване.В проекта на методика е регламентирано и как ще се изчислява броят на часовете за предоставяне на механизма в лична помощ.", "date": "2019.02.25", "title": "Ежегодно работодателите да докладват наетите по квоти за хора с увреждания"}
{"url": "https://news.bg/finance/vrashtat-parite-na-okradenite-v-nova-zagora-sled-kraya-na-proverkata.html", "text": "Алианц Банк България ще възстанови парите на хората, които бяха окрадени от служител на финансовата институция. Това ще стане веднага след като официалната вътрешна проверка по случая приключи, информираха от банката.От Алианц Банк пишат, че след като са сезирали компетентните органи за престъплението, са се свързали с всички засегнати лица, която бяха \"ужилени\" от вече бившата директорка на финансовия център Биляна Манчева. На засегнатите лица са изпратени официални покани за разпознаване или оспорване на операциите по банковите им сметки.\"Към настоящия момент продължаваме активно своята вътрешна проверка с цел установяване автентичността на транзакциите, съгласно изискванията на приложимите нормативни актове. Засегнати са ограничен брой клиенти само от град Нова Загора\", посочват от Алианц Банк.Банката е предприела всички законови мерки. Незабавно след регистрирането на извършената нередност от Системата за сигурност и надзор и последвалата проверка от банката са докладвали на органите на реда. По случая е образувано досъдебно производство в Окръжната прокуратура в Сливен.Банката се извинява на клиентите си за създаденото неудобство.Припомняме, бившата служителка в банката  от клиенти на институцията.Манчева беше задържана и обвинена в отклоняване и . Впоследствие съдът реши да остави банкерката в ареста за постоянно.", "date": "2019.02.25", "title": "Връщат парите на окрадените в Нова Загора след края на проверката"}
{"url": "https://news.bg/politics/radev-prizova-za-uskoryavane-na-evropeyskata-integratsiya-na-severna-makedoniya.html", "text": "\"Ускоряването на процеса на европейска интеграция на Република Северна Македония ще бъде позитивен знак за целия регион.\" Това заяви държавният глава Румен Радев на среща с министъра на външните работи на Република Северна Македония Никола Димитров на \"Дондуков\" 2.Държавният глава поздрави Димитров с подписването на протокола за присъединяване на Северна Македония към НАТО и с ратификацията му от българското Народното събрание.По думите на президента пред двете държави предстои много работа - изграждане на нов модел на приятелство чрез укрепване на свързаността, изграждане на нови ГКПП, провеждане на бизнес форуми и насърчаване на контактите между компаниите от България и Северна Македония.Според Румен Радев, двете държави имат потенциал да достигнат в близко бъдеще стокообмен от 1 млрд. евро.Президентът подчерта, че позитивната промяна в двустранните отношения трябва да бъде затвърдена с изваждането на политиката и идеологемите от учебниците по история в западната ни съседка.Той е на мнение, че най-прекият и безпроблемен път на Северна Македония към постигането на пълноправно членство в ЕС е уважението на историческите факти.Президентът отбеляза, че хората от двете страни на границата са свързани от обща история от над 1000 години и политиците от двете държави трябва да положат усилия за преодоляване на изкуственото разделение от близкото минало.\"За България е особено важно издаването в Северна Македония на трудовете на българските възрожденски дейци и на писатели от по-новата ни история, да става в цялост и без изменение на текстовете на техните творби\", подчерта още държавният глава.От своя страна Никола Димитров посочи, че развитието на добросъседски връзки с България е от интерес на Северна Македония.Според него изграждането на истинско приятелството между двете държави е отговорност на политиците и от двете държави, а личностите и датите от общата ни история трябва да бъдат средство за още по-голямо сближаване.", "date": "2019.02.25", "title": "Радев призова за ускоряване на европейската интеграция на Северна Македония "}
{"url": "https://news.bg/int-politics/poroshenko-mechtae-sled-mandata-si-da-predstavlyava-ukrayna-v-ep.html", "text": " Президентът на Украйна Петро Порошенко заяви, че мечтае след приключването на президентския си мандат да представлява страната в Европейския парламент.В изказване на младежки форум, държавният глава отбелязва, че все още няма такава възможност, тъй като страната не е член на ЕС, съобщава ТАСС.\"Когато хората ме питат какво искам да работя след мандата като президентски, бих казал, че за мен има една достойна работа, за която мечтая, да бъда член на Европейския парламент от Украйна\", коментира Порошенко. В този контекст, той отново подчертава важността на бързото влизане на Украйна в ЕС и НАТО.Миналата седмица Порошенко подписа изменения в Конституцията на страната, в която сега се съдържат формулировките на \"европейската идентичност на украинския народ и необратимостта на европейския и евроатлантическия курс на Украйна\".В същото време в правомощията на самия президент е вписана клауза, според която той става \"гарант за осъществяването на стратегическия курс на държавата за придобиване на пълноправно членство в Европейския съюз и НАТО\".Порошенко използва идеята за присъединяване на Украйна към ЕС и НАТО като лозунг по време на предизборната кампания в страната. Следващите президентски избори в Украйна са на 31 март.", "date": "2019.02.25", "title": "Порошенко мечтае след мандата си да представлява Украйна в ЕП"}
{"url": "https://news.bg/world/tusk-podkrepyame-otlagane-na-brekzit-tova-e-razumno-reshenie.html", "text": "Председателят на Европейския съвет Доналд Туск заяви, че е обсъдил с премиера на Великобритания Тереза Мей потенциалните правни и процедурни ефекти в случай отлагане на Брекзит, съобщават световни агенции.Според него евентуално отлагане излизането на Великобритания от ЕС би било \"разумно решение\".Туск направи коментара след първата среща на върха ЕС-Арабската лига в Египет.Той добави, че Мей вярва, че може да осигури необходимото мнозинство на решаващото гласуване за Брекзит в британския парламент, но това \"максимално разбирателство и добра воля\" между двете страни ще бъде поддържано, без значение какъв сценарий ще се развие в близко бъдеще.Запитан дали е възможно да се отложи Брекзит, Туск отговори на пресконференция, че в момента няма мнозинство в Камарата на общините за споразумение. Ако няма сделка, ще трябва да има отлагане или Брекзит без споразумение, категоричен е председателят на Европейския съвет.Колкото по-близо сме до 29 март, толкова по-вероятно е отлагането да се случи. Това би било \"разумен сценарий\", отбеляза той и добави, че ЕС ще покаже разбиране.Туск обяви, че ЕС би подкрепил отлагане на Брекзит, ако скоро не бъде прокарано споразумението.Председателят на Европейската комисия Жан-Клод Юнкер коментира, че е провел три срещи с Тереза Мей през последните дни.Постигаме напредък, каза той.На пресконференция след форума Тереза Мей съобщи, че е провела добри срещи с евролидерите. По думите й британският екип ще продължи преговорите в Брюксел във вторник. Тя е установила, че има истинска решимост да се гарантира, че Лондон ще напусне Общността със сделка. Тереза Мей отказа да съобщи дали ще уволнява министри, ако подкрепят поправка за отлагане на Брекзит. Обеща окончателното гласуване да се проведе преди 12 март.Междувременно бившият британски министър за Брекзит Дейвид Дейвис заяви, че не е сигурен дали Мей ще остане премиер още една година.В същото време премиерът на Ирландия Лео Варадкар вярва, че Брекзит без споразумение няма да се случи.", "date": "2019.02.25", "title": "Туск: Подкрепяме отлагане на Брекзит, това е разумно решение"}
{"url": "https://news.bg/society/nad-4-tona-stari-drehi-sabraha-v-shumen.html", "text": "4.663 тона ненужни облекла, обувки и текстил са събрани, сортирани и предадени за оползотворяване към настоящия момент в Шумен, съобщи БНР.В поставените за целта контейнери на различни места в града са събрани 920 кг. текстилни материали през януари и над 3700 кг. през февруари.Сега събирането става два пъти в седмицата. От общината напомнят, че ненужните дрехи и обувки трябва да бъдат опаковани в найлонови торби, преди да се поставят в съдовете. Те призовават гражданите да не ги изваждат и разпиляват около контейнерите.Поставени са пет контейнера в централната градска част и кварталите \"Тракия\", \"Добруджа\" и \"Боян Българанов\". При необходимост ще бъдат сложени и още.", "date": "2019.02.25", "title": "Над 4 тона стари дрехи събраха в Шумен"}
{"url": "https://news.bg/world/oon-svetovnata-arhitektura-za-kontrol-nad-orazhiyata-se-razpada.html", "text": "Международната система за контрол над оръжията е пред разпадане. Предупреждението отправи генералният секретар на ООН Антониу Гутериш, цитиран от АФП.Гутериш призова Русия и САЩ да не прекратяват изпълнението на Договора за ликвидиране на ракетите със среден и малък обхват.Генералният секретар използва обръщението си на Конференцията по разоръжаване на ООН, за да предупреди, че един от крайъгълните камъни в дипломатическите постижения през последния половин век е пред \"голяма опасност\".\"Ще бъда откровен. Ключови елементи от международната архитектура за контрол над оръжията се разпадат\", алармира шефът на световната организация.САЩ започнаха  със среден обхват в отговор на разгръщането на ракета 9M729 от страна на Москва. \"Ние просто не можем да си позволим да се върнем към неограничената ядрена надпревара от най-мрачните дни на Студената война\", подчерта Гутериш.\"Призовавам страните към Договора да използват останалото време, за да се обвържат с искрен диалог по различните въпроси, които се повдигат. Много е важно този договор да бъде запазен\", категоричен генералният секретар на ООН.Договорът за ликвидиране на ракетите със среден обсег е подписан през 1987 г. от президента на САЩ Роналд Рейгън и последния съветски лидер Михаил Горбачов. Договорът от 1987 г. ограничава производството, използването и съхраняването на балистични ракети с наземно базиране със среден (от 1000 до 5500 километра) и малък обхват (от 500 до 1000 километра).Има опасения, че в Европа може да възникне нова въоръжена надпревара, ако Русия и САЩ не се върнат към изпълнението на договора.Изтеглянето на САЩ няма да влезе в сила до август, тъй като има 6-месечен процес, който може да спаси договора, но малцина очакват това да се случи. НАТО предупреди, че светът трябва да се подготви за прекратяване на споразумението.", "date": "2019.02.25", "title": "ООН: Световната архитектура за контрол над оръжията се разпада"}
{"url": "https://news.bg/comments/ima-li-vaksina-sreshtu-anti-es-nastroeniya.html", "text": "Франция планира да замени понятията \"майка\" и \"баща\" с \"Родител 1\" и \"Родител 2\" в официалните документи. Предложението е на депутатите от партията на президента Еманюел Макрон \"Република, напред\". Според вносителите, идеята е формулярите да бъдат адекватни на всички форми на \"родителство\", които не се ограничават само до \"майка и баща\".Европейската комисия разпространява сред учениците инструмент за обратна връзка, при който опциите за определяне на пола на анкетирания ученик са не само \"момче\" и \"момиче\", а и \"друго\" (също \"предпочитам да не казвам\"). Това влиза в остра конфронтация с Конституцията на Република България, според която съществуват само два пола - мъжки и женски. От Министерството на образованието и науката вече настояха за редактиране на анкетата, като преди това бе обяснено, че въпросникът е унифициран за всички държави-членки на ЕС, а в някои от тях понятието \"трети пол\" вече е легализирано.Наскоро нашумя скандал, свързан с репортаж за експериментална детска градина в Стокхолм, Швеция, в която се залага на \"полово неутрално\" възпитание на децата. Елиминирани са половите местоимения (към децата се обръщат с безличното \"то\"), дрехите и играчките създават усещане за полова неопределеност, дори се редактират приказки в съответствие с концепцията за избягване на \"половите стереотипи\" - приказните герои не бива да бъдат прекалено мъжествени, респективно, прекалено женствени. Целта на този експеримент е децата да бъдат оставени сами да определят своя пол (когато решат да го определят).Какво е общото между тези три случая? На пръв поглед, тържество на \"културния марксизъм\" и атаки не само срещу традициите, но и срещу природните закони.Има обаче и нещо друго общо, под повърхността. Това е, че и трите казуса са поводи за раздухване на анти-ЕС истерия. Вижте го, тоя морално деградирал \"Еврогейски\" съюз, вече посегна и на децата ни, от малки им размътват главите, накъде отива тая Европа...Важно е обаче да се уточни, че трите случая имат и съществени различия по между си, което води и до различни \"виновници\" за негативните реакции.В казуса с шведската детска градина някак си се неглижира определението \"експериментална\". Не се обърна достатъчно внимание на факта, че в края на репортажа детски психолог аргументирано обясни що за безумие е това. Майката на дете, чийто пол умишлено не се оповестява, пък се оплаква от неразбиране и дори враждебно отношение от страна на обществото. И все пак, шведската държава позволява съществуването на този очевиден кретенизъм. Като тук акцентът е \"шведската държава\", а не \"европейските институции\". Една страна-членка сама е решила какво е допустимо в нейното общество, но това по никакъв начин не задължава и другите.По въпроса с \"Родител 1\" и \"Родител 2\" нещата стоят хем по същия, хем по различен начин. По същия, защото това решение на френската държава (ако бъде прието, разбира се) пак по никакъв начин не задължава останалите. И по различен, защото идва от партията именно на спрягания за бъдещ лидер на ЕС Еманюел Макрон. Какъв пример дават? Очевидно какъв...С въпросника на Европейската комисия нещата обаче стоят по съвсем различен начин. Тук вече няма как да се избегне отговорността на ЕК за този пореден идиотизъм. Толкова ли бе трудно въпросниците да се преведат според спецификите на съответните държави? И там, където няма \"трети пол\" (май на повечето места, всъщност) да се премахне опцията \"друго\". Сега зорлем граждани на ЕС бяха тласнати към евроскептицизма.Европейският съюз е изключително достижение за нас, европейците. Въпреки очевидните му недъзи. И правилното отношение към него е да се стремим да го подобряваме, борейки се с недъзите му. Разрушителните тенденции спрямо ЕС са вредни, но също толкова вредно е, когато фанатични \"еврофили\" си затварят очите пред недостатъците и с неадекватните си действия всъщност рушат имиджа на ЕС и генерират евроскептицизъм.Именно тези, които на думи са най-пламенните защитници на Обединена Европа, де факто създават анти-ЕС настроения, прокарвайки политики като гореописаните. Тези, които обвиняват опонентите си в антиевропеизъм, са най-големите вредители в Европа. Защото с безумия като \"Родител 1 и Родител 2\", като безполово възпитание и графа \"друго\" за пол, нищо добро не чака Стария континент.Това са същите такива, за които се оказа, че са принуждавали белгийски ученици да участват насила в \"Марш за климата\", въпреки нежеланието им, но под страх от санкции*. Това да ви напомня задължителните манифестации през соца?Това са тези, които правят поклони на 16-годишна активистка, отсъстваща от училище всеки петък, за да протестира с искания правителствата да вземат мерки срещу ляво-зелената измишльотина \"климатични промени\". И са готови да похарчат една четвърт от бюджета на ЕС за подобна глупост**Комунизъм в действие.Тези, които все още управляват Евросъюза. Представителите на \"либералния консенсус\", независимо дали са в националните парламенти и правителства, в Европейския парламент, или в Еврокомисията. Самозабравили се люде, които водят \"кръстоносен поход\" срещу природните закони, нормалността и здравия разум. И които, ако не бъдат озаптени, ще сринат нашата цивилизация.И тук идва резонният въпрос: защо го правят? Дали защото са зависими от тайни общества, кръгове и тем подобни задкулисни образувания? Дали защото са скрити привърженици на други цивилизационни модели? Или защото са \"купени\" от други геополитически играчи?Нищо подобно. Съвременните фанатични \"еврофили\" искрено вярват в тези безумия. Мнозина от тях още от студентските банки са просмукани от левичарска теория. Да не забравяме \"Париж\"68\" и неговите последователи в академичните среди през следващите години. Да не забравяме също, че в западните университетски кръгове (а в немалка степен и у нас) левичарските настроения са непропорционално силно застъпени - доста по-силно в сравнение с разпространението им в съответното общество.А защо същото това левичарство избуява точно сега и точно там? Ами, много просто. Защото именно западната част на Европа (а също и северната част на Америка) е мястото, където в най-голяма степен са постигнати свобода и благоденствие. През последните няколко десетилетия в тези общества се живее толкова добре, колкото никога дотогава (дори във възхваляваната \"belle époque\" от края на 19 и началото на 20 век все още твърде много хора живеят в недоимък, лишения и риск от болести, които тогава все още са смъртоносни).Което пък води до самозабравяне.До отслабване на имунната система на обществата.До измамното усещане, че хората са непогрешими и всемогъщи.До нахалството да се оспорват природните закони.И в крайна сметка, до повтаряне на грешки.Източноевропейските общества, които преживяхме комунизма, имаме имунитет. Споменът за онези глупотевини (част от които бяха задължителните манифестации) е още пресен. Но западната част на Европа, тази, която не е живяла в ония безумия, е на път да ги повтори. Наивност? Твърде опасна наивност...Именно заради отслабения имунитет ставаме свидетели на абсурда цялата Европейска комисия да стои \"мирно\" пред обезумяла 16-годишна тийнейджърка, която изисква \"действия\", без въобще да е наясно със ситуацията. И да няма кой да й плесне два шамара и да я върне обратно в клас. (Формално, част от състава на ЕК са представители на \"Изтока\", но на практика те отдавна са възприели \"брюкселския манталитет\").Днешният Европейски съюз все повече заприличва на късната Римска империя - икономически мощен и с висок жизнен стандарт, но затънал в ексцентричности, разврат и безумия.Знаем от историята как завършва всичко, а не си струва да го преживеем пак. ", "date": "2019.02.25", "title": "Има ли ваксина срещу анти-ЕС настроения?"}
{"url": "https://news.bg/society/sofiyantsi-iskat-premahvane-na-geto-predlagat-im-stantsiya-da-meri-chistotata-na-vazduha.html", "text": "За разрешаване на проблема със замърсяването на въздуха, .Граждани от кварталите \"Красна поляна\", \"Западен парк\" и \"Овча купел\" не са съгласни обаче, че поставянето на станции е мярка. Те настояват целият квартал \"Факултета\" да бъде премахнат, тъй като от него идва най-голямата концентрация на замърсяване.Те искат да знаят какво се случва с разделното събиране и рециклиране на битовите отпадъци, след призивите на Столична община гражданите да изхвърлят разделно отпадъците.На дискусия с домакин националният омбудсман стана ясно, че до края на 2020 година се предвижда да се премахнат всички сгради на виетнамските общежития, след като още 2 до 3 ще бъдат премахнати тази година.Институциите спорят за краткосрочни и дългосрочни цели в борбата срещу мръсния въздух.На втората тематична среща, посветена на вредата от мръсния въздух и фините прахови частици, зам.-омбудсманът Диана Ковачева припомни, че според доклада на Европейската агенция по околна среда здравето на най-уязвимите граждани в Европа остава непропорционално засегнато от мръсния въздух, въпреки общото подобряване качеството.Припомняме, на 24 януари 2019 г. бе проведена първата тематична среща на граждани с отговорните институции и бе поет ангажимент след месец да бъде отчетено какви мерки са предприети и какви са конкретните резултати от тях за преодоляване на замърсяването с фини прахови частици и за подобряване качеството на атмосферния въздух. \"В доклада се посочва България като страна, в която хората са изложени в по-голяма степен на вредите от мръсния въздух\", припомни Ковачева.По думите й трябва да се проследи до каква степен политиките на Европейския съюз могат да се приложат и в България, за да може страната ни да не бъде глобявана и да не се налагат санкции.Тя посочи още, че в случаите, когато страната ни е санкционирана, трябва възможно най-бързо да отстрани нарушенията, които са констатирани. Фините прахови частици, азотният диоксид и азотът в близост до земната повърхност са трите основни замърсители, които засягат в основна степен живота и здравето на хората, отбеляза зам.-омбудсманът и допълни, че най-засегнатите са децата, възрастните хора и хората, болни от сърдечно-съдови заболявания.Целите, които си поставят от институцията на омбудсмана са дългосрочни и краткосрочни. Дългосрочните цели са свързани с постигане на степени на чистотата на въздуха, които да не водят до неприемливи въздействия и рискове на човешкото здраве.Краткосрочните цели, според заместник-омбудсмана, са свързани с разположението на измервателните станции, забрана за използване на твърди горива в общинските жилища и достъп на хората до обществена информация.Припомняме повод за свикване на форума станаха десетките жалби на граждани от цялата страна, сред които най-голям брой от жители на столицата - от кв. \"Красна поляна\", кв. \"Овча купел\", кв. \"Западен парк\", район \"Надежда\". Хората поискаха институциите да поемат ясни ангажименти за справяне с наднорменото замърсяване на въздуха.На обществената дискусия, посветена на мръсния въздух присъстваха още представители на Министерство на вътрешните работи, Министерство на труда и социалната политика, Министерство на земеделието, храните и горите, Столична община, Сдружение \"Въздух за здраве\", Изпълнителна агенция по горите и други.", "date": "2019.02.25", "title": "Софиянци искат премахване на гето - предлагат им станция да мери чистотата на въздуха"}
{"url": "https://news.bg/int-politics/venetsuelskiyat-vanshen-ministar-smyata-che-sreshta-na-maduro-i-tramp-shte-reshi-krizata.html", "text": " Среща между Николас Мадуро и президента на САЩ, Доналд Тръмп ще помогне за разрешаване на политическата криза в Боливарска република, коментира венецуелският външен министър Хорхе Ареаса в интервю за \"Демокрация сега\", цитирано от ТАСС.\"Срещата с Тръмп би разрешила кризата във Венецуела, защото Мадуро е ръководител на Венецуела, а Тръмп е ръководителят на венецуелската опозиция\", коментира Ареаса.Ареаса подчертава, че правителството е готово да преговаря с венецуелската опозиция.В същото време той определя този диалог за \"малко вероятен\", тъй като \"Белия дом е наредил на  на преговори с Мадуро.\" Кризата във Венецуела ескалира след като Хуан  за действащ президент на страната. Съединените щати го признаха за временен държавен глава, към тях се присъединиха страни от групата Лима (с изключение на Мексико). Организацията на американските държави и редица европейски страни. Мадуро нарече ситуацията опит за преврат и обяви скъсване на дипломатическите отношения със САЩ.Русия, Беларус, Боливия, Иран, Китай, Куба, Никарагуа, Ел Салвадор, Сирия и Турция изразяват своята подкрепа., настоя генералният секретар на ООН Антониу Гутериш.  и неговите най-близки помощници. във Венецуела, след като опозиционният лидер Хуан Гуайдо призова другите държави да разгледат \"всички варианти\".Съветникът по националната сигурност на САЩ Джон  до Южна Корея, а причината е продължаващата политическа криза във Венецуела. Ситуацията ескалира в петък, след като  при протести срещу затварянето на границите.", "date": "2019.02.25", "title": "Венецуелският външен министър смята, че среща на Мадуро и Тръмп ще реши кризата"}
{"url": "https://news.bg/world/prekrateno-e-deloto-za-iznasilvane-sreshtu-lyuk-beson.html", "text": "Делото за изнасилване, заведено срещу френския режисьор Люк Бесон, е било прекратено. Според обвиненията, холандската актриса Санд ван Рой, бивша негова приятелка, е била многократно изнасилвана по време на връзката им.Тя твърдеше, че дори е била упоявана, но тестовете Адвокатът му лаконично е заявил, че клиентът му е облекчен от съдебното решение и благодари на всички, които и в трудния за него период не са спрели да го подкрепят.Адвокатът на актрисата обаче ще обжалва решението.Припомняме, че скандалът гръмна през миналата година. жена обвини Бесон в насилие.Предполагаемите жертви до момента са осем.Самият той отрече обвиненията.Бесон бе поредното известно лице, обвинено в изнасилване през последните години.", "date": "2019.02.25", "title": "Прекратено е делото за изнасилване срещу Люк Бесон "}
{"url": "https://news.bg/world/irak-sadi-13-dushi-za-dzhihadizam.html", "text": "Ирак ще съди 13 души с френско гражданство за джихадизъм. Това съобщи президентът Бархам Салех по време на срещата си с френския си колега Еманюел Макрон. Заподозрените за престъпления срещу Ирак и иракчани ще бъдат съдени според иракския закон, добави Салех.Все още не е ясно дали заподозрените членове на ДАЕШ ще бъдат съдени в Ирак или екстрадирани във Франция.Припомняме, че поддържаната от САЩ въоръжена коалиция \"Сили на демократична Сирия\" (СДС, чийто гръбнак са кюрдските отряди),  над 280 бунтовници от терористичната групировка \"Ислямска държава\". На 16 февруари президентът на САЩ Доналд Тръмп призова европейските страни да задържат и предадат на съд над 800 свои граждани, присъединили се към \"Ислямска държава\" и след това пленените в Сирия сили и коалиции. Американският лидер предупреди европейските съюзници, че в противен случай бойците ще бъдат пуснати.", "date": "2019.02.25", "title": "Ирак съди 13 души за джихадизъм "}
{"url": "https://news.bg/world/korbin-podkrepya-vtori-referendum-za-brekzit.html", "text": "Лидерът на британските лейбъристи Джереми Корбин подкрепя искането за провеждане на втори референдум за Брекзит.Това е заявил той тази вечер, цитиран от The Washington post.По думите му, неговата партия ще подкрепи такова искане в парламента, защото Брекзитът, който подготвят консерваторите е \"вреден\".Тези призиви обаче не означават, че втори референдум наистина ще се проведе. Премиерът Тереза Мей, нейното правителство и по-голямата част от консервативната партия продължават да се противопоставят на това.По-рано трима Корбин , че ако партията поеме властта, той ще предоговори споразумението за Брекзит с ЕС и може да организира втори референдум.Британският заместник-министър на отбраната Тобиас Елууд намекна, че премиерът да предложи отлагане на Брекзит.В сряда в британския парламент ще бъде внесена поправка, която ще поиска от Мей да отложи Брекзит, ако не ратифицира споразумението с ЕС до 13 март.Очаква се Мей да говори пред Камарата на общините за Брекзит във вторник след разговорите си с евролидерите в Египет.", "date": "2019.02.25", "title": "Корбин подкрепя втори референдум за Брекзит "}
{"url": "https://news.bg/world/zarif-hvarli-ostavka-kato-iranski-vanshen-ministar.html", "text": "Мохамед Джавад Зариф се оттегля като ирански външен министър. Той е подал оставка.Това обяви самият той тази вечер в профила си в \"Инстаграм\".В съобщението си пише, че е благодарен на иранския народ за възможността да му служи през последните 67 месеца.Зариф поднася извинения за допусканите по време на управлението му грешки, както и за невъзможността повече да изпълнява задълженията си.Изявлението му е лаконично и в него не се посочват причините за решението.Решението е изненадващо, коментират агенциите.Отбелязва се, че Зариф е бивш ирански представител в ООН. Също така е ключова фигура в иранското ядрено споразумение през 2015 година.", "date": "2019.02.25", "title": "Зариф хвърли оставка като ирански външен министър "}
