{"url": "https://news.bg/world/iran-sanktsiite-nyamat-efekt-varhu-armiyata.html", "text": "Санкциите нямат ефект върху армията. Това заяви Хюсеин Ханзади, бригаден генерал от иранската армия, цитиран от ИРНА. По думите му, такива мерки са налагани на Иран от победата на Ислямската революция, но досега не са били ефективни. Армията не само не е била засегната от санкциите, но тези ограничения са помогнали на развитието през годините. Махмуд Мусави, заместник-командир на редовната армия на Иран, обяви по-рано, че въоръжените сили са готови да защитят петролните танкери на страната срещу всякакви заплахи. По-рано Иран заплаши, че ще реагира на санкциите на САЩ срещу неговия износ на петрол чрез затварянето на Ормузкия проток, стратегическия воден път, свързващ производителите на суров петрол в Близкия изток с важните световни пазари.След налагането на втория пакет от американски санкции на 5 ноември, иранският президент Хасан Рохани се зарече да продължи продажбата на петрол въпреки \"незаконните и несправедливи\" ограничения.САЩ възобновиха санкциите, насочени към петролния, банковия и транспортния сектор на Иран, и заплашиха с повече действия, за да се спрат това, което Вашингтон нарича политиката \"извън закона\", а Техеран определят действията като икономическа война и обещаха да се противопоставят.Мерките са част от по-широкото усилие на Доналд Тръмп да ограничи ракетните и ядрените програми на Техеран и да намали влиянието на Ислямската република в Близкия изток, както и подкрепата им в Сирия, Йемен и Ливан.През май Тръмп изтегли страната от ядреното споразумение с Иран, сключено през 2015 г. между него и световните сили.", "date": "2018.11.12", "title": "Иран: Санкциите нямат ефект върху армията "}
{"url": "https://news.bg/world/yunker-pritesnen-za-otnosheniyata-na-italiya-s-es.html", "text": "Председателят на Европейската комисия Жан-Клод Юнкер заяви пред германска медия, че е \"умерено разтревожен\" за отношенията на Италия с ЕС, след като Комисията обяви, че проектобюджетът на Рим за 2019 г. е в нарушение на правилата на Общността, информира \"Ройтерс\".\"\", каза Юнкер пред n-tv.Европейската комисия отхвърли проектобюджета на Италия за 2019 г. Комисията даде срок на Рим да представи нов бюджет до вторник. Ако не го направи, ЕК ще предприеме дисциплинарна процедура срещу Италия по-късно този месец.", "date": "2018.11.12", "title": "Юнкер притеснен за отношенията на Италия с ЕС"}
{"url": "https://news.bg/world/kraynodesni-roditeli-krastili-sina-si-adolf-hitler-osadeni-na-zatvor-na-ostrova.html", "text": "Двойка, която е кръстила детето си Адолф Хитлер, е осъдена във Великобритания за участие в забранената неонацистка организация \"Национално действие\", информира \"Ройтерс\".22-годишният Адам Томас, 38-годишната Клаудия Пататас и 27-годишният Даниел Богунович са осъдени за членуване в организацията, след като публикували съобщения, хвалещи Хитлер, както и снимки, на които са облечени като членове на расистката организация Ку клукс клан и правят нацистки поздрави.Други трима вече се признаха за виновни, че са членували в организация \"Национално действие\", която е забранена от правителството, след като членове на групата приветствали убийството на депутата \"Национално действие\" е първата крайнодясна група, забранена във Великобритания последните десетилетия.Съдът в Бирмингам чу, че Адам Томас и Клаудия Пататас са кръстили бебето си Адолф, за да изразят уважението си към лидера на Третия райх.Според полицията групата е събирала оръжия и е проучвала как да направи експлозиви. ", "date": "2018.11.12", "title": "Крайнодесни родители, кръстили сина си Адолф Хитлер, осъдени на затвор на Острова"}
{"url": "https://news.bg/world/gabriel-i-makron-obsadiha-evropeyskoto-liderstvo-i-tsifroviya-suverenitet.html", "text": "Европейското лидерство и цифровия суверенитет. Това обсъдиха на работна среща в Париж българският еврокомисар по цифровата икономика и общество Мария Габриел разговаря с президента на Франция Еманюел Макрон.Срещата се състоя в рамките на Годишния форум за управление на интернет. Това съобщиха от Представителство на ЕК в България. Двамата се обединиха около позицията, че ако Европа запази хората в центъра на цифровата си политика, тогава ще бъде в предните редици на цифровата трансформация в глобален мащаб.Габриел отбеляза важността на теми като борбата с дезинформацията онлайн, защитата на личните данни, цифровите умения на гражданите, осигуряването на по-добър баланс между върховенството на закона, справедливостта и иновациите, необходимостта от наваксване на изоставането на Европа на световната цифрова сцена.Българският еврокомисар силно наблегна на цифровото бъдеще на Европа като суперкомпютрите, изкуствения интелект и геномиката. заяви още Габриел.", "date": "2018.11.12", "title": "Габриел и Макрон обсъдиха европейското лидерство и цифровия суверенитет "}
{"url": "https://news.bg/crime/prokuraturata-zapechata-prechistvatelnata-stantsiya-na-arabadzhiev-na-elenite.html", "text": "Прокуратурата запечата пречиствателната станция на ваканционно селище \"Елените\", съобщи БНТ.Поводът - неизплатени глоби в размер на 7 млн. лв. Глобите са наложени от Регионалната инспекция по околната среда и водите в Бургас.Станцията е собственост на бизнесмена Ветко Арабаджиев и от 2012 г. работи без разрешително, допълват от обществената телевизия.Тази година е била наложена нова глоба в размер на 1.8 млн. лв. След като отново не е имало плащане, е разпоредено пречиствателната станция да бъде запечатана.Освен отпадните води на \"Елените\" и близките хотели в станцията постъпват и всички отпадни води на Свети Влас.Междувременно управителят на пречиствателната станция твърди, че от Община Несебър не са плащалли никакви такси за последните две години.От днес пречиствателната станция за отпадъчни води \"Елените\", собственост на бизнесмена Ветко Арабаджиев, работи на авариен режим, информира Нова.Пред телевизията управителят на станцията Дора Арнаудова обясни, че станцията няма как да спре да функционира в момента.\"Първо трябва да се прекрати достъпа на водите на Свети Влас. До тогава няма как да се спре станцията. Къде ще отиват тези води? Попитайте кмета на Несебър защо не си е решил проблема с водите от 10 години насам. Станцията не е длъжна да чисти водите на Свети Влас... Не можем\", посочи тя Арнаудова.Според нея спирането на станцията може да доведе до екокатастрофа.", "date": "2018.11.12", "title": "Прокуратурата запечата пречиствателната станция на Арабаджиев на \"Елените\""}
{"url": "https://news.bg/world/hamas-poe-otgovornost-za-raketnata-ataka-sreshtu-izrael.html", "text": "Палестинската групировка Хамас пое отговорност за ракетната атака срещу Израел, пише \"Таймс оф Израел\".Организацията подчерта в съобщение, че ще засили нападението, ако въоръжените сили на еврейската държава продължат с бомбардировките, при които загинаха най-малко двама палестинци, след като бяха изстреляни повече от 100 ракети към Израел.Военното крило на Хамас - бригадите \"Изедин ал Касам\", пое отговорност за ракетната атака и заплаши да порази цели във вътрешността на израелската държава.В съобщението се казва, че общото командване на палестинските фракции е започнало ракетен обстрел на вражеските селища.В съвместното командване влизат Хамас, \"Ислямски джихад\" и други въоръжени групи в Газа. Крилото заплаши да изпрати стотици хиляди израелци в укритията.Според израелската армия повече от 100 ракети са изстреляни към Южен Израел за около 40 минути. Някои са прихванати от противоракетната система \"Железен купол\", докато други поразиха жилища и сгради до границата с Газа.Най-малко четирима израелци са ранени.", "date": "2018.11.12", "title": "Хамас пое отговорност за ракетната атака срещу Израел"}
{"url": "https://news.bg/bulgaria/poredni-protesti-sreshtu-visokite-tseni-na-gorivata-blokiraha-patishta-v-stranata.html", "text": "Пореден ден на протести срещу високите цени на горивата се проведоха в страната, предадоха БНР и \"Нова\".Хората настояват и за отмяна на повишението в данъка за старите автомобили, както и и срещу очакваните високи цени на задължителната застраховка \"Гражданска отговорност\".В София протестът за горивата се сля с , искащи оставката на вицепремиера Валери Симеонов.Недоволни излязоха за пореден път във Варна, Перник, Стара Загора и други градове.Демонстрациите започнаха в 18 часа.Протестиращите отново блокираха пътища.Протестите са мирни, но се съобщава за сблъсъци между полиция и протестиращи в Перник.В Перник недоволните блокираха кръговото кръстовище на Драгичево, което води към АМ \"Люлин\" и АМ \"Струма\". В миньорския град се стигна до сблъсъци, след като служителите на реда са се опитали да не позволят на протестиращите да блокират магистралата в час-пик.В момента магистралата е затворена, пише bTV.Цената от 1 000 лв. за застраховка \"Гражданска отговорност\" не стои на дневен ред. Размерът на цената на застраховката ще зависи от цялостното състояние на сектора и темата с неимуществените вреди.Това обяви финансовият министър Владислав Горанов след .Горанов заяви, че по-старите автомобили, които замърсяват въздуха, ще плащат между 6 и 10 лева увеличение годишно. Той посочи, че членовете на правителството са се обединили около факта, че по принцип по-рисковите шофьори трябва да плащат повече (по системата \"бонус-малус\" - б.р.).Според Горанов това е една мярка, която има икономически и екологичен смисъл и тежестта върху по-старите автомобили не е такава, че да се превърне в непосилно бреме за българските граждани.", "date": "2018.11.12", "title": "Поредни протести срещу високите цени на горивата блокираха пътища в страната "}
{"url": "https://news.bg/world/51-darzhavi-obeshtaha-da-podkrepyat-svetovna-ramka-za-kibersigurnost.html", "text": "51 държави, включително всички страни членки на ЕС, обещаха да подкрепят ново международно споразумение, което да установи стандартите за кибероръжия и използването на интернет, обяви френското правителство, цитирано от АФП.Страните се подписаха под така наречения документ \"\" - опит за начало на световни преговори.Китай, Русия и САЩ не се подписаха под обещанието, което отразява съпротивата им срещу установяването на стандарти при използването на кибероръжия, които се превръщат в основна част в съвременната война.\"Нуждаем се от норми, за да избегнем война в киберпространството, която би била катастрофална\", подчерта френският външен министър Жан-Ив льо Дриан.Поддръжници на идеята призовават за \"Женевска конвенция в дигиталната сфера\", като се има предвид женевските конвенции, които определят стандартите при водене на война.Нова международна норма също ще помогне да се определи кога държава е отговорна за кибератака и кога държава може да оправдае предприемането на реципрочни действия.Смята се, че десетки държави са разработили нападателни кибероръжия.Текстът на документа беше представен от френския президент Еманюел Макрон при откриването на Форума за управление на интернет (IGF) в Париж. Под него са се подписали също 93 граждански организации и 218 компании.", "date": "2018.11.12", "title": "51 държави обещаха да подкрепят световна рамка за киберсигурност"}
{"url": "https://news.bg/society/maykite-prodalzhavat-da-iskat-ostavkata-na-simeonov.html", "text": "Родители на деца с увреждания протестират пред сградата на Министерски съвет.Исканията на протестиращите остават същите - оставката на вицепремиера Валери Симеонов.Майките отново получиха подкрепата на десетки граждани, който този път дойдоха под прозорците на управляващите с тъпани и национални знамена. Всички скандират \"Оставка\".Пред БНР една от протестиращите майки заяви: \"Ние не сме кресливи жени с уж болни деца, ние сме майки и искаме да се преборим за достойния живот на децата ни. Валери Симеонов е позор за страната ни. Той няма място в управлението ѝ. Оставка!\".Майките излязоха и с позиция, в която пишат, че не толерират никакви сблъсъци с органите на реда по време на недоволствата.Днешната демонстрация на майките с е сля с друг протест - този на политическото движение \"Възраждане\", който започна час по-рано днес МС. От \"Възраждане\" искат оставката на цялото правителство заради увеличението на цените на горивата.\"Събира ни това, че правителството трябва да си подаде оставката. Подиграват се с народа! Вече не се издържа. В последните десет години 1 милион души напускаха държавата. В Сърбия нафтата е 1.40, а тука е 2.40 - сто километра разлика\", казаха протестиращи от движението.", "date": "2018.11.12", "title": "Майките продължават да искат оставката на Симеонов"}
{"url": "https://news.bg/world/etsb-provezhda-stres-testove-na-6-zhalgarski-banki.html", "text": "Цялостна оценка (преглед на активите и стрес тест) ще бъде проведена на шест банки.Това съобщиха от пресцентъра на Българската народна банка. Европейската централна банка (ЕЦБ)  информация за процеса на работата, свързан с искането на България от 18.07.2018 г. за присъединяване към Единния надзорен механизъм чрез тясно сътрудничество.Очаква се оценката да започне през ноември, а резултатите да бъдат публикувани през юли 2019 година. Българската народна банка съдейства на ЕЦБ за осъществяване на съответната дейност.", "date": "2018.11.12", "title": "ЕЦБ провежда стрес тестове на 6 жългарски банки "}
{"url": "https://news.bg/society/api-idva-stud-vodachite-da-slozhat-zimni-gumi.html", "text": "В края на настоящата седмица се очаква застудяване. Поради това от Агенция \"Пътна инфраструктура\" (АПИ) информират, че е желателно водачите да сменят летните гуми на автомобилите си със зимни.По високопланинските райони е възможно дъждове да преминат в сняг.Със заповед на председателя на Управителния съвет на Агенция \"Пътна инфраструктура\" инж. Светослав Глосов от утре, 13 ноември, се въвежда зимното поддържане на републиканската пътна мрежа.В поддържането на 20 000 км републикански пътища през зимните месеци ще участват около 3 000 снегопочистващи машини - снегорини, техника за разпръскване на пясък и т. н. По опорните пунктове са осигурени необходимите количества сол, пясък, луга и химически вещества, информират от пътната агенция.На директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места.Необходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри, подчертават от АПИ.", "date": "2018.11.12", "title": "АПИ: Идва студ, водачите да сложат зимни гуми"}
{"url": "https://news.bg/crime/zaloviha-izdirvaniya-za-ubiystvoto-v-gorna-oryahovitsa.html", "text": "Властите са заловили мъжа,  за, предаде Нова.Мъжът е разпознат от хора в близост до автогарата в града. Той е задържан от криминалисти.Мъжът не е оказал съпротива при задържането.Той е задържан за срок до 72 часа. Очаква се Окръжна прокуратура във Велико Търново да поиска мярка \"задържане под стража\".Припомняме, около 17.30 часа на 10 ноември, събота, . Пристигналите на място полицаи констатират, че жената е загинала от множество прободни рани.", "date": "2018.11.12", "title": "Заловиха издирвания за убийството в Горна Оряховица"}
{"url": "https://news.bg/world/ispaniya-iska-kataluniya-da-plati-raznoskite-za-referenduma-ot-2014-godina.html", "text": "Испания поиска Каталуния да заплати разноските по референдума за независимост от 2014 година, предаде BBC.Такова искане е било изпратено до бившия лидер Артур Мас и 9 други каталунски представители.От тях се искат около 5 млн. евро. Сумата е за цялостното провеждане на допитването. Припомняме, че допитването за независимост от 2017 година беше обявено за незаконно от Мадрид. Въпреки това то се проведе, което доведе до репресии от испанските власти и задържането на регионални каталунски лидери.На Карлес Пучдемон се наложи да бяга в чужбина.\"Каталунската република\", провъзгласена на 27 октомври 2017 г. от Пучдемон и приближените му, не е призната от нито една друга държава, а испанското правителство суспендира автономията на Каталуния.", "date": "2018.11.12", "title": "Испания иска Каталуния да плати разноските за референдума от 2014 година "}
{"url": "https://news.bg/crime/otlozhiha-deloto-za-ubitiya-v-nikolovo-taksimetrov-shofyor.html", "text": "Окръжният съд в Русе отложи делото за убийството на таксиметровия шофьор Валери Спиридонов в село Николово, информира БГНЕС.Следващото заседание по делото е насрочено за 26 ноември.Припомняме, през месец март миналата 2017 година. По случая бяха  на 18-годишна възраст. Те са обвинени в грабеж, придружен с убийство.Случаят предизвика и няколко .", "date": "2018.11.12", "title": "Отложиха делото за убития в Николово таксиметров шофьор"}
{"url": "https://news.bg/world/merkel-nastoya-za-poveche-zheni-polititsi.html", "text": "За повече жени в политиката настоя германският канцлер Ангела Меркел, цитирана от АФП. Това изявление бе направено в германската столица Берлин.Тя присъства на церемония, отбелязваща 100-годишнината от получаването на избирателни права от жените в страната. Това бе основната тема в изказването, което направи. По думите на Меркел, жени като нея все още са изключение в днешно време. Фактът, че тя заема такъв отговорен пост, не трябва да се приема като \"извинение\".Според нея, за постигането на равенство между половете безспорно е направено много, но то не е достатъчно. Припомня се, че жените в Бундестага (германския парламент) в момента са 31% от всички депутати. Такова е съотношението и в парламента на Судан, заяви Меркел. Само 17% от германските фирми са назначили жени на ръководни длъжности. ", "date": "2018.11.12", "title": "Меркел настоя за повече жени политици "}
{"url": "https://news.bg/world/desetki-ubiti-i-raneni-palestintsi-v-gaza.html", "text": "Десетки палестинци са били убити или ранени при поредни сблъсъци в Газа, съобщиха световните информационни агенции. Съобщава се за най-малко три жертви. От израелска страна твърдят, че са били ударени 70 цели на ислямисти в отговор на ракетна атака от палестинска страна. По-рано израелската армия съобщи, че по територията на страната са били изстреляни 400 ракети за часове. Някои са прихванати от противоракетната система \"Железен купол\", докато други поразиха жилища и сгради до границата с Газа.Съобщава се за убити и ранени в израелския град Ашкелон. Палестинската групировка Хамас пое отговорност за ракетната атака срещу Израел.Организацията подчерта в съобщение, че ще засили нападението, ако въоръжените сили на еврейската държава продължат с бомбардировките, при които загинаха най-малко двама палестинци, след като бяха изстреляни повече от 100 ракети към Израел.Военното крило на Хамас - бригадите \"Изедин ал Касам\", пое отговорност за ракетната атака и заплаши да порази цели във вътрешността на израелската държава.В съобщението се казва, че общото командване на палестинските фракции е започнало ракетен обстрел на вражеските селища.В съвместното командване влизат Хамас, \"Ислямски джихад\" и други въоръжени групи в Газа. Крилото заплаши да изпрати стотици хиляди израелци в укритията.", "date": "2018.11.12", "title": "Десетки убити и ранени палестинци в Газа "}
{"url": "https://news.bg/education/noviyat-nimh-na-ban-institut-za-izsledvane-na-atmosferata-klimata-i-vodite.html", "text": "Българската академия на науките (БАН) създава като част от процеса по частично отделяне на дейността, активите и пасивите на сегашния Национален институт по метеорология и хидрология (НИМХ), пише БНР.Новото звено на БАН ще носи името \"\" (ИИАКВ).Очаква се новият институт да започне работа от 1 януари 2019 година.Отново от началото на новата година Националният институт по метеорология и хидрология (НИМХ) ще започне работа, но вече като част от Министерството на образованието и науката.Учените, специалистите и членовете на научно-помощния персонал на НИМХ трябва да подадат заявление, ако искат да останат в БАН и да работят в новото научно звено. Срокът за подаване на заявленията е 20 ноември, информира \"Фокус\".Припомняме, от БАН заявиха, че тези, които решат да останат в новото звено на БАН, ще запазят научните си степени и академични длъжности, както и проектите си и условията за работа, в това число и ползваната научна инфраструктура.От 31 октомври от Управителния съвет на БАН е обявен конкурс за директор на Института за изследване на атмосферата, климата и водите при БАН със срок за подаване на документи до 30 ноември.", "date": "2018.11.12", "title": "Новият НИМХ на БАН - Институт за изследване на атмосферата, климата и водите"}
{"url": "https://news.bg/world/iran-prodalzhava-da-spazva-yadrenata-sdelka-potvardi-maae.html", "text": "Иран продължава да изпълнява основните ограничения, заложени в ядреното споразумение със световните сили от 2015 г. Това става ясно от тримесечен доклад на Международната агенция за атомна енергия (МААЕ), цитиран от АП и \"Ройтерс\".Ислямската република не нарушава ограниченията за запаса и нивото на нискообогатен уран, става ясно от конфиденциалния доклад на МААЕ.Запасите от нискоообгатен уран са потвърдени на 4 ноември - ден преди да влязат в сила . Запасите от тежка вода, друг материал, който е ограничен според сделката, са потвърдени на 3 ноември.През май САЩ напуснаха договора JCPOA, който е сключен между Иран и Германия, Великобритания, Франция, Русия и Китай.От МААЕ подчертават, че агенцията е получила достъп до всички ядрени обекти в Иран.", "date": "2018.11.12", "title": "Иран продължава да спазва ядрената сделка, потвърди МААЕ"}
{"url": "https://news.bg/regions/uchenitsi-ot-kazanlak-protestirat-sled-kato-butnaha-tyahna-sauchenichka-na-peshehodna-pateka.html", "text": "Деца от художествената гимназия в Казанлък излязоха на спонтанен протест.Причината за недоволството на учениците е пътен инцидент от по-рано днес, при който тяхна съученичка е блъсната от автомобил на пешеходна пътека. Пише БГНЕС.Инцидентът е станал около 10 часа сутринта днес. Момичето е било блъснато, докато пресичало на пешеходната пътека пред сградата на училището.Детето е в добро състояние.С протеста децата и родителите им настояват на мястото да се изгради повдигната пешеходна пътека или да се направи светофарна уредба.Стана ясно още, че след инцидента водачът на колата е бил тестван за алкохол и наркотици. Пробата му е била отрицателна.", "date": "2018.11.12", "title": "Ученици от Казанлък протестират, след като бутнаха тяхна съученичка на пешеходна пътека"}
{"url": "https://news.bg/world/amnesti-otne-prestizhna-nagrada-na-aun-san-su-chzhi-zaradi-rohingite.html", "text": "Организацията \"Амнести интернешънъл\" е отнела наградата \"Посланик на съвестта\" на мианмарския лидер и нобелов лауреат Аун Сан Су Чжи, предаде BBC. Това съобщават от организацията в писмо до Чжи.В него пише, че тя вече не е символ на ценностите, заради които се връчва наградата.Причината за решението са сблъсъците и насилията от последната година в страната.В центъра на събитията пак бяха мюсюлманите от малцинството рохингя, които твърдят, че традиционно са подложени на репресии в тази страна. Най-малко 700 хиляди рохинги избягаха от насилието в страната през последните 12 месеца.Самата Чжи бе подложена на международен натиск заради случващото се и бездействието ѝ.ООН настоя за разследване за геноцид.Чжи е носител на най-високото отличие на \"Амнести\" от 2009 година, когато беше дисидент в Мианмар, поставена под домашен арест от тогавашната власт.", "date": "2018.11.12", "title": "\"Амнести\" отне престижна награда на Аун Сан Су Чжи заради рохингите "}
{"url": "https://news.bg/world/gordan-braun-uveren-che-predstoi-vtori-referendum-za-brekzit.html", "text": " В това е убеден бившият британски премиер Гордън Браун.Той направи изявлението на събитие на Лонския правителствен институт.По думите му, британците трябва да имат още една възможност да се произнесат по въпроса.Нещо повече, Браун счита, че напускането на Общността трябва да е с възможност за завръщане в нея след време.Според него, най-доброто, което Лондон в момента може да направи е, краткосрочно решение - напускане без споразумение. Браун разкритикува политиката на правителството не само по отношение на Брекзит. Той не е първият влиятелен британски политик, който поставя въпроса за второ допитване.Правителиството обаче вече отхвърли такава възможност.Премиерът Тереза Мей отсече, че \"Брекзит означава Брекзит\" и вотът на избирателите трябва да се уважи.Брекзитът вече доведе до няколко министерски оставки.Припомняме, че преговорите по \"развода\" между Лондон и Брюксел текат, като официално Кралството трябва да напусне следващата година.Редица въпроси от споразумението обаче усложниха преговорите.Главният преговарящ на ЕС за Брекзит Мишел Барние заяви по-рано, че \"параметрите на възможно споразумение за Брекзит като цяло са определени\", но все още няма подкрепа от политическите лидери.На среща с министрите на 27-те страни членки, която е продължила дълго до късно вчера вечерта, Барние е отбелязал, че е готов да представи основните точки на почти завършеното споразумение за Брекзит на британския кабинет във вторник.По думите му финалната фаза \"винаги е най-трудната\". Той намекна, че е възможен пробив на преговорите, но сега е \"изключително деликатен момент\".", "date": "2018.11.12", "title": "Гордън Браун уверен, че предстои втори референдум за Брекзит "}
{"url": "https://news.bg/society/televiziya-alma-mater-se-saglasi-kritikata-e-osnovatelna.html", "text": "Клипът за студентски кастинг на Телевизия \"Алма матер\" стана обект на основателна критика. Това заявиха от Управителния и Програмния съвет на телевизията. В становището си допълниха, че посланието на видеото е в разрез с академичния тон, който се очаква от най-авторитетното висше учебно заведение в страната, каквото е Софийският университет.Директорът на телевизията Башар Рахал изрази съжаление за недобрата преценка докъде пародиен тон е приемлив и къде преминава в лош вкус и сексизъм. Той обясни, че целта на клипа не е била да отправи погрешното послание, че стремежа към известност стои над упорития труд и сериозните качества, а напротив - да се намерят най-способните млади хора, които с оригинални идеи и труд да направят \"Алма матер\" интересна телевизия, посветена на образование, наука, култура и младежка тематика.Според членовете на двата съвета тези важни цели не могат да се постигнат с нарушаване на добрия и с послания, които не съответстват на високата мисия на Софийския университет.Университетът е доказал, че е силно ангажиран с темата за борбата с насилието срещу жени, като чрез свои инициативи постоянно насочва вниманието на обществото към нея, заявяват в становището си от телевизията.От няколко седмици Университетът подготвя съвместно с Военна академия и благотворителен концерт срещу трафика на жени.Екипът на Телевизия \"Алма матер\" уверяват, че занапред ще се придържа към академичните стандарти.Сериозният обществен интерес към темата обаче повдига по-широкия въпрос за спазването на високи стандарти в журналистиката и на журналистическата етика изобщо.Реакцията на обществото показа, че журналистическите стандарти и добрият вкус трябва да се спазват дори при изготвяне на 30-секунден клип, който не е излъчван в ефира, а е предназначен за фейсбук, категорични са членовете на двата съвета. Те са на мнение, че е назрял моментът за обществено обсъждане на спазването на високите журналистически стандарти и на журналистическата етика.", "date": "2018.11.12", "title": "Телевизия \"Алма матер\" се съгласи: Критиката е основателна"}
{"url": "https://news.bg/int-politics/turtsiya-sryaza-frantsiya-za-kashogi.html", "text": "Турция определи като недопустимо изявлението на френския външен министър Жан-Ив льо Дриан за записите, на които е заснето убийството на саудитския журналист Джамал Кашоги.Френският първи дипломат заяви по-рано днес, че Франция не разполагала със записи, свързани с убийството на Кашоги, доколкото му е известно.\"Смятаме за неприемливо, че той обвини президента Ердоган, че \"играе политически игри\", подчерта пресаташето на турския президент Фахретин Алтън, цитиран от \"Франс прес\".\"Нека не забравяме, че този казус би бил вече прикрит, ако не бяха решителните усилия на Турция\", добави той.Френският външен министър Жан-Ив льо Дриан заяви в интервю за телевизия France 2, че Франция не разполага с никакви записи, свързани с убийството на Кашоги, доколкото той е наясно, като по този начин противоречи на изявленията от турска страна. По думите на френския външен министър, турският държавен глава изглежда \"играе политическа игра при тези обстоятелства\".Междувременно канадският премиер Джъстин Трюдо се оказа първият ръководител на западна държава, който публично призна, че страната му действително е получила въпросните записи, след като Ердоган обяви през уикенда, че турската страна е предала записите на западни държави.Саудитският журналист и дисидент, който критикуваше саудитския кралски двор, изчезна на 2 октомври, след като влезе в саудитското консулство в Истанбул, за да си извади документи, които му бяха необходими за сключване на брак. Саудитска Арабия излезе с няколко противоречиви версии за убийството, като първоначално твърдеше, че той е напуснал консулството. Впоследствие започна да твърди, че той е починал при \"юмручна схватка\" в консулството. Третата и последна засега версия е, че убийството му е било предварително планирано.", "date": "2018.11.12", "title": "Турция сряза Франция за Кашоги"}
{"url": "https://news.bg/world/v-germaniya-vyarvat-che-koalitsiyata-na-merkel-shte-se-razpadne-prez-2019-g.html", "text": "Лидерът на младежкото крило на Социалдемократическата партия на Германия заяви, че коалицията на канцлера Ангела Меркел няма да оцелее през следващата година, информира \"Ройтерс\".Социалдемократите се коалират с консерваторите на Меркел, но имат сериозни разногласия за имиграцията и за съдбата на единия от шефовете на разузнаването, откакто поеха управлението през март. На два пъти коалицията беше близо до разпадане. На два пъти германските гласоподаватели наказаха консерваторите и социалдемократите на местни избори.Кевин Кюнерт, който води кампания срещу обвързване на социалдемократите с консерваторите от самото начало, коментира, че Социалдемократическата партия ще следи отблизо какво ще се случи, след като Меркел се оттегли от поста лидер на Християндемократическия съюз през декември.\"Следващата година е изпълнена с регионални избори и политически развой, които ще окажат огромно влияние\", отбеляза той пред радио Deutschlandfunk., подчерта Кюнерт.По думите му почти никой не вярва, че коалицията ще оцелее до края на мандата си през 2021 г.По-рано днес вътрешният министър и", "date": "2018.11.12", "title": "В Германия вярват, че коалицията на Меркел ще се разпадне през 2019 г. "}
{"url": "https://news.bg/crime/18-godishen-shte-lezhi-18-godini-opital-da-ubie-dyado-za-30-tsigari.html", "text": "Окръжният съд в Добрич определи присъда от 18 месеца затвор за 18-годишен младеж, опитал да убие възрастен мъж за 30 цигари. Присъдата трябва да се изпълнява при строг режим, съобщи прокуратурата.На 12 август 2017 година 18-годишният Стивън Ст. опитал да отнеме от свой съселянин вещи, след като изпил значително количество алкохол.Младежът бил придружен с още двама съучастници. Той няколко пъти влязъл в дома на 80-годишния мъж, но старецът го усетил. Тогава мъжът взел дървен сап и дори успял да отблъсне нападението на 18-годишния крадец.Това обаче не отказало младежа. Той увил тениска на главата си, така че да не бъде разпознат, взел дървен прът и отново влязъл в дома на стареца. Възрастният мъж успял да го удари по главата, когато нападателят свалил тениската си, и започнал да нанася удари с юмруци по възрастния мъж. След като го отблъснал, младежът продължил да бие стареца.След побоя 18-годишният взел от масата две кутии цигари, едната от които била полупразна, и напуснал дома на пребития.На сутринта старецът е открит в безпомощно състояние от своя брат.Мъжът е настанен в болницата в Добрич с черепно-мозъчна травма и разкъсно-контузни рани. Благодарение на лекарите старецът бил спасен, но година по-късно починал.Става ясно, че въпреки младата възраст на нападателя, той вече е бил осъждан. Срещу него се водели и други неприключили досъдебни производства.Присъдата на Добричкия окръжен съд подлежи на протест и обжалване пред Апелативния съд във Варна.", "date": "2018.11.12", "title": "18-годишен ще лежи 18 години, опитал да убие дядо за 30 цигари"}
{"url": "https://news.bg/regions/mikrobus-premina-prez-kraka-na-10-godishno-momche-v-sandanski.html", "text": "Микробус е преминал през крака на 10-годишно дете в Сандански, пише \"Фокус\".По данни на говорителя на Областната дирекция на МВР в Благоевград инцидентът е станал на улица \"Ильо войвода\" в Сандански. Сигналът по случая е получен около 13 часа в местното управление.След инцидента момчето е било транспортирано в болницата в Сандански.По първоначални данни вследствие на прегазването 10-годишният е получил фрактури на пръстите на единия крак.", "date": "2018.11.12", "title": "Микробус премина през крака на 10-годишно момче в Сандански"}
{"url": "https://news.bg/crime/hvanaha-balgarin-s-300-000-turski-liri-v-dzhoba.html", "text": " На МП \"Капитан Андреево\" конфискуваха 300 000 недекларирани турски лири, съобщиха от Агенция \"Митници\".Парите били открити на 7 ноември при проверка на лек автомобил с българска регистрация, който влизал в страната от Турция.21-годишният шофьор заявил, че не пренася вещи за деклариране. Митническите служители обаче установили, че в личния си багаж и в джобовете на якето си пътникът е скрил 1500 банкноти в купюри по 200 турски лири.Валутата е конфискувана и по случая е образувано досъдебно производство.От началото на годината на МП Капитан Андреево е задържана недекларирана валута на стойност близо половин милион лева.", "date": "2018.11.12", "title": "Хванаха българин с 300 000 турски лири в джоба"}
{"url": "https://news.bg/comments/ostriyat-zavoy-na-putin-kam-aziya.html", "text": "Доналд Тръмп, Мун Дже-ин и сега... Владимир Путин? След срещите си с президентите на САЩ и Южна Корея лидерът на Северна Корея Ким Чен-ун най-накрая се готви да се срещне и с лидера на Кремъл. Нова глътка въздух за Корейския полуостров, тази среща също ще бъде за Москва още един начин да направи \"завой на Изток\".От началото на украинската криза четири години напрежение със Запада доведоха Русия до това да укрепи връзките си с Азия, пише френското икономическо издание Les Echos. Между политиката и икономиката Путин умножава пътуванията и споразуменията. Особено с Пекин и Ню Делхи, президентът демонстрира съпричастност със своите колеги Си Дзинпин и Нарендра Моди. Той също се опитва да се сближи с Токио и министър-председателя Шиндзо Абе.Една снимка обаче липсва от албума: ако Владимир Путин вече се е появявал с южнокорейския президент Мун Дже-ин, той никога не се е здрависвал с Ким Чен-ун, президента на Северна Корея. Кремъл регулярно обявява, че тази среща немуниемо ще се състои. През юни Путин приветства срещата на върха в Сингапур между Ким Чен-ун и Тръмп с известна ревност. Няколко дни по-късно, по време на церемонията по откриването на Световното първенство в Москва Владимир Путин изведнъж намери в ложата си на стадион \"Лужники\" място за президента на Севернокорейската върховна народна асамблея Ким Йонг-нам. Този ден посланикът беше приет официално в Кремъл: три месеца по-късно Ким Чен-ун ще бъде посрещнат като почетен гост на форума във Владивосток.От четири години насам жизнената столица на руския Далечен Изток, прозорецът на Москва към Азия, е домакин на този \"Давос на Изтока\", стартиран от Кремъл в условията на тотална криза със Запада. Тази година, през двата дни на тази нова среща през септември, по коридорите бяха забелязани някои мъже от Пхенян, разпознаваеми по техните черни униформи и крайно мълчание. Но не и Ким Чен-ун, който се извини, че твърде заетият му график няма да му позволи това бягство. Оттогава лидерът на Кремъл не се отчайва и отново прави дискретни покани.Отвъд хипотетичния напредък по този въпрос Владимир Путин иска преди всичко да изиграе ролята си на президент, говорейки на всички в Азия, както и в Сирия. И да докаже ефективността на своя \"завой на Изток\". Зад кулисите на форума във Владивосток руски и китайски участници и наблюдатели настояха този завой да бъде необратим.\"Няма да има връщане назад. Европа и Съединените щати не дават признаци за отслабване на санкциите срещу Москва, която най-сетне се освободи от своята мания за Запада. Сближаването с Азия определено все още има ограничени резултати, но динамиката е стартирана\", предупреждава експертът по геополитика Фьодор Лукянов, близък до Кремъл.\"Водена от западните санкции, които, въпреки официалните изявления, й причиниха злини, Русия няма друг избор. Западните мозъчни тръстове смятат, че сближаването с Китай е временно. Те се заблуждават: ако новата студена война със Запада се проточи, Москва ще изгради с Пекин многополюсна система \", каза Сианг Ланксин, директор на Центъра \"Един пояс, един път\" към Висшия институт за международни науки в Женева.Във Владивосток някои от най-злокобните защитници на тази нова руско-азиатска ос не се поколебаха да изпаднат в крайности с почти фанатични импулси, призовавайки дори да се забрани на хотелите на форума да закупят френски сапун и полски шампоан. \"От изток идва нов свеж вятър\", каза усмихвайки се сдържано, но решително Си Дзинпин, който показа съпричастност с Владимир Путин, споделяйки палачинки и чаши водка. Китай вече е първият чуждестранен инвеститор в големия проект на Кремъл да развие огромните региони на руския Далечен Изток, отдавна забравени от Москва. Мините, въглеводородите, горите и празните пространства привличат китайски инвеститори.Недоверието на бизнесаМного вертикално, това сближаване между Москва и Пекин е оркестрирано от върха, въпреки старото недоверие сред руските бизнесмени, които в частност обясняват, че предпочитат от чисто културна гледна точка да водят преговори със Запада. \"Ние сме европейци, принудени да правим дълги бизнес пътувания в Азия\", казва един от тях. Подписани са големи държавни споразумения от \"Газпром\", особено за доставки на газ от китайската икономика. И частните договори продължават тази тенденция. По този начин големите тежести на новата икономика на двете страни идват да създадат уникална съвместна интернет компания: Alibaba, китайският онлайн гигант, обединява усилията си с MegaFon и Mail.ru, руските телеком и уеб лидери.Този азиатски завой обаче има други ограничения, особено в сближаването между Москва и Токио. През последните години Владимир Путин и Шиндзо Абе се срещнаха 22 пъти, за да афишират обещаващото си сътрудничество. Но поради липсата на реален бум на японските инвестиции в Русия, фрустрациите на Москва стават осезаеми. \"Японците говорят много, но не правят много! \", ядосва се близък до Кремъл, обвинявайки Токио, че не е имал смелост да уреди спора от Втората световна война за Курилските острови, окупирани от Червената армия. Поради този стар спор двете страни не са подписвали мирен договор от 1945 г. насам. Истински облак върху \"завоя на Изток\", искан от Москва.", "date": "2018.11.12", "title": "Острият завой на Путин към Азия"}
{"url": "https://news.bg/crime/sadat-pusna-pod-garantsiya-ot-500-lv-mule-na-telefonni-izmamnitsi.html", "text": "Районният съд във Варна пусна под парична гаранция от 500 лева обвиняема за \"ало\"-измами.56-годишната Жулиета А. действала като муле при три телефонни измами, които били извършени в рамките на едва няколко дни - от 25 октомври до 8 ноември.При първата измама жената прибрала 6000 лева, при втората - 3000 лева, а при третата - 10 450 лева. Две от измамите били извършени във Варна, а третата - в Девня.След като Жулиета А. беше разпозната от свидетели като участница в измамите, тя беше задържана за 72 часа, за да бъде доведена в съда. Районната прокуратура във Варна внесе искане за вземане на мярка за неотклонение \"задържане под стража\".Днес обаче Варненският районен съд пусна обвиняемата срещу парична гаранция.Недоволна от решението на първата съдебна инстанция, Районната прокуратура ще внесе протест пред Варненския окръжен съд.", "date": "2018.11.12", "title": "Съдът пусна под гаранция от 500 лв. муле на телефонни измамници"}
{"url": "https://news.bg/int-politics/yasen-e-noviyat-shef-na-kontrarazuznavaneto-na-germaniya.html", "text": "Вътрешното министерство на Германия назначава дългогодишен държавен служител, който да ръководи Федералната служба за защита на конституцията (BfV), контраразузнаването на страната, съобщава \"Асошиейтед прес\".В изявление министерството потвърди информациите, че Томас Халденванг ще замени отиващия си началник на контраразузнаването Ханс-Георг Маасен.Лявоцентристките социалдемократи, които са част от управляващата коалиция на канцлера Ангела Меркел, настояха за отстраняването на Маасен от BfV през септември, след като той изглежда омаловажи насилието, извършено от крайната десница срещу мигранти в източния град Кемниц.Халденванг се присъединява към вътрешното министерство през 1991 г., като се премества в BfV през 2009 г. Четири години по-късно става заместник на Маасен.Новината идва на фона на информациите, че вътрешният министър на Германия Хорст Зеехофер, който често се е сблъсквал с Меркел заради нейната политика към мигрантите, както и по други въпроси, планира да напусне поста си. Освен това се очаква Зеехофер да се оттегли като председател на Християнсоциалния съюз (ХСС), който е сестринска партия на християндемократите на Меркел.Зеехофер подкрепи Маасен, конфронтирайки се с Меркел и други министри от федералното правителство.", "date": "2018.11.12", "title": "Ясен е новият шеф на контраразузнаването на Германия"}
{"url": "https://news.bg/world/kremal-potvardi-za-kratak-razgovor-mezhdu-tramp-i-putin-v-parizh.html", "text": "Кремъл разказа подробности за контактите на руския лидер Владимир Путин по време на посещението му в Париж, съобщават руски медии.Путин присъства на мероприятията в Париж в неделя по случай 100 г. от края на Първата световна война.Говорителят на Кремъл Дмитрий Песков разкри, че на събитието е имало 70 държавни и правителствени ръководители и Путин е провел кратка беседа с много от тях \"за минута или две\".По думите му Путин е провел 10-15-минутен разговор с премиера на Израел Бенямин Нетаняху. Песков поясни, че те са обсъдили въпроси от двустранните отношения.Прессекретарят разказа, че Путин е провел кратък разговор с американския си колега Доналд Тръмп.За кратко размениха мнения. Те обявиха, че има за какво да разговарят, необходимо е да обсъдят Договора за забрана на ракетите със среден и малък обсег, поясни Песков и добави, че ще обсъдят въпросите на форума на Г-20 в Аржентина.По-рано Песков каза, че Путин и украинският президент Петро Порошенко не са разговаряли в Париж.Президентът на Русия е провел съвещание с постоянните членове на Съвета за сигурност на Русия и ги е информирал за визитата в Париж.Путин и Тръмп трябваше да проведат пълноформатна среща в Париж, която впоследствие беше отменена по настояване на френската страна.", "date": "2018.11.12", "title": "Кремъл потвърди за кратък разговор между Тръмп и Путин в Париж"}
{"url": "https://news.bg/politics/nekomplektat-i-motivatsiyata-nay-sashtestvenite-problemi-na-vaorazhenite-sili.html", "text": "Преодоляването на некомплекта и мотивацията на личния състав е най-същественият проблем пред Въоръжените сили. Това заяви държавният глава Румен Радев в отговор на журналистически въпрос след среща с личния състав на 61-ва Стрямска механизирана бригада в Карлово.Радев коментира, че трябва да се търсят спешни решения за некомплетка в Българската армия и липсата на мотивация и визия за това как може професията на военнослужещ да стане привлекателна за младите хора. Според него ако сега не се вземат мерки по въпроса, в бъдеще това ще окаже изключително негативен ефект върху системата за национална сигурност.По думите му тези въпроси са поставяни постоянно на заседанията на Консултативния съвет за национална сигурност (КСНС).\"Мерките са комплексни, не само социални, те са изключително важни, също както и условията и възможностите за водене на пълноценна военна подготовка, придобиването на нова техника, изграждане на способности и мотивацията на хората\", допълни държавният глава.Той посочи и че българските военнослужещи са високоинтелигентни и мислят за бъдещето на България. Те се фокусирали основно върху това как да станат по-добри в своята дейност и как да придобиват нови и съвременни способности.В рамките на посещението си в 61-ва Стрямска механизирана бригада Румен Радев разгледа въоръжението, техниката и войсковото оборудване на бригадата и поднесе цветя пред паметника на загиналите воини във войните за национално обединение 1912 -1918 г.\"61-ва Стрямска механизирана бригада е гръбнакът на Сухопътни войски. Тя е най-голямото формирование и е важен стожер в нашата цялостна система за национална сигурност\", подчерта още Радев.", "date": "2018.11.12", "title": "Некомплектът и мотивацията - най-съществените проблеми на Въоръжените сили"}
{"url": "https://news.bg/world/gordan-braun-vyarva-che-shte-ima-vtori-referendum-za-brekzit.html", "text": "Бившият премиер на Великобритания Гордън Браун вярва, че ще има втори референдум за Брекзит, пише \"Индипендънт\".Няколко високопоставени британски политици смятат, че трябва да се позволи на британския народ да каже последната си дума за Брекзит.Пред британски институт в Лондон Браун заяви, че все още \"не са разрешени\" дългосрочни въпроси що се отнася до Брекзит.\"\", призова той.Според него необходим е втори референдум, за да се излезе от безизходицата. Той призова за сформиране на нова кралска комисия, която да \"чуе гласа на британския народ\" и да проведе национална консултация за вида Брекзит, искан от британския народ.Браун предупреди, че напускането на ЕС ще направи Великобритания много по-разделена в сравнение с преди.\"\", подчерта той.По думите му планът на премиера Тереза Мей е краткосрочен и няма да помогне за разрешаването на дългосрочните проблеми.", "date": "2018.11.12", "title": "Гордън Браун вярва, че ще има втори референдум за Брекзит"}
{"url": "https://news.bg/regions/kola-izhvarcha-ot-patya-i-izkoreni-darvo.html", "text": "Възрастен мъж пострада при тежък пътен инцидент в с. Габарево.Той пътувал от Карлово за Казанлък, но загубил контрол над автомобила си и се блъснал последователно в две дървета. От удара едно от дърветата е изкоренено, а цялата предница на колата е премазана.Пострадалият е транспортиран в болница в Казанлък за преглед и лечение.Движението в района на катастрофата се регулира от полиция.Причините за произшествието тепърва ще се изясняват.", "date": "2018.11.12", "title": "Кола изхвърча от пътя и изкорени дърво"}
{"url": "https://news.bg/crime/zadarzhaha-rekordno-kolichestvo-mineralen-terpentin-bez-platen-aktsiz.html", "text": "Близо 22 000 литра минерален терпентин без документи за платен акциз са задържани на Митница Русе.Внушителната пратка от общо 31 PVC куба била конфискувана в края на октомври при проверка на товарен автомобил. Стоката била декларирана като химикал, използван в козметичната индустрия.При проверката на камиона възникнали съмнения, че стоката е акцизна и трябва да бъде представен акцизен документ, с какъвто обаче шофьорът не разполагал.По-късно чрез имейл транспортната фирма опитала да заблуди митническите органи, като изпратила документи, които били издадени за друго превозно средство.Стоката е конфискувана. Взети са проби за лабораторен анализ, които потвърждават, че тя е акцизна и за пренасянето й е необходим документ.По случая предстои да бъде образувано производство.За подобно нарушение законът предвижда санкция, която възлиза на двойния размер на дължимия акциз. Това означава, че транспортната фирма ще бъде глобена с около 45 000 лева.", "date": "2018.11.12", "title": "Задържаха рекордно количество минерален терпентин без платен акциз"}
{"url": "https://news.bg/world/eksploziya-vav-fabrika-za-orazhiya-v-rumaniya-ubi-edna-zhena.html", "text": "Румънските власти съобщиха, че една жена е починал при експлозия във фабрика за оръжия в Западна Румъния, информира АП.Експлозията е станала днес в тунел за изпитание на оръжия в завод в град Куджир. Възникнал е пожар. 19 души са работили в тунела по това време. Всички са успели да избягат освен 50-годишна жена, която по непотвърдена информация се върнала да си вземе чантата.Властите по-късно са открили тялото на жената.За два часа пожарникарите са успели да се справят с пожара.Държавният завод произвежда пистолети и други оръжия. 1000 души работят във фабриката.", "date": "2018.11.12", "title": "Експлозия във фабрика за оръжия в Румъния уби една жена"}
{"url": "https://news.bg/world/barnie-parametrite-na-sporazumenieto-za-brekzit-kato-tsyalo-sa-opredeleni.html", "text": "Главният преговарящ на ЕС за Брекзит Мишел Барние заяви, че \"параметрите на възможно споразумение за Брекзит като цяло са определени\", но все още няма подкрепа от политическите лидери, пише \"Файненшъл таймс\".На среща с министрите на 27-те страни членки, която е продължила дълго до късно вчера вечерта, Барние е отбелязал, че е готов да представи основните точки на почти завършеното споразумение за Брекзит на британския кабинет във вторник.По думите му финалната фаза \"винаги е най-трудната\". Той намекна, че е възможен пробив на преговорите, но сега е \"изключително деликатен момент\".\"\", подчерта дипломатът.След като днес Тереза Мей отмени специална среща на кабинета за Брекзит, премиерът на Великобритания се опита да омаловажи информация, че в правителството има конфликт заради преговорите за Брекзит. Министър-председателят увери, че няма да има повече министерски оставки.В петък транспортният министър ", "date": "2018.11.12", "title": "Барние: Параметрите на споразумението за Брекзит като цяло са определени"}
{"url": "https://news.bg/world/100-raketi-izstrelyani-kam-izrael-ot-ivitsata-gaza-za-okolo-chas.html", "text": "Няколко ракети са изстреляни от Ивицата Газа към Израел. Един снаряд е ударил автобус до анклава, съобщават АФП и \"Таймс оф Израел\".Един израелски гражданин е със сериозни наранявания при удара на автобуса. Hadashot информира, че 25-годишен е пострадал при атаката. Той е бил до автобуса при ракетното нападение. Пострадалият ще бъде хоспитализиран. \"Аарец\" пише, че пострадалият е на 19 г.Автобусът е унищожен. В Южен Израел са задействани сирените за опасност от ракетна атака.\"Аарец\" пише, че са изстреляни няколко ракети към Израел. Въоръжените сили на израелската държава са активизирали противоракетната система за отбрана \"Железен купол\". Няколко ракети са прихванати.По същото време палестинци съобщават, че Израел е предприел артилерийска атака към северната част на Ивицата Газа, близо до позиция на Хамас. Няма пострадали.Израелски изтребители предприеха бомбардировки в Газа.Едно жилище в град Сдерот е поразено от ракета от Газа. Няма информация за пострадали.\"Аарец\" съобщи, че за около 30 минути са изстреляни 80 ракети към Израел, няколко са свалени от \"Железен купол\".Повече от 80 ракети са изстреляни към Южен Израел от Ивицата Газа за последните 40 минути, потвърди армията и допълни, че няколко от тях са свалени от противоракетната отбрана.По-късно \"Аарец\" написа, че повече от 100 ракети са изстреляни. Най-малко четирима израелци са ранени при баража от палестински ракети.При израелската атака са загинали двама палестинци, а други трима са ранени.Терористичната групировка \"Ислямски джихад\" излезе със съобщение, в което заявява, че ракетното нападение е \"естествен\" отговор от името на палестинския народ на убийството на командир на Хамас.Вчера при израелска атака в Ивицата Газа беше убит Нур Бараке.Министерството на външните работи на Израел обвини Хамас за ескалацията по границата с Газа.\"Хамас е отговорен за умишления и целенасочен ракетен бараж към израелски граждани\", подчерта ведомството.", "date": "2018.11.12", "title": "100 ракети изстреляни към Израел от Ивицата Газа за около час"}
{"url": "https://news.bg/crime/otkriha-martva-zhena-v-petrich.html", "text": "Откриха тяло на жена в Петрич, пише \"Фокус\".По думите на говорителя на Областната дирекция на МВР в Благоевград тялото е намерено в лек автомобил. По първоначални данни по тялото на жената не е имало следи от насилие.На мястото е пристигнал екип на криминалисти. Фактите и обстоятелствата за инцидента се изясняват.", "date": "2018.11.12", "title": "Откриха мъртва жена в Петрич"}
{"url": "https://news.bg/politics/bezrabotni-se-prekvalifitsirat-spored-nuzhdite-na-turizma.html", "text": "Споразумението за квалификация и преквалификация на кадрите в туризма дава възможност за качествено обучение според реалните потребности в сектора. По този начин ще се гарантира неговата устойчивост. За това увери министърът на туризма Николина Ангелкова на брифинг след заседание на Междуведомствения съвет за кадрите в туризма.Тя заяви, че трябва подкрепа от държавата за подготовката на по-качествена и производителна работна сила.Основната цел на двустранния документ е да насърчава предоставянето на обучения за придобиване на професионална квалификация. Това включва и обучение чрез работа на заети и безработни лица според потребностите на работодателите, които могат да подават заявки за своите нужди в Агенцията по заетостта и в поделенията й в страната.Проектът предвижда лица, които са регистрирани като безработни в Агенцията, да бъдат обучавани в центровете на държавното предприятие \"Българо-германски център за професионално обучение\" в Царево и Смолян. Изпълнителният директор на предприятието Любов Попова изтъкна, че от началото на 2015 г. до края на септември 2018 г. институцията е обучила над 2000 безработни в професии и специалности в областта на туризма. Сред тях най-голям е броят на готвачите - общо 967 души.За популяризирането на споразумението трябва да се проведе обсъждане по места с работодателите и всички, които биха се възползвали от това да квалифицират и преквалифицират кадри в туризма по две направления. Едното е свързано с лица, които са регистрирани в бюрата по труда, а другото е на базата на дуалното обучение, но за вече работещи лица, обясни Ангелкова. По този начин работодателят ще може да инвестира в тях и те да работят определен брой години в предприятието, което ги изпраща на обучение.Министър Ангелкова отбеляза, че не достигат кадри както за летния, така и за зимния сезон и обясни, че заради това е важно като краткосрочна мярка да се осигури възможност за сезонно наемане на работници от трети страни.От своя страна министърът на труда и социалната политика Бисер Петков представи политиката на ресорното ведомство за решаване на проблема с недостига на кадри в сферата на туризма. Той запозна представителите на бранша с предприетите законодателни промени за ускоряване на процедурите за регистриране на работници от трети страни за сезонна заетост.В резултат от тези мерки и от нарастващото търсене на сезонна работна ръка в туризма, през 2018 г. са регистрирани два пъти повече сезонни работници в туризма от страни извън Европейския съюз - основно от Украйна и Молдова.Министър Петков заяви, че към момента техният брой е повече от 7800, като част от чужденците се възползват от процедурата да получат разрешение за сезонна заетост до 9 месеца.Той обясни, че няма точна статистика дали заплащането на чужденците е по-високо или по-ниско. Това зависи единствено от заеманата позиция.", "date": "2018.11.12", "title": "Безработни се преквалифицират според нуждите на туризма"}
{"url": "https://news.bg/regions/grazhdani-na-svoge-godnostta-na-asfalta-e-po-malka-i-ot-tazi-na-shokolada.html", "text": "Граждани от Своге настояват за качествени и трайни ремонти на пътищата. Те се срещнаха на втора работна среща с националния омбудсман Мая Манолова с настояване ресорните институции да поемат отговорност, за да се предотвратят бъдещи пътно-транспортни инциденти. Общественият защитник обясни, че са получени три становища на нейни писма и препоръки до Министерството на регионалното развитие и благоустройството (МРРБ), Министерство на вътрешните работи (МВР) и Община Своге.\"Моят екип се убеди на място, че след последната ни работна среща са предприети определени действия по исканията на гражданите на града, които включат поставяне на мантинели, поправка на компрометирания мост, отводнен е проблемен участък около стара чешма, също така е поправена мантинелата на острия завой и са обновени маркировки, като падналите пътни знаци са поставени наново\", отбеляза омбудсманът.До МРРБ и Националната следствена служба Манолова е изпратила писмо с въпроси относно собствеността и кой е отговорен за въпросните липсващи мантинели. Спорът по отношение на собствеността към днешна дата не е разрешен, посочи омбудсманът.Очаква се АПИ да започне действия по поставянето.\"Лоша е ситуацията с монтажа на тази мантинела, но трябва да го оправим.\" Това заяви бившият шеф на АПИ Дончо Атанасов.Татяна Грозданова от Своге коментира взетите мерки за реновиране на пътната инфраструктура. По думите й предпазните мрежи не са отремонтирани, знаците не са на нужната височина, маркировката не е изрядна, отводняването освен около чешмата другаде не е направено. \"Пешеходната пътека при махала Клисура свършва в мантинелата. На спирката на квартал Дреново до моста, където няма пасарелка, липсва и пешеходна пътека. Там пресичат ученици\", възмути се още тя. Храсти и тревни площи също не били почистени, за да бъде сложена маркировка.14 000 пешеходни пътеки АПИ е маркирала по републиканските пътища. Съгласно наредбите могат да бъдат поставени нови пешеходни пътеки, където е необходимо, увери Атанасов.\"Трябва да си даваме сметка, че това не е равнинен път. Поддръжката му е скъпа, но сме решили да държим този път в добро състояние, въпреки че е второкласен\", коментира още той.От изказването му обаче стана ясно, че заради релефа, наличието на над 600 завоя, както и заради скалните масиви и обилните снеговалежи в района не е възможно пътят да бъде напълно поддържан.Зам.-кметът на Своге Валентин Михайлов заяви, че отводняването е факт. Като ангажимент е поет проекта за изграждане на пасарелка над спирката на Дреново. Опитите за пешеходна пътека, според него, са неуспешни, защото от КАТ имат опасение, че колите няма да могат да спират след завоя. 1 500 000 автомобила са преминали по републиканския път София-Мездра край гр. Нови Искър за 2017 година, а тежкотоварното движение почти винаги е със сериозно превишение на скоростта. Според Атанасов, Искърското дефиле не може да се преминава с повече от 50 км/ч.Освен с конуси вниманието на водачите на превозни средства не може да бъде повишено по друг начин, обясни Атанасов.По време на работната среща беше прието предложението на гражданите АПИ да провери съвместно с тях състоянието на пътищата.Дончо Атанасов категорично отказа да коментира казуса с искането на община Своге към АПИ да се предприемат спешни действия по ремонтиране на опасния участък край Своге, при който пътнически автобус се преобърна в Искърското дефиле.Припомняме, че при  през август тази година загинаха 20 души. Случаят стана причина за оставките на трима министри- Ивайло Московски, Валентин Радев и Николай Нанков.По-рано днес стана ясно, че за спешната необходимост от ремонт на фаталната отсечка край града. Причината за искането на общината е лошото сцепление на асфалтовото покритие, но тромава процедура в кореспонденцията с \"Трейс\" е довела до забавянето. Шефът на агенцията инж. Светослав Глосов заяви пред бТВ, че АПИ не е неглижирала казуса.", "date": "2018.11.12", "title": "Граждани на Своге: Годността на асфалта е по-малка и от тази на шоколада"}
{"url": "https://news.bg/world/150-ubiti-za-24-chasa-pri-ozhestochena-bitka-v-jemen.html", "text": "Най-малко 150 души са убити през последните 24 часа при ожесточени боеве в йеменския град Ходейда, обявиха военни и медицински източници, цитирани от АФП.Осведомителната агенция отбелязва, че кръвопролитията са на фона на международен натиск за спиране на огъня в пристанищния град.Лоялни на правителството сили, подкрепяни от водената от Саудитска Арабия коалиция, се бият срещу поддържани от Иран бунтовници, наречени хуси. Правителствените сили се опитват да превземат града на Червено море, тъй като 14 милиона граждани са пред риск от глад, ако не се освободят доковете на пристанището.Ако пристанището в Ходейда е унищожено, това може да създаде напълно катастрофална ситуация, предупреди генералният секретар на ООН Антонио Гутериш.Боевете трябва да бъдат прекратени, трябва да се постави начало на политически дебат, трябва да се подготви голям хуманитарен отговор, за да избегнем най-лошото през следващата година, подчерта той.Военен източник от проправителствената коалиция заяви, че бунтовниците са отблъснали мащабна атака към пристанището, което е под контрола на хусите от 2014 г.Правителствените сили достигнаха до жилищните квартали на града след 11-дневни боеве.111 бунтовници и 32 бойци от правителствените сили са убити тази нощ. Има и няколко загинали сред цивилните.", "date": "2018.11.12", "title": "150 убити за 24 часа при ожесточена битка в Йемен"}
{"url": "https://news.bg/regions/gradski-avtobus-butna-vazrastna-zhena-na-peshehodna-pateka-v-plovdiv.html", "text": "Автобус от обществения транспорт в Пловдив бутна 80-годишна жена, пресичаща на пешеходна пътека, информира БНТ.Пострадалата жена е била транспортирана до здравно заведение. Няма опасност за живота на жената.Водачът на рейса е на 72-годишна възраст. Той отказал да коментира инцидента пред обществената телевизия, освен че има 52-годишен стаж зад волана и не може да обясни какво точно се е случило.Произшествието предизвика затруднения на трафика в областния град. Полицаите вече са направили оглед на местопроизшествието.Припомняме, в рамките на един месец в Пловдив това е вторият подобен инцидент, при който автобус от градския транспорт бута пресичащ на пешеходна пътека човек.На 18 октомври , докато тя пресичаше на пешеходна пътека.В края на месеца пък - на 21 октомври - само за една сутрин бяха регистрирани .", "date": "2018.11.12", "title": "Градски автобус бутна възрастна жена на пешеходна пътека в Пловдив"}
{"url": "https://news.bg/politics/53-protseduri-s-evrofinansirane-za-nad-1-1-mlrd-lv-obyavyavat-prez-2019-g.html", "text": "53 процедури с европейско финансиране за над 1,1 млрд. лева ще бъдат обявени през 2019 г., съобщиха от Министерския съвет след заседание на Съвета за координация на управлението на средствата от ЕС (СКУСЕС) към Министерския съвет (СКУСЕС). На заседанието бяха приети индикативните годишни работни програми за 2019 г.Общата проектна стойност е близо 1,150 млрд. лева . Процедурите ще бъдат обявени през идната година по програмите, съфинансирани от Европейските структурни и инвестиционни фондове.Към момента по програмите са обявени 408 процедури за 17,996 млрд. лева. Договорени са над 14,5 млрд. лева или над 62,5 % от общия бюджет. До бенефициентите са достигнали над 25,3% от бюджета на всички програми или близо 6 млрд. лева.Според вицепремиера Томислав Дончев следващата година успоредно с изпълнението на настоящия програмен период, ще започне и подготовката за следващия. По думите му от изключително значение за подобряване на ефективността на европейските средства е да се осигури максимална синергия както между отделните програми, така и по отношение на предвидените в тях процедури.", "date": "2018.11.12", "title": "53 процедури с еврофинансиране за над 1,1 млрд. лв. обявяват през 2019 г."}
{"url": "https://news.bg/politics/dbg-se-gotvi-za-evroizbori-i-za-predsrochni-parlamentarni.html", "text": "ДБГ започва подготовка за изборите за ЕП чрез изграждане на предизборни щабове, както и процедура по издигането на кандидати за евродепутати по критерии, одобрени от Изпълнителния съвет на партията.Партията на бившия еврокомисар Меглена Кунева остро критикува Бюджет 2019, тъй като той погазва волята на българите за машинно и електронно гласуване, което по закон трябва да се въведе на европейските избори. В бюджета не са предвидени средства за устройства за електронно дистанционно гласуване.От ДБГ определиха държавния бюджет като вреден за страната ни, защото е по-скоро предизборен и трудноизпълним, предвид очакванията на обществото. Преразпределителната функция на бюджета се е увеличила, а това в никакъв случай не е десен класически бюджет, отчитат от партията. \"ГЕРБ вече твърдо е една популистка партия, която управлява с националистите, които мислят повече за други държави\", изрази мнение председателят на ДБГ.За поредна година правителството предвижда увеличаване и на данъчната тежест, разкритикуваха още от ДБГ. \"Крайно време е българските правителства да бъдат лишени от разпределянето на бюджетни излишъци. Трябва да се въведе обективен механизъм за разпределяне на средствата, които да подкрепят някои общини\", подчерта председателят Димитър Делчев.Според зам.-председателя на ДБГ Найден Зеленогорски общините се нуждаят от 200 млн. лева, които включват 110 млн. лева за общински пътища, 29 млн. за социални проекти, както и 30 млн. за участие в европейски проекти.Делчев коментира протестите в страната (на майките на деца с увреждания, на гражданите срещу цените на горивата и новия закон за вероизповеданията). Според него моделът на управление е неправилен. \"Ние считаме, че единственото решение на този сбъркан модел е предсрочни парламентарни избори. Подготвяйки се с европейските избори, се готвим несъмнено и за предсрочни избори\", категоричен бе Делчев.4 млн. лева са вложени в сектор Сигурност, който не е реформиран, а 1 млн. лева са предвидени за библиотечната дейност, коментира Виолета Донева от Изпълнителния съвет на партията. Тя изтъкна, че областта на науката и образованието в проектобюджета е подкрепена само с 6% увеличение.\"За нас България трябва да има силна традиционна десница, която може да бъде алтернативна на това управление\", допълни той. БСП не може да бъде алтернатива, по думите му, тъй като партията насочена към пенсионерите. \"Бюджетът трябва да е насочен към всички българи, а стандартът на живот трябва да бъде спешно завишен\", посочи Делчев.Зеленогорски апелира за финансова децентрализация, която да започне с отделянето на поне 20% данък от доходите на физическите лица.", "date": "2018.11.12", "title": "ДБГ се готви за евроизбори и за предсрочни парламентарни"}
{"url": "https://news.bg/politics/radev-vlastta-nakazva-grazhdanite-za-bednostta-koyato-tya-ne-uspyava-da-prebori.html", "text": "\"\" Това заяви президентът Румен Радев, цитиран от БНТ. Държавният глава посети 61-ва Стрямска механизирана бригада в Карлово по повод 100-годишнината от края на Първата световна война. Президентът продължи: \"\"Радев не може да определи дали  са политически режисирани, но ги определи като закономерни, защото, по думите му, са демократично право и възвръщат надеждата и достойнството на народа.Държавният глава тълкува, че никой не може насила да изкара хората на улицата. Той посочи и че евентуална оставка на сегашното правителство би означавала бягане от отговорност, а не решение.\"\", призова Радев.Помолен да коментира думите на депутати от управляващото мнозинство, че не е обединител, а разединител на нацията, Румен Радев бе категоричен, че не може да бъде обединител на неправдата. \"\", подчерта държавният глава.Президентът посочи още, че очаква отговор от Министерството на отбраната по отношение на процедурата за придобиване на нови изтребители за българските ВВС и за представяне на протокола от работата на комисията. \"\", коментира Радев.", "date": "2018.11.12", "title": "Радев: Властта наказва гражданите за бедността, която тя не успява да пребори"}
{"url": "https://news.bg/int-politics/zeehofer-podava-ostavka-kato-shef-na-hss-i-vatreshen-ministar-na-germaniya.html", "text": "Германският вътрешен министър Хорст Зеехофер обяви, че ще подаде оставка като председател на баварската консервативна партия Християнсоциален съюз (ХСС), която е част от управляващата коалиция на германския канцлер Ангела Меркел, съобщава \"Ройтерс\".\"Ще се откажа от задълженията си като ръководител на партията\", изтъкна Зеехофер пред журналисти в източногерманския град Бауцен, като добави, че времето, когато ще подаде оставката си, ще бъде обявено през настоящата седмица.Зеехофер добави, че оставката му като лидер на партията ще бъде последвана от оставката му като вътрешен министър във федералното правителство, като това щяло да стане преди края на мандата, с което окончателно ще излезе от германската политика.\"2019 г. ще бъде година на обновлението за ХСС\", изтъкна той.Зеехофер, който е силен критик на Меркел относно нейната политика за отворени врати към мигрантите от 2015 г., беше подложен на силен натиск да подаде оставка заради спорове с ХДС и социалдемократите, с които е партньор във федералното коалиционно правителство.Слабите резултати на ХСС в изборите в провинция Бавария, в които партията му загуби абсолютното си мнозинство, повдигнаха допълнителни въпроси за това дали може да запази поста си в ХСС.Един от най-вероятните претенденти за поста на Зеехофер като ръководител на ХСС е дългогодишният му опонент Маркус Зьодер, който е премиер на Бавария.", "date": "2018.11.12", "title": "Зеехофер подава оставка като шеф на ХСС и вътрешен министър на Германия"}
{"url": "https://news.bg/regions/dishay-pernik-vazduhat-e-uzhasen-a-iskat-da-go-zamarsyavat-oshte.html", "text": "Вече втори ден въздухът в Перник е неизползваем. Това заяви пред БНР Ивайло Велинов от инициативата \"Дишай, Перник\".Според събеседника въздухът в Перник е един от най-мръсните в цяла Европа.\"Пернишкият въздух е един от най-мръсните в Европа. В момента имаме мобилни станции, които сме разположили по домовете си и които ни ориентират за качеството на въздуха преди да отворим прозореца. Вече втори ден въздухът е неизползваем\", обясни Велинов.По думите му това се случвало всяка година със започването на отоплителния сезон и преминавало пролетта с първите ветрове.\"На фона на това в града са входирани 4 инвестиционни намерения за изгаряния на над 100 вида отпадък. Може би има бизнес логика, но аз не виждам никаква друга. На фона на този отвратителен въздух тук, искат да го замърсяват дори повече\", алармира активистът.Пред общественото радио темата коментира заместник-кмета на Перник по здравеопазване и социална политика Йордан Павлов. По думите му общата загриженост на гражданите по въпроса била изразена от общината.Предстои обществено обсъждане, увери Павлов. Той посочи, че при обсъждането на бюджета ще се помисли за финансиране на семейства, които биха могли да подменят печките си на твърдо гориво или да преминат към по-екологично.", "date": "2018.11.12", "title": "\"Дишай, Перник\": Въздухът е ужасен, а искат да го замърсяват още"}
{"url": "https://news.bg/crime/zadarzhaha-absolyuten-narushitel-v-isperih.html", "text": "Районният съд в Исперих наложи мярка за неотклонение \"Задържане под стража\" на абсолютен нарушител. Срещу 39-годишният Емил С. са повдигнати общо 4 обвинения.На 9 ноември мъжът седнал зад волана след 12-часов пиянски купон. На кръстовище в града препречил с колата си пътя на два товарни камиона, отишъл да се разправя с шофьорите им и ударил единия в лицето.На място пристигнали полицейски служители, които се опитали да го задържат, но той оказал ожесточена съпротива - крещял, заплашвал и отказал да се качи в полицейския автомобил.След като го тествали с дрегер, служителите на реда установили, че мъжът шофира под влияние на алкохол и амфетамини. Оказало се, че няма и книжка.Първоначално Районната прокуратура в Исперих го задържала за срок до 72 часа и внесла искане за определяне на постоянна мярка за неотклонение \"Задържане под стража\", която днес беше уважена от съда.Решението на Районния съд в Исперих подлежи на обжалване пред Окръжния съд в Разград.", "date": "2018.11.12", "title": "Пиян, дрогиран и без книжка удря шофьор и псува полицаи"}
{"url": "https://news.bg/world/demokratite-planirat-da-razsledvat-vseki-aspekt-ot-zhivota-i-rabotata-na-tramp.html", "text": "Демократите в Камарата на представители на САЩ планират да разследват всеки аспект от живота и работата на президента Доналд Тръмп, включително бизнес сделките на семейството, данъчната декларация на американския лидер, решението му за създаване на космически сили и евентуална връзка с руснаците, съобщава Axios.Високопоставен източник от Демократическата партия отбеляза, че новото мнозинство, което ще поеме контрола над камарата през януари, подготвя \"оръдие с призовки\".Медията е подготвила списък с най-малко 85 теми, по които демократите ще започнат разследване срещу Тръмп. Сред тях уволнението на директора на ФБР Джеймс Коми, решението на Тръмп да уволни прокурори, предложението му за забрана на трансполови в армията, бизнес отношенията на финансовия министър Стивън Мнучин, злоупотреба с държавни средства от представители на кабинета на американския лидер, действията на Джаред Къшнър и много други.Бъдещият председател на Комисията по разузнаване към Камарата на представителите Адам Шиф очаква Тръмп да се противопостави на молбите, исканията и призовките на комисията. Сблъсъкът може да достигне дори до Върховния съд на САЩ.Топ демократите също така проучват почвата за стартиране на евентуална процедура за импийчмънт, която може да бъде поощрена от изготвения от специалния прокурор Робърт Мълър доклад за евентуална руска намеса на президентските избори през 2016 г.", "date": "2018.11.12", "title": "Демократите планират да разследват всеки аспект от живота и работата на Тръмп"}
{"url": "https://news.bg/world/tramp-barka-pribaltika-s-balkanite.html", "text": "Президентът на САЩ Доналд Тръмп обърка държавите от Прибалтика с Балканите. Той обвини лидерите на балтийските държави за войните през 90-те г. на XX век, които доведоха до разпадането на Югославия.Информацията съобщава френският ежедневник \"Монд\", цитиран от \"Нюзуик\".Тръмп е направил грешката по време на среща в Белия дом с лидера на Литва Далия Грибаускайте, на Естония Керсти Калюлайд и на Латвия Раймондс Вейонис през април.Лидерите били объркани, след като президентът обвинил балтийските държави за войните на Балканите. Отнело им е около минута да осъзнаят, че американският лидер бърка Балканите с Прибалтика.Допуснатата от Тръмп грешка е изключително изненадваща, тъй като съпругата му Мелания е родена в Словения, която беше част от Югославия до 1991 г.Президентът на САЩ, според \"Монд\", очевидно е останал \"необразован по въпроса от съпругата си Мелания, която е от бивша Югославия\".", "date": "2018.11.12", "title": "Тръмп бърка Прибалтика с Балканите"}
{"url": "https://news.bg/regions/proveryavat-problemite-s-toka-v-nyakolko-stolichni-rayona.html", "text": "Министерството на енергетиката проверява ЧЕЗ Разпределение България\" в районите \"Север-Изток\", \"Изток-2\", \"Панчарево\" и кв. Горубляне.Експертен екип ще инспектира техническото състояние на енергийните обекти и спазването на разпоредбите на подзаконовата нормативна база.Целта е да се установи дали се спазват Наредбата за сервитут на енергийните обекти, както и нормативните изисквания, свързани с техническата експлоатация на електрически централи, дейността на операторите на електроенергийната система и на разпределителните мрежи.До 21 ноември ще станат ясни резултатите от проверката.", "date": "2018.11.12", "title": "Проверяват проблемите с тока в няколко столични района"}
{"url": "https://news.bg/crime/lozan-panov-da-ne-se-postavya-nad-zakona-preseche-go-antikoruptsiyata.html", "text": "Комисията за противодействие на корупцията и за отнемане на незаконно придобитото имущество (КПКОНПИ) смята за неприемливо самоидентифицирането на един магистрат с цялата съдебна власт и използването на институцията, която представлява, като основание да се постави извън закона.Разделението на властите означава ненамеса от една власт в работата на друга, а не недосегаемост на представител на една от властите.Това се посочва в позиция на КПКОНПИ, разпратена до медиите, след като от , че председателят на съда неправомерно и противоконституционно е получил покана.От КПКОНПИ обясняват, че Лозан Панов е поканен в Комисията за вземане на обяснения във връзка с ревизионен акт от Националната агенция по приходите (НАП) на базата на законовите правомощия на Комисията да прави проверка за потенциални корупционни действия на лица, заемащи висши държавни длъжности.\"Г-н Панов е поканен в лично качество, на служебния му адрес, съгласно разпоредбите на процесуалните закони\", информират от антикорупционния орган.От комсията посочват още, че правомощие на КПКОНПИ е да взема обяснения от граждани във връзка с противодействие на корупцията и отнемане на незаконно придобито имущество. Това е предвидено както в чл.104, ал.1, т.5 (противодействие на корупцията), така и в чл.114, ал.2, т.2 (незаконно придобито имущество) от Закона за противодействие на корупцията и за отнемане на незаконно придобитото имущество (ЗПКОНПИ).При осъществяване на тези правомощия на Комисията, законът не прави разграничение в служебното качество на гражданите. Нещо повече, ЗПКОНПИ изрично посочва, че КПКОНПИ е органът, който разследва потенциално корупционно поведение на лицата, заемащи висши държавни длъжности, изредени в чл.6, ал.1 и председателят на ВКС е упоменат на първо място в т.7 на посочената алинея.По отношение на магистратите ЗПКОНПИ прави разграничение на органа, пред когото те подават декларации за имущество и който прави проверки за конфликт на интереси, но не и по отношение на проверките за корупционно поведение.На базата на тези разпоредби до момента органите на КПКОНПИ са вземали обяснения от магистрати, посочват от комисията без да дават за пример други свои разследвания.Припомняме, председателят на ВКС Лозан Панов е един от най-ревностните критици на липсата на реформа както в съдебната система, така и в другите обществени сфери.Малко след като той издигна кандидатурата си за председател на ВКС имаше . Това стана повод той временно да се оттегли от надпреварата за председателския пост, но след това се върна и бе избран за шеф на ВКС.На , представени от младежи с маски. Главичките бяха шест - колкото бяха и членовете на ВСС, които искаха главният прокурор Сотир Цацаров да обясни пред магистратския орган участието си в срещата, станала известна като ЦУМ-гейт (с участието на Сашо Дончев, Георги Гергов и Сотир Цацаров).Поясняваме, изразът \"агнешки главички\" се употребява от определени медии по адрес на Христо Иванов, Иво Прокопиев и други критици на съдебната система.На . Колата е на НСО, шофьорът също е служител на Националната служба за охрана. По време на разследването имаше противоречие между данните на фирмата-производител на автомобила и на прокуратурата.. А от \"Силвър стар\", дилър на марката за България, обясниха подробно, че това е абсолютно нелогично и невъзможно.Поредната атака срещу Панов от пред Инспектората на ВСС, а не пред Сметната палата.Въпреки това му бе определена 1000 лева глоба за неподадена имуществена декларация пред Сметната палата. Декларацията е по Закона за публичност на имуществото на лица, заемащи висши държавни и други длъжности (ЗПИЛЗВДДД).", "date": "2018.11.12", "title": "Лозан Панов да не се поставя над закона, пресече го Антикорупцията"}
{"url": "https://news.bg/health/uchitel-na-vtoroklasnitsi-v-sofiya-bil-bolen-ot-hepatit-a.html", "text": "Родители са притеснени от случай на учител на начален курс, болен от хепатит А. Случаят е в столичното 54-то училище \"Свети Иван Рилски\", информира bTV. Според родителите, ръководството на учебното заведение не ги е уведомило навреме.Според директора Соня Василева в момента, в който здравните служби са потвърдили, че става въпрос за хепатит А, училището е взело мерки за дезинфекция. По думите й са уведомени личните лекари на всички деца от II клас, които са контактували със заразената учителка.По мнението на родителите училището не се почиства добре, а мерки са взети, когато станало ясно, че ще има телевизионен репортаж.Хепатит А има в цяла София и то целогодишно, но няма регистриран случай на заразен ученик от 54-то училище. Това заяви д-р Костадинка Пачаръзова, директор на дирекция \"Медицински дейности\" при Столична регионална здравна инспекция (РЗИ). На изследване подлежат само децата, които са били в контакт с болната учителка, уточни д-р Пачаръзова.Между 5 юли и 5 ноември в над 20 столични училища и детски градини е имало болни от хепатит А, съобщиха миналата седмица от Министерството на здравеопазването.С хепатит А са заразени общо 153-ма души, от които 144 са деца на възраст между 2 и 16 години", "date": "2018.11.12", "title": "Учител на второкласници в София бил болен от хепатит А"}
{"url": "https://news.bg/int-politics/otvoriha-novi-gkpp-ta-v-razdelen-kipar-za-prav-pat-ot-8-godini.html", "text": "Кипърски официални лица са открили два нови гранични пункта за пръв път от осем години, като това е последният тласък за мир от двете страни, след като преговорите под егидата на ООН се провалиха през миналата година, съобщава \"Франс прес\".Десетки хора от южния кипърски гръцки остров преминаха през източния граничен пункт Дериния, минавайки покрай мироопазващите сили на ООН в отцепническата северна кипърска територия, подкрепяна от Турция.Междувременно пунктът Лефка или Апличи е отворил в северозападната част на източния средиземноморски остров.Преди повторното отваряне на контролно-пропускателния пункт Дериния, войници са премахнали бариерите, обвити в ръждясала бодлива тел, като на мястото е имало и една малка група полицаи за борба с безредиците.Но въпреки споровете, избухнали сред зрителите преди отварянето по обед на пункта, тълпата е минала мирно през границата.Тези действия бяха приветствани от Елизабет Спехар, която е специален представител на ООН и ръководител на мироопазващите сили на ООН в Кипър.\"Днес е добър ден за Кипър\", изтъкна тя в изявление.\"Тези контролно-пропускателни пунктове ще играят важна роля в подпомагането на увеличаването на контактите между хората, допринасяйки за изграждането на много необходимото доверие между общностите на острова\", коментира още тя.Развитието се възприема и като жизненоважна стъпка за съживяване на мирните преговори, които се провалиха през юли миналата година.Кипър е разделен по етнически признак от 1974 г. насам, когато турски войски нахлуха и окупираха северната му една трета в отговор на преврат, подкрепен от военната хунта, която тогава е на власт в Атина, опитвайки се да обедини острова с Гърция.Кипър е разделен от повече от четири десетилетия и двете общности живеят изолирани една от друга, въпреки че кипърските турски власти проправиха пътя за свободното движение на хора през 2003 г.", "date": "2018.11.12", "title": "Отвориха нови ГКПП-та в разделен Кипър за пръв път от 8 години"}
{"url": "https://news.bg/world/frantsiya-se-izvini-na-srabskiya-lider-i-narod-za-izdankata-s-kosovskiya-prezident.html", "text": "Френският посланик в Белград Фредерик Мондолони се извини на сръбския президент Александър Вучич и на сръбския народ, съобщава B92.На проведената вчера церемония в Париж във връзка 100 г. от края на Първата световна война президентът на Косово Хашим Тачи беше поставен на втория ред зад държавния глава на Русия Владимир Путин.Сръбският лидер Александър Вучич коментира скандалното решение. Той подчерта, че \"протоколът на това събитие определено не отразява отношението на силите\". Медии коментират, че гостите са наредени по азбучен ред.Мондолони заяви пред Prva TV, че случилото се по време на церемонията е \"непростима\" грешка.\"\", отбеляза посланикът.Мондолони добави, че снимките от Париж \"шокираха официалните представители и сръбския народ\".", "date": "2018.11.12", "title": "Франция се извини на сръбския лидер и народ за издънката с косовския президент"}
{"url": "https://news.bg/health/v-oblast-ruse-varnaha-80-detsa-v-klasnite-stai-za-mesets.html", "text": "През месец октомври в Русенско близо 80 деца, отпаднали от образователната система, са се завърнали в училищата и детските градини, съобщи БНТ.За завръщането на децата от област Русе в родното образование са спомогнали мобилните екипи, които са посетили над 700 семейства, в които има деца, които не посещават учебните заведения.Специалисти коментират темата в русенската община Ценово. Там проблемът идвал от миграцията и ранните ромски бракове.В общината около 10% от учениците са в чужбина. През октомври едно от трите деца в общината, върнато в системата, е 10-годишно момиченце, което не е посещавало училище една година, защото родителите ѝ я взели със себе си в Германия. В училище \"Хр. Ботев\" в Ценово пък се обучавали 61 деца, като 70% от тях от ромски произход, а семействата им били бедни. Затова от общината са организирали кампании за събиране на дрехи, обувки и хранителни продукти.По думите на зам.-кмета на община Ценово Ваня Игнатова усилията на местната управа са насочени и към осигуряване на работа на безработните, защото ниските доходи се сочели като причина за това родителите да не пускат децата си на училище.Експерти в сферата на образованието обаче тълкуват, че с децата от рисковите групи работата трябва да продължи и след връщането им в образователната система.Началникът на Регионалното управление на образованието (РУО) в Русе Росица Георгиева алармира, може да се очертае сериозен проблем, ако хората в учебните институции не успеят да задържат вече върнатите деца в заведенията.", "date": "2018.11.12", "title": "В област Русе върнаха 80 деца в класните стаи за месец"}
{"url": "https://news.bg/regions/starozagortsi-sabraha-nad-200-kg-opasni-bitovi-otpadatsi.html", "text": "В Стара Загора бяха събрани над 200 кг опасни битови отпадъци, съобщиха от общината.На 8 и 9 ноември 2018 г. се проведе първата есенна кампания за събиране на опасни отпадъци от домакинствата и в нея се включиха много старозагорци.В мобилни събирателни пунктове в парк \"Зелен клин\" и парк \"Артилерийски\" бяха предадени повече от 207 кг опасни отпадъци - остатъци от лакове и бояджийски материали, разтворители, киселини, негодни за употреба препарати за растителна защита и борба с вредители, живачни термометри и живак. Най-често гражданите предаваха за обезвреждане лекарства с изтекъл срок на годност.Предвижда се системата за разделно събиране на опасни битови отпадъци да продължи да функционира и през следващите години. Два пъти годишно (пролет и есен) ще се организират мобилни събирателни пунктове, които ще са с продължителност най-малко два дни.Датите и мястото за разполагане на мобилните събирателни пунктове ще се определят до 31 януари всяка година.Извън периода на кампаниите гражданите могат да предават опасните отпадъци в Центъра за рециклиране на обект \"Регионален център за управление на отпадъците - Стара Загора\", в землището на с. Ракитница, който работи всеки ден от 8:00 до 19:00 часа. За приемане на отпадъците не се заплаща такса.В Центъра за рециклиране опасните битови отпадъци се съхраняват временно в специализирани контейнери, след което се предават на лицензирани фирми за обезвреждане.", "date": "2018.11.12", "title": "Старозагорци събраха над 200 кг опасни битови отпадъци"}
{"url": "https://news.bg/world/rusiya-zapodozryana-v-zaglushavane-na-gps-signala-vav-filandiya.html", "text": "Премиерът на Финландия Юха Сипила съобщи, че GPS сигналът в северната част на скандинавската държава е бил заглушен по време на наскоро започналите военни игри на НАТО в Скандинавия, информира Би Би Си.Той вярва, че сигналът е бил заглушен умишлено. Според него зад тези действия вероятно стои Русия, тъй като има способностите да го направи.Филандия не е член на НАТО, но участва в натовските учения, които започнаха през миналия месец.Норвегия също сигнализира за проблеми с GPS сигнала по време на игрите до северозападната граница на Русия.\"\", коментира Венче Олсен, директор на Гражданската авиация на Норвегия, пред Barents Observer по-рано този месец.Русия също се подозира, че е заглушила GPS сигнала в района на границата на Норвегия през миналата година. По това време скандинавската държава е провеждала военни учения.\"Дойче веле\" съобщава, че финландският регион Лапландия и северните части на Норвегия до руската граница са били засегнати. Норвежкият авиопревозвач Widerøe потвърди, че пилотите са имали проблем с GPS сигнала.\"\", предупреди Сипила, който е опитен пилот.Възможно е Русия да е замесена. Известно е, че Русия притежава такива възможности, добави той.Кремъл отхвърли твърденията на Сипила, информира \"Ройтерс\".Говорителят на руския лидер Дмитрий Песков коментира, че нямат информация за подобно нещо. По думите му Русия редовно е обвинявана за всякакъв вид престъпления, повечето от които са безпочвени.", "date": "2018.11.12", "title": "Русия заподозряна в заглушаване на GPS сигнала във Филандия"}
{"url": "https://news.bg/crime/sadat-zaporira-imushtestvo-na-minyu-staykov.html", "text": "Имущество на Миню Стайков е запорирано по искане на Специализираната прокуратура от Специализирания апелативен съд, съобщават от институцията.Наложен е запор над дружествените дялове и банкови сметки на бизнесмена Миню Стайков. Има възбрана и над множество негови недвижими имоти в цялата страна - земеделски земи, жилища, сгради.Специализираната прокуратура поиска това от съда, за да се обезпечи предвидената в закона конфискация (по реда на чл. 72 от НПК) за престъпленията, за които  - ръководене на организирана престъпна група за продажба на цигари без акцизен бандерол, данъчни престъпления и пране на пари.Миню Стайков, синът му Стайко Стайков и още шест души бяха привлечени под наказателна отгонорност на 6 септември 2018 г. Часове по-късно Специализираната прокуратура представи на съда доказателства за това, че групата е организирала производството на цигари в нелегални фабрики и ги е разпространявала на черния пазар.Според обвинението те са избегнали и плащането на ДДС и са възстановили неследващ се данъчен кредит в размер на 1 016 139 лева при търговска дейност. По отношение на Миню Стайков съдът прие като обосновано предположението, че участвал в схема за пране на пари.Миню Стайков и още двама от участниците в групата са с наложени мерки за неотклонение \"Задържане под стража\" и остават в следствения арест. ", "date": "2018.11.12", "title": "Съдът запорира имущество на Миню Стайков"}
{"url": "https://news.bg/crime/shefat-na-vks-privikan-ot-antikoruptsionnata-komisiya.html", "text": "От антикорупционната комисия са поискали председателят на ВКС Лозан Панов да се яви при тях днес, 12 ноември, в 10 часа.Подобно искане е грубо нарушаване на конституционния принцип на разделение на властите и същността на правовата държава е отговорът, изпратен до комисията от председателя на ВКС Лозан Панов.Намирам, че няма правно основание за явяването ми в сградата на КПКОНПИ на посочената дата, категоричен е Панов.Писмото до председателя на Върховния касационен съд е подписано от зам.-председседателя на комисията Антон Славчев. Славчев си позволява да привиква председателя на Върховния касационен съд на основание чл. 41 от Правилника на комисията, за чийто зам.-шеф е назначен.Ако документът, назован Правилник за устройството и дейността на КПКОНПИ и нейната администрация и публикуван на страницата на комисията, отговаря на членовете и алинеите, по които е призован председателя на Върховния съд, то те са следните: \"чл. 41 е за: \"\".Според поканата от зам.-шефа на антикорупционната комисия председателят на Върховния съд трябва да се яви пред двама специални агенти. Единият е Стоян Петков, а другият - Мартин Несторов. Съдия Панов трябвало да се яви във връзка с проверка, която прави комисията.Самото писмо от комисията е връчено в отсъствието на Лозан Панов. Докато той е в командировка на 7 ноември 2018 г. на съдия Павлина Панова - заместник на председателя на ВКС и ръководител на Наказателната колегия, е връчено писмо от трима служители на Комисията за противодействие на корупцията и за отнемане на незаконно придобитото имущество (КПКОНПИ).В писмото-отговор от председателя на ВКС до председателя на КПКОНПИ Пламен Георгиев, който е началник на Антон Славчев, пише: \"Член 41, ал. 1 от Правилника за устройството и дейността на КПКОНПИ и на нейната администрация и чл. 104, ал. 1, т. 5 от ЗПКОНПИ регламентират призоваването и вземането на обяснения от граждани. Цитираните норми не предвиждат хипотеза за призоваване на председател на съдебна институция.\"Недопустимо един председател на съд да бъде призоваван по този ред от държавен орган, чиито актове подлежат на съдебен контрол, категоричен е Лозан Панов. \"Намирам, че няма правно основание за явяването ми в сградата на КПКОНПИ на посочената дата\", пише Панов до председателя на антикорупционната комисия.", "date": "2018.11.12", "title": "Шефът на ВКС привикан от антикорупционната комисия"}
{"url": "https://news.bg/world/nyama-planove-za-likvidirane-na-opek-potvardi-riyad.html", "text": "Министърът на енергетиката, индустрията и ресурсите на Саудитска Арабия Халид ал Фалих заяви, че няма планове за ликвидиране на Организацията на страните износителки на петрол (ОПЕК).Фалих направи коментара по време на международна конференция в Абу Даби и след среща на ОПЕК в неделя.Той е съгласен, че производството на петрол трябва да се намали с най-малко 500 000 барела на ден през следващия месец. Но министърът подчерта, че е необходимо да се изчакат точните данни и прогнозите за декември, за да се вземе най-доброто решение за производството на петрол.Фалих разкри още, че ОПЕК и съюзниците им са постигнали съгласие, че технически анализ показва необходимостта да се намали производството на петрол с 1 милион барела на ден през 2019 г. в сравнение с нивата през октомври, за да се балансира пазарът.Вчера петролният министър на Оман заяви, че ОПЕК може да постигне споразумение за намаляване на производството.Декемврийските фючърси на американския лек суров петрол се увеличиха с 1,65 на сто до 61,04 долара за барел тази сутрин, а януарските фючърси на петрол \"Брент\" нараснаха с 2,46% до 71,63 долара за барел.\"Уолстрийт джърнъл\" пише, че ОПЕК най-вероятно ще намали производството на петрол по време на среща във Виена през следващия месец.", "date": "2018.11.12", "title": "Няма планове за ликвидиране на ОПЕК, потвърди Рияд"}
{"url": "https://news.bg/world/velikobritaniya-e-na-raba-na-palna-kapitulatsiya-predupredi-boris-dzhonsan.html", "text": "Бившият външен министър на Великобритания Борис Джонсън отново призова министър-председателя Тереза Мей да промени курса на Брекзит или страната ще бъде изправена пред \"пълна капитулация\", ако остане в митническия съюз, информира \"Ройтерс\".Джонсън отдавна настоява Мей да изостави плановете си от \"Чекърс\" и окончателно да прекъсне връзката с ЕС. Той настоява за споразумение за свободна търговия с ЕС по модела с Канада.Коментарът на водещия евроскептик на Острова идва няколко дни след оставката на. Джо Джонсън подаде оставка заради Брекзит.Борис Джонсън коментира, че е съгласен с брат си, че преговорите за Брекзит са \"най-големият провал в държавната политика на Великобритания от Суец\", когато Обединеното кралство изгуби контрол над канала през 50-те г. на XX век.\"Наистина не мога да повярвам, но това правителство изглежда е на ръба на пълна капитулация\", пише Борис Джонсън в седмичната си колонка за вестник \"Телеграф\".Той подчертава, че иска Великобритания да бъде спасена от \"\".Британски медии съобщават, че Мей може да бъде принудена да изостави планове за среща на кабинета днес за одобряване на споразумение за Брекзит.Джонсън обвини правителството, че е неспособно да договори начин за прекратяване на едностранно споразумение за \"мрежа за сигурност\", което има за цел да предотврати връщане на граничния контрол между Северна Ирландия и Ирландия.Такъв провал ще превърне Обединеното кралство във \"васална държава\", докато ЕС реши да започнат търговски преговори, алармира Джонсън.", "date": "2018.11.12", "title": "Великобритания е на ръба на пълна капитулация, предупреди Борис Джонсън"}
{"url": "https://news.bg/int-politics/armiyata-na-iran-gotova-da-brani-petrolnite-tankeri-sreshtu-vsyakakvi-zaplahi.html", "text": "Махмуд Мусави, заместник-командир на редовната армия на Иран, обяви, че въоръжените сили са готови да защитят петролните танкери на страната срещу всякакви заплахи, съобщава иранската агенция ИСНА.Острото предупреждение от страна на Махмуд Мусави идва само дни, след като САЩ наложиха втория си кръг от санкции срещу Техеран, насочени към енергийния и финансовия сектор на страната.\"Въоръжените сили на Иран... са подготвени днес, както в миналото, да защитят нашия флот от петролни танкери срещу всякакви заплахи, за да могат да продължат да използват морските водни пътища\", отбеляза Мусави.По-рано Иран заплаши, че ще реагира на санкциите на САЩ срещу неговия износ на петрол чрез затварянето на Ормузкия проток, стратегическия воден път, свързващ производителите на суров петрол в Близкия изток с важните световни пазари.След налагането на втория пакет от американски санкции на 5 ноември, иранският президент Хасан Рохани се зарече да продължи продажбата на петрол въпреки \"незаконните и несправедливи\" ограничения.\"Фактът е, че Ислямска република Иран може да продава петрола си и да продава суровия си петрол... дори ако тези страни (купувачи на ирански петрол) не са получили отстъпки (от САЩ). Ние ще нарушим тези санкции с чест, защото тези санкции са жестоки и противоречат на международното право\", настоя иранският държавен глава.Миналата седмица TankerTrackers.com, който проследява глобалните доставки на петрол, твърдеше, че всички ирански кораби са изключили транспондерите си, за да заобиколят международните системи за проследяване седмици преди влизането в сила на американските санкции.САЩ наложиха нови едностранни ограничения върху енергийния, финансовия, корабоплавателния и корабостроителния сектор на Иран на 5 ноември, като от финансовото министерство на САЩ добавиха повече от 700 имена към черния си списък на иранските субекти.САЩ обаче решиха да осигурят временно освобождаване от санкциите за осем страни, което ще им позволи да продължат да внасят ирански петрол, ако значително намалят покупките си. Сред тези страни са Индия, Южна Корея, Япония, Китай, Турция и Ирак.", "date": "2018.11.12", "title": "Армията на Иран готова да брани петролните танкери срещу всякакви заплахи"}
{"url": "https://news.bg/world/sasht-i-yuzhna-koreya-narushavat-dogovorenostite-skochi-kndr.html", "text": "Севернокорейска държавна медия обвини САЩ и Южна Корея в нарушаване на наскоро сключено споразумение за постигане на траен мир на Корейския полуострова с организиране на военни учения, пише \"Индипендънт\".\"Родон синмун\" подчертава, че военните игри са в разрез със съвместната декларация, която беше подписана от КНДР и Южна Корея наСлед историческата си среща с лидера на КНДР Ким Чен-ун през юни в Сингапур, американският президент Доналд Тръмп обяви, че временно спира всички съвместни военни игри с Южна Корея. Но оттогава отношенията между Пхенян и Вашингтон се охладиха и презДвуседмичните учения са \"пряко насочени срещу военното споразумение между двете Кореи, с което се обещава да се премахнат практическите заплахи от война и фундаменталните враждебни отношения от Корейския полуостров\", отбелязва официалната трибуна на управляваща партия на КНДР в материал на редакцията.Говорител на военното министерство на Южна Корея отхвърли позицията на КНДР, отбелязвайки, че ученията са с отбранителен характер.", "date": "2018.11.12", "title": "САЩ и Южна Корея нарушават договореностите, скочи КНДР"}
{"url": "https://news.bg/politics/benkovska-pozdravi-balgariya-za-prinosa-y-za-zapadnite-balkani.html", "text": "Днес премиерът Бойко Борисов и еврокомисарят по въпросите на вътрешния пазар, промишленост, предприемачество и малки и средни предприятия Елжбета Бенковска обсъдиха въпроса за транспортната и дигиталната свързаност в Западните Балкани.По-добрата свързаност е предпоставка за повишаването на конкурентоспособността и за подобряването на бизнес средата не само в страните от Западните Балкани, но и в цяла Европа, категорична е Бенковска. Тя поздрави Борисов и България за приноса им в утвърждаването на темата за Западните Балкани в дневния ред на Европейския съюз.Според нея разширяването на границите на Съюза носи както много възможности, така и рискове. Като едно такова предизвикателство беше отчетено гарантирането на сигурността на гражданите на Европейския съюз.По тази причина комисар Бенковска и министър-председателят Борисов подкрепиха създаването на Европейския фонд за отбрана и Програмата за промишлено развитие.Премиерът отбеляза, че иновациите са ключови за развитието на европейската отбранителна промишленост.На срещата двамата обсъдиха и Бъдещата стратегия за индустриална политика на Европейския съюз.", "date": "2018.11.12", "title": "Бенковска поздрави България за приноса й за Западните Балкани"}
{"url": "https://news.bg/regions/kola-blasna-bebeshka-kolichka-v-gorna-oryahovitsa.html", "text": "Кола блъсна бебешка количка в Горна Оряховица. 2-годишно дете е с комоцио.Инцидентът станал в събота около обяд. 54-годишен мъж от Велико Търново връхлетял с автомобила си \"Тойота Ленд Крузер\" върху количката, в която било детето. В резултат от удара то получило мозъчно сътресение.Към момента детето е настанено във великотърновската болница без опасност за живота.Причините за инцидента все още се изясняват.По случая е започнато досъдебно производство.", "date": "2018.11.12", "title": "Кола блъсна бебешка количка в Горна Оряховица"}
{"url": "https://news.bg/world/riyad-obmislyal-ubiystvoto-na-top-iranski-vragove-godina-predi-likvidiraneto-na-kashogi.html", "text": "Топ агенти от разузнаването на Саудитска Арабия, приближени до престолонаследника Мохамед бин Салман, са разпитали малка група бизнесмени през миналата година относно използване на частни компании за ликвидиране на врагове на монархията от Иран.Това пише американският вестник \"Ню Йорк таймс\", позовавайки се на трима източници.Саудитските разузнавачи направили проучването в момент, когато принц Мохамед, тогава е бил заместник на престолонаследника и военен министър, предприе действия за утвърждаване на властта си и нареди на съветниците си да засилят военните и разузнавателни операции извън монархията.Обсъжданията са проведени повече от една година преди убийството на журналиста Джамал Кашоги. Според изданието информацията показва, че саудитските лидери са обмисляли убийства още от самото начало на издигането на принц Мохамед.Саудитският екип се е срещнал с бизнесмени, включително и с израелеца Джоел Замел - стратег, който има връзки с разузнаването. Замел е свързан с фирмата Psy-Group, която е разследвана от ФБР и е заподозряна, че е изготвила план за медийна манипулация в полза на президентската кампания на Доналд Тръмп през 2016 г.Също така са водени разговори за потенциална смяна на режима в Иран с ливанско-американския бизнесмен Джордж Надер, представител на Обединените арабски емирства, който се смята, че е организирал срещите.По време на една от срещите в Рияд през март 2017 г. съветници на генерал-майор Ахмед ал Асири са повдигнали възможността за ликвидирането на топ ирански врагове на монархията, включително и Касим Сюлеймани, лидерът на паравоенните сили \"Ал Кудс\" към Революционната гвардия на Иран.Бизнесмените обявили, че ще се консултират с адвокатите си, които впоследствие отхвърлили всички планове. Те предложили на Рияд да потърси частна разузнавателна група от Великобритания.Ал Асири, заместник-директор на саудитското разузнаване и близък съветник на принц Салман, е един от петима топ официални представители, които са уволнени заради скандала с Кашоги.Докато Саудитска Арабия била заинтересована да бъдат организирани убийства по време на срещата през март 2017 г., Замел, Надер и други пък са предложили да се разклати иранската икономика с цел да си осигурят финансиране от Рияд за осъществяване на плана им.Планът е включвал разкриване на тайни активи на \"Кудс\", създаване на фалшиви профили в социалните мрежи за подклаждане на безредици в Иран, финансиране на ирански опозиционни групи, отправяне на обвинения към ирански представители и други.Идеята е от 2016 г. и е имала за цел да подкопае иранското ядрено споразумение.", "date": "2018.11.12", "title": "Рияд обмислял убийството на топ ирански врагове година преди ликвидирането на Кашоги"}
{"url": "https://news.bg/crime/gorya-bivsh-zavod-za-metalni-konstruktsii-v-ruensko-selo.html", "text": "Подпалиха бивш завод за метални конструкции, който е на изхода на руенското село Добра поляна, съобщиха от МВР. По информация на МВР-Бургас пожарът е възникнал на 9 ноември по обяд, но за него се съобщава едва на 12 ноември. Двама огнеборци с една пожарна са овладяли и потушили огъня.При пожара е обгоряла част от сградата и цистерна, която се е намирала наблизо. Причината за пожара е неправилно рязане на метална цистерна от 26 - годишен мъж от село Дропла с инициали Х.Х.Разследването продължава.", "date": "2018.11.12", "title": "Горя бивш завод за метални конструкции в руенско село"}
{"url": "https://news.bg/int-economics/dolarat-udari-16-mesechen-vrah-zaradi-brekzit.html", "text": "Доларът поскъпна, стигайки 16-месечен връх, след като инвеститорите се позиционираха за повишаване на лихвения процент на Федералния резерв през следващия месец, а опасенията за политическите рискове в Европа оказват натиск върху еврото и паунда, съобщава \"Ройтерс\".Доларът поскъпна, след като Федералният резерв запази стабилни лихвените проценти през миналата седмица и потвърди позицията си за затягане на паричната политика. Това остава подкрепено от силната икономика на САЩ. Опасенията от липса на сделка за Брекзит и нарастващият разрив в Европа заради бюджета на Италия помогнаха на долара да поскъпне спрямо другите основни валути.\"Цар долар се завърна\", коментира Валентин Маринов от банка Credit Agricole, допълвайки: \"След като инвеститорите от Фед (последната седмица) са много щастливи да презаредят дълги позиции в долари - европейските валути изглеждат най-уязвими.\"Еврото беше ударено от информациите, че Европейската комисия е отхвърлила бюджета на Италия за 2019 г., изтъквайки, че е нарушила предишния ангажимент за намаляване на дефицита на страната. Единната европейска валута се понижи с 0,7% спрямо долара до най-ниската си стойност от юни 2017 г.Европейският съюз, който даде на Рим срок до вторник да представи преработена версия на бюджета, също намали прогнозите си за италианския растеж миналата седмица.", "date": "2018.11.12", "title": "Доларът удари 16-месечен връх заради Брекзит"}
{"url": "https://news.bg/politics/selata-sashto-shte-imat-byudzhetna-ramka.html", "text": "Малките кметства ще имат своя бюджетна рамка. Това обяви финансовият министър Владислав Горанов след среща на Сдружението на кметовете на малките кметства в България с премиера Бойко Борисов в Министерския съвет.Председателят на бюджетната комисия в Народното събрание Менда Стоянова изтъкна, че кметовете на малките кметства в страната и премиерът Бойко Борисов са се разбрали, че съгласно Конституцията на България основният орган на местното самоуправление и администрация е общината.Не е възможно правителството, нито парламентът да се намесват грубо във финансовите рамки и да ограничават самостоятелността на местната общност, която е легитимирана през общинския съвет и кмета на общината, по думите на Стоянова.В рамките на възможностите на правителството и на парламента е решено да се приемат текстове, които да гарантират, че когато общинският съвет приема бюджета, той трябва да бъде придружен с финансова сметка и финансови разходи за всяко едно кметство, обясни Менда Стоянова.Заедно с това ще има и засилен контрол по изпълнение на решенията на общинския съвет от кмета на общината относно бюджетните сметки на кметствата. Необходимо е да има текстовете в ЗОП и ЗУТ, в които кметът да има възможност да участва при контрола по изпълнението на обекти на неговата територия.Менда Стоянова предупреди за санкции при нарушения на Закона за местното самоуправление и местната администрация. Тя подчерта, че смисълът на местното самоуправление и местната общност е да осъществяват политиките на своята територия, без да изискват намеса от правителството и изпълнителната власт.Председателят на Сдружение на кметовете на малките кметства в Република България Румен Стоянов обясни, че срещата с премиера е преминала при изключително добра атмосфера, на която се е постигнал изключително добър резултат за малките кметства в страната. Той посочи, че всяко едно населено място в България ще си има бюджетна рамка, а всеки един кмет ще бъде длъжен да я изпълнява.Кметът на съответната община ще има отговорност за контрола по обществените поръчки, уточни Стоянов. Очакванията му са до 2-3 месеца разногласията да бъдат разрешени.През 2019 г. бюджетните взаимоотношения на общините нарастват с близо 0,5 млрд. лева като 120 млн. от тях са в частта, която зависи от местните общности. В този смисъл финансовата рамка между първо и второ гласуване на макрорамката за следващата не е поставяна като тема за разглеждане днес, стана ясно от думите на Стоянов.На въпрос какви наказания могат да се приложат, ако не се спази договореното, Горанов се пошегува, че няма да се налагат сто тояги на голо на мегдана, а санкциите най-вероятно ще бъдат административно-материални или ще се търси политическа отговорност на кмета на съответната община.Горанов посочи, че кметовете и премиерът Борисов са се разбрали за увеличаване на контрола за кметовете на малките кметства, за спазване на българското законодателство, за ангажиране на кметовете на общини и др.Финансовият министър изтъкна, че с промените в законодателството ще се увеличи отчетността на общинските кметове от гледна точка на ангажиментите към отделните кметства. Ще се увеличат и правомощията на кметовете на кметства, без да се намесва изпълнителната власт.Румен Стоянов обяви, че кметовете на малките кметства в страната са се отказали от протеста, тъй като са доволни от договорката с премиера Бойко Борисов. Той уточни, че протестите им не са били подкрепени от нито една политическа партия в страната.", "date": "2018.11.12", "title": "Селата също ще имат бюджетна рамка"}
{"url": "https://news.bg/world/deystvashtite-proruski-lideri-v-lugansk-i-donetsk-pechelyat-mestniya-vot.html", "text": "Действащите лидери в сепаратистките региони в Източна Украйна печелят проведените през уикенда местни избори, които са отхвърлени от украинските власти и Запада, информират АП и ТАСС.При 97% от преброените бюлетини лидерите на самопровъзгласилите се за независими Донецка и Луганска народни републики - Денис Пушилин и Леонид Пасечник, печелят повече от 60% от гласовете.В неделя също се гласува за членове на местните законодателни органи в провинциите, където подкрепяни от Русия сепаратисти се борят срещу украинските сили от 2014 г. Войната отне живота на повече от 10 000 души.Въпреки че споразумение от 2015 г. за прекратяване на войната включва организиране на местни избори в Донецк и Луганск, украинският президент, САЩ и ЕС обявиха вота за нелегитимен, защото е проведен, където Украйна няма контрол.Движение \"Донецка република\" на Пушилин получава 72,74% от гласовете при 97,52% от обработените бюлетини. Самият Пушилин получава 60,9 процента. За движение \"Свободен Донбас\" са гласували 25,56% от избирателите.В ЛНР Пасечник получава 68,4% подкрепа при 96% от преброените бюлетини, а движението му \"Мир за Луганск\" събира 74,13%. \"Лугански икономически съюз\" е втори с 25,16%.", "date": "2018.11.12", "title": "Действащите проруски лидери в Луганск и Донецк печелят местния вот"}
{"url": "https://news.bg/politics/dsb-izbra-svetoslav-malinov-za-svoy-vodesht-kandidat-na-evroizborite.html", "text": "ПП \"Демократи за Силна България\" избра Светослав Малинов за свой водещ кандидат за изборите за Европейския парламент през май 2019 г. Това стана ясно на Националното съвещание на партията, което се състоя на 10 и 11 ноември.От ДСБ възложиха на Национално ръководство да организира щабове за подготовка на партията за явяване на Европейските, местните и предсрочните избори. Те призоваха за партньорство на всички опозиционни проевропейски сили в дясноцентристкото пространство.В обръщение към ДСБ и Демократична България евродепутатът Малинов изрази благодарността си за доверието, което партията му гласува. Той изтъкна искреното единомислие на коалицията и заяви, че единствено Демократична България може наистина да представлява проевропейските българи.,,Заедно можем повече, България може много повече.\", увери той.", "date": "2018.11.12", "title": "ДСБ избра Светослав Малинов за свой водещ кандидат на евроизборите"}
{"url": "https://news.bg/health/33-000-evropeytsi-umirat-godishno-zaradi-antibiotichna-rezistentnost.html", "text": "Антибиотичната резистентност се смята за отговорна за близо 33 000 смъртни случая в ЕС годишно, а в световен мащаб те са 700 000. На първо място по тежест на инфекции от резистентни болести в ЕС е Италия.Това заяви представителят на Световната здравна организация (СЗО) в България д-р Скендер Сила на пресконференция в Националния център по заразни и паразитни болести. Поводът за брифинга е Световната седмица за отговорно прилагане на антибиотици и Европейския ден на антибиотици - 18 ноември.По думите на Сила в България консумацията на цефалоспорини е сред най-проблематичните казуси. Необходим е национален план, който да се пребори с проблема. Проблем за антибиотичната резистентност се оказва и фармацевтичното лоби. Това коментира Пенка Георгиева от пациентската организация \"Заедно с нас\". Според нея се наблюдава недостатъчен контрол в аптеките. Друга причина били самите пациенти и грешките, че си самопредписват антибиотици. В последните години се завишава контролът върху нерегламентираната употреба на антибиотици, отбелязаха от Изпълнителната агенция по лекарствата.Едни от основните нарушения са отпускане на лекарства, които се дават само по лекарско предписание, но без да се представя рецепта. За 2017 има издадени 42 наказателни постановления, а за тази година те са 50. През изминалата година агенцията е направила около триста проверки в аптеки, като санкцията достига 1 000 лева.Проф. Даскалов от Ветеринарно-медицинския научен институт заяви, че антибиотичната резистентност е сред приоритетите, обявени от ЕК за борбата с микробната резистентност. От 2010 година обаче вече има акредитирана лаборатория по антимикробна резистентност.Лабораториите са финалът на един печален процес, където поставяме диагнозата, но не намираме там решението. То се основава на действията на всички участващи, обясни Даскалов.Антибиотиците са ни направили и по-мързеливи, тъй като не се налага да измисляш комбинации, така че да получиш висок ефект на оздравяване на пациента, допълни той.Даскалов посочи и че ветеринарите често прибягват до лечение с антибиотици, тъй като то е с висока ефикасност и бързо действие, но последствията от него могат да застрашат здравето на хората. Това намалява драстично качеството на храните.Според експерта сме закъснели в действията при животновъдството.България е една от шестте страни в ЕС с най-печални резултати в това направление. 10-15% по-високи доходи са били постигнати в предходни години чрез употребата на нутритивни антибиотици във фуражите, обясни Даскалов. Той даде като пример ситуацията във Великобритания, където продажбата на антибиотици, разрешени за употреба в животновъдството, между 2014 и 2017 година е спаднала с 40%.Доцент Околийски от българското бюро на СЗО представи дейностите в рамките на Седмицата за отговорна употреба на антибиотици.Идеята на кампанията е да се постигне сътрудничество между Министерството на здравеопазването, Министерство на земеделието (МЗ), храните и горите (МЗХГ), Българската агенцията по безопасност на храните (БАБХ) - всички институции, които са замесени в изписването на антибиотици.В рамките на кампанията ще се разпространяват брошури, позиционират се и щандове във ВМА, Александровска болница и други.", "date": "2018.11.12", "title": "33 000 европейци умират годишно заради антибиотична резистентност"}
{"url": "https://news.bg/world/nyama-sporazumenie-za-sledvashta-sreshta-na-varha-na-es-za-brekzit.html", "text": "Представители на ЕС не успяха да постигнат съгласие за определяне на дата за следваща среща на върха за Брекзит, информира АФП.На среща на Съвета по общи въпроси представителите са заявили, че Лондон трябва да бъде по-ясен, за да се определи дата за подобна среща.\"\", обявиха от австрийското ротационно председателство.Междувременно Барние заяви, че все още не е постигнато споразумение за Брекзит. Той подчерта също, че не е оптимист относно разговорите за потенциална среща на върха за Брекзит този месец.По-рано излезе информация, че премиерът на Великобритания Тереза Мей е отменила планирана за днес среща на кабинета за Брекзит. Тя ще се проведе по план във вторник.", "date": "2018.11.12", "title": "Няма споразумение за следваща среща на върха на ЕС за Брекзит"}
{"url": "https://news.bg/world/starozagorskiyat-mitropolit-kiprian-sluzhi-v-prochutata-kievo-pechorska-lavra.html", "text": "Старозагорският митрополит Киприан служи на неделната литургия в Киево-Печорската лавра, съобщи агенция \"Униан\". При посещението си в Украйна той беше придружен от свещеници от Българската православна църква.Българският духовник извърши дяконска хиротония - ръкополагане на клирика Александър Бояр от местния храм \"Димитрий Солунски\". Този вид богослужение се извършва в олтара на храма, неговият смисъл е предаването на Божествена благодат.Главата на Украинската православна църква митрополит Онуфрий, който водеше неделната литургия, благодари на Киприян и на българските свещеници за визитата и произнесе \"Многая лета\" като благослов към целия българския народ, а вярващите в храма се присъединиха към пеенето.На богослужението беше произнесена молитва за мир в Украйна и за единство на Православната църква.", "date": "2018.11.12", "title": "Старозагорският митрополит Киприан служи в прочутата Киево-Печорска лавра"}
{"url": "https://news.bg/world/nikola-gruevski-izchezna.html", "text": "Бившият македонски премиер Никола Груевски, който трябваше да влезе в затвора, е в неизвестност от петък следобед, предаде агенция БГНЕС.Мобилният му телефон е изключен. По думите на съпругата му Боркица, той не е в дома си в Скопие.Десетки македонски журналисти чакаха пред затвора \"Шутка\" в Скопие, за да заснемат влизането в ареста на Груевски. През нощта куриер на съда на три пъти посети жилището на Груевски, за да му връчи заповедта за задържане, но не го намери в жилището му.След като вчера Наказателният съвет отхвърли и последната жалба на защитата му, Груевски трябва да започне да изтърпява присъдата си.Не е известно дали охраната, която е осигурена от вътрешното министерство, все още е с него. Като бивш висш държавен служител той има право на подобна охрана 24 часа в денонощието.Последната публична проява на Груевски е от преди четири дни. Той вече не пише и в социалните мрежи.През изминалата нощ имаше извънредно заседание на Изпълнителния комитет на ВМРО-ДПМНЕ, чийто лидер бе Никола Груевски в продължение на 14 години. Според партията \"Груевски е жертва на политическо преследване\".Груевски получи по делото \"Танк\" за закупуването на служебния му \"Мерцедес\" за сума над 650 000 евро, докато беше премиер. По делото \"Танк\" бившият министър на вътрешните работи Гордана Янкулоска беше осъдена на шест години затвор.Ако не бъде намерен от съдебните служители, Груевски ще получи заповедта си за изтърпяване на наказанието в понеделник, когато трябва да се яви пред съда по друго дело срещу него.", "date": "2018.11.12", "title": "Никола Груевски изчезна"}
{"url": "https://news.bg/world/chastnata-kompaniya-rocket-lab-izstrelya-parvata-raketa-s-biznes-misiya.html", "text": "Американската частна космическа компания Rocket Lab за първи път изстреля в орбита първата ракета, чиято мисия е изцяло свързана с бизнес начинания.Суперлеката ракета-носител Electron излетя от единствения в света частен космически полигон на полуостров Махия в Нова Зеландия. Тя изведе в орбита шест малки частни спътника, съобщават от компанията.Мисията е наречена \"It's Business Time\" - \"Време е за бизнес\".През декември на компанията Rocket Lab предстои нова мисия, която е възложена от американската космическа агенция NASA.", "date": "2018.11.12", "title": "Частната компания Rocket Lab изстреля първата ракета с бизнес мисия"}
{"url": "https://news.bg/society/detsata-na-prehoda-bomba-s-chasovnikov-mehanizam.html", "text": "Поколението на прехода е \"бомба с часовников механизъм\", което лесно може да се поддаде на антидемократични форми на управление. Това показва доклад на фондацията \"Софийска платформа\", цитиран от \"Дневник\". Документът е посветен на поколенията на прехода в държавите от Източна ЕвропаБомба с часовников механизъмКомбинацията от ниски нива на социално и институционално доверие, заедно с ниския интерес към граждански и политически дейности, както и нереалистично високите очаквания към държавата е бомба с часовников механизъм, предупреждават авторите на изследването. Гражданите са лесно поддаващи се на антидемократични форми на управление и това издига финансовата сигурност, връзките и корупцията високо в подредбата на ценностите.Макар емиграционният тренд да е обърнат за пръв път от 1989 г. насам и добре образовани, млади българи да се връщат в страната, активните граждани са прекалено малко и прекалено многообразни, за да променят обстановката. Дори напротив - съществува разбирането, че животът е задоволителен, особено ако човек работи за чужда компания, и няма нужда да се ангажира с политика. Проучвания на скорошните протестни движения показват, че за тях е по-лесно да се организират \"против\" нещо, но че не успяват да формулират цел, към която да се стремят.\"Въпреки че все още повече хора предпочитат да живеят в демокрация, както теренната ни работа, така и изследванията ни показват, че разбирането на българина за демокрация е много изкривено, не е рационализирано\", обяснява за \"Дневник\" Луиза Славкова, директор на \"Софийска платформа\".\"В разбирането на много хора думата демокрация означава преход, а преходът има негативна конотация.\"\"Хората нямат усещането, че успехите им, каквито и да са те, са свързани с политическото устройство и възможностите, които дава демокрацията, колкото и дефектна да е тя. Опитът на хората с демокрацията е оскъден, липсва познаване на естеството на гражданството, това, че се формира както от права, така и от задължения и че формите за влияние и взаимодействие с политиката и институциите отиват отвъд гласуването. И на фона на тези ниски нива на познаване и разбиране на демократичните процеси и ниската гражданска култура, комунизмът изглежда като един подреден строй, който не очаква от теб никаква инициатива и отговорност. В демокрацията всички сме овластени и гражданството означава да носим отговорност за средата. В комунизма нямаме власт, но не носим и отговорност.\"\"Дефицитният опит на българина с демокрацията не е само продукт на комунистическото минало, той е продукт и на недостатъците на прехода, на захвата на държавата, проблемите с правораздаването и на съвременните предизвикателства пред демокрацията, произтичащи от социалните мрежи, миграция и т.н.\", казва тя. \"Комбинацията от двете води до ниско познаване и използване на механизмите на демокрацията, както и не особено високо мнение за нея.\"Изследователите разделят \"поколението на прехода\" на две групи - родените между 1975 г. и 1985 г. и тези, родени след 1985 г. до 1995 г. Основните разлики между тях са, че първата група е по-граждански активна, а двете се интересуват и от съвсем различни проблеми. Докато родените до 1985 г. са по-склонни да се ангажират със защитата на върховенството на закона, свободата на словото, независимата съдебна система или корупцията, по-младите се интересуват предимно от аполитични каузи - като защитата на околната среда.Да купиш всичкоПроучване на фондация \"Фридрих Еберт\" от 2014 г. намира, че основните интереси на по-младото поколение в България са да изглежда добре, да бъде независимо и да има кариера. Стремежът към независимост обаче не води до граждански действия или политическа активност; става въпрос по-скоро за икономическия аспект. Това може да бъде донякъде обяснено с израстването им в условия на постоянно промяна, икономическа несигурност и оскъдицата на 90-те години. Успехът на всяка цена е цел за 42% от младите българи, а непотизмът остава основно средство.\"Едно допитване от 2007 г., когато влязохме в ЕС, показва, че младите разбират под демокрация най-общо казано възможността да си купиш всичко. Но това не е задължително само израз на желанието да консумираш, а разбирането, че с подкуп можеш да купиш всичко и всеки, малко като във филма на Костурица \"Ако нещо не става с паре, става с много паре\". От тук и мотивацията за кариера и акумулирането на ресурси\", коментира Славкова. \"Другият аспект на желанието за финансова независимост е осъзнаването, че не можеш да разчиташ на държавата, затова трупаш благосъстояние, за да разчиташ на частни услуги.\"Държавата е длъжнаОбщото между двете части на поколението обаче остава неспособността гражданската им енергия да доведе до промяна и между тях като граждани и държавния апарат на практика почти няма връзка. В същото време те имат високите очаквания, че държавата трябва да се грижи за гражданите. Между 92% и 86% са на мнение, че институциите трябва да осигурят безплатно образование, здравеопазване, минимални заплати и заетост за всекиго, а в същото време 60% смятат, че данъците трябва да намалеят.\"Т.нар. поколение на прехода израсна основно в среда на публично и семейно мълчание по комунизма, преди мълчанието да отиде в другата си крайност - носталгията. Затова по-младите хора не са носталгични, а по-скоро възприемат вярванията и нагласите на по-възрастните, свързани с комунизма. Сред тези вярвания са, както ние ги наричаме, митове за \"доброто старо време\" - за безплатното обучение, здравеопазване, качествената храна, ниските нива на престъпност и ПТП-та. Паралелно с това се ширят и вярванията, че не комунизмът, а демокрацията е виновна за феномени като корупцията, като се забравя, че тя е добре установена практика в годините преди 89-та година\", обяснява Славкова.\"Другото, което се предава на младото поколение, са нагласи и вярвания, възпитавани старателно през комунизма, като например нереалистично високите очаквания към държавата, ниските нива на самоинициатива, нагласата, че нищо не зависи от нас, че като граждани не се възприемаме като основна част от цялата политическа система, а по-скоро като външни на нея. Все едно сме безгласни потребители на политика, а не нейни активни архитекти. Трябва да си даваме сметка, че в комунизма тези поданически, не граждански нагласи са възпитавани почти от люлката. В условия на демокрация, разбира се, това не е така. Няма демократични идеологически предмети, които да ни казват какви да бъдем, както ги е имало по време на комунизма. Заради отворената природа на демокрацията, изграждането на граждански, демократични ценности е много по-бавен процес, отколкото в една авторитарна среда, където всичко се случва под строй.\"ДовериеБългарите, както и румънците, изпитват недоверие към основни институции като парламента, правителството или президент; политическите партии и депутатите са най-малко популярни. С най-високо доверие се ползват полицията, църквата и ЕС, а религията за българите е въпрос повече на традиция, отколкото на вяра.Младите българи вярват най-много на семействата и приятелите си, но доверието в отделните хора и структури е ниско, като вероятно това е свързано с оскъдното участие в социални или доброволчески каузи.\"Доверието, както казва политологът Ерик Усланер, е пилешката супа на всяко общество.\"\"Същевременно се наблюдава ръст на граждански инициативи и социални иновации, създадени от представители на втората кохорта на поколението на прехода\", посочва Славкова. \"Може би просто трябва да сме по-търпеливи, за да има осезаема промяна в публичното пространство и да работим целенасочено за връщане на доверието на хората в техните способности като граждани, в техните съграждани и в демокрацията.\"Поколението на прехода и милениълитеНа източноевропейското поколение на прехода съответстват западните милениъли, широко описвани като хората, родени между началото на 80-те години и края на 90-те. Те са етнически шарена група и все по-ляво настроени политически.Разликите между двете поколения Славкова обяснява така: \"Клишето за милениълите на Запад е, че се интересуват от неща, които имат смисъл и допринасят за общото благо и че в някакъв смисъл са пост-материалисти. Освен това са и онези, които бяха ударени от финансовата криза при встъпването си на пазара на труда и за тях тя беше еманация на недостатъците на капитализма. Това е много опростено обяснение за техните по-скоро леви убеждения. Българският контекст обаче е различен.Поколението на прехода израстна с липсите, постоянните промени и несигурността на 90-те, затова последвалите кризи не могат да се сравнят с тези преживявания. Освен това поколението на прехода има и нещо, което наричаме синдром на наваксване. Заради липсите в комунизма и лишенията на 90-те, то има нужда да акумулира и потребява. Според мен по-леви политически нагласи е по-вероятно да наблюдаваме при поколението, което идва след 95-та и 2000-та. В българския контекст левите преференции не намират своя политически израз в гласуване за БСП, както знаете, тя е традиционно популярна сред по-възрастното поколение. Да не забравяме, че традиционните линии на разделение между ляво и дясно също се размиват.\"Изследването е проведено в края на 2017 г. от Фондация \"Софийска платформа\". Акценти от него ще бъдат представени на събитие на 22 и 23 ноември.", "date": "2018.11.12", "title": "Децата на прехода - бомба с часовников механизъм"}
{"url": "https://news.bg/int-politics/tramp-i-putin-taka-i-ne-govoriha-v-parizh-versiite-sa-razlichni.html", "text": "Президентите на Русия и на САЩ - Владимир Путин и Доналд Тръмп, така и не успяха да проведат разговор в Париж, където бяха гости , констатира Би Би Си.Британската медия напомня, че само преди няколко седмици  във френската столица. Лично съветникът на Тръмп по въпросите на националната сигурност Джон Болтън посети Русия, за да координира събитието.Помощникът на Путин по международните въпроси Юрий Ушаков и заместник-министърът на външните работи Сергей Рябков уверяваха, че става дума за пълноценна среща, а не за размяна на реплики \"на крака\".Впоследствие Болтън се изказа предпазливо, като предположи, че срещата ще е кратка, а основната й цел - размяна на мнения по В началото на седмицата самият Тръмп заяви, че не е сигурен дали в Париж ще има пълноценна среща и обеща да проведе преговори с Путин по време на форума на G-20 в Буенос Айрес.Въпреки това, до последния момент - сутринта на 11 ноември, агенция \"Новости\" твърдеше, че Тръмп и Путин ще обсъдят в Париж евентуална ядрена сделка.В действителност обаче, по думите на говорителя на Кремъл Дмитрий Песков, двамата президенти само са се поздравили по време на лидерския обяд, а после са си казали \"довиждане\". Той допълва, че не са обсъждани никакви теми.В публикацията на Би Би Си се посочват три възможни причини за провала.Първата официална версия, тиражирана първо в руския в. \"Комерсант\", е че домакинът - френският президент Еманюел Макрон, се е възпротивил на провеждането на такава среща. Същата версия беше огласена от Юрий Ушаков. Екипите на Тръмп и Путин вече са обсъждали времевите параметри, но Макрон \"настойчиво е помолил\" разговорите да не се провеждат и поради това не е имало вариант те да се състоят.По-късно и Путин даде аналогични обяснения.От Елисейския дворец не коментираха темата.Втората версия - също официална, обяснява провала с натоварения график и изискванията на протокола. И американската, и руската страна, се позоваваха на неудобния график при обясненията за промяната във формата от \"пълноценна\" на \"кратка\" среща. Говорителят на Кремъл Песков коментира, че по-скоро няма да може да се проведе пространна среща точно заради графика.Болтън от своя страна заяви, че не се планират \"пълноформатни срещи\".По време на самите чествания Путин обясни пред близкия до Кремъл телевизионен канал Russia Today, че церемонията е планирана така, че е \"невъзможно да се разговаря\", но предстои работен обяд, на който това ще е възможно.В движение в руските медии се появи и трета, неофициална версия - \"не им дадоха да седнат заедно\".На снимките от обяда се вижда, че Тръмп и Путин не са заедно, а един срещу друг на масата.\"Елисейският дворец промени разположението\", твърди член на руската делегация пред агенция \"Новости\".По думите на Песков, двамата са се поздравили \"на крак\", но не са имали възможност да говорят. \"Тръмп напусна Елисейския дворец, казаха си \"довиждане\", казва още Песков.Думите му се разминаха с тези на Путин, който обяви, че е успял да \"пообщува\" с Тръмп и се е получил хубав разговор.Накрая от Кремъл уточниха, че не са обсъждани никакви конкретни теми.", "date": "2018.11.12", "title": "Тръмп и Путин така и не говориха в Париж, версиите са различни "}
{"url": "https://news.bg/int-politics/severna-i-yuzhna-koreya-demontirat-ukrepleniya-po-obshtata-si-granitsa.html", "text": "Северна и Южна Корея започнаха демонтаж на 20 поста по общата си граница, предадоха информационните агенции.По-рано оттам бяха изтеглени войниците и военната техника, съобщи южнокорейското министерство на отбраната.Това става по силата на споразумението, сключено между двете страни в края на октомври. Според документа, в предвидената демилитаризирана буферна зона ще бъдат демонтирани по 10 гранични поста, като в резултат на това ще остане по един пост за всяка от страните.По данни на южнокорейската агенция \"Йонхап\", Пхенян има още около 160 поста по оставащите 250 километра от границата, а Сеул - към 60. Премахването на съоръженията ще бъде дългосрочен процес.", "date": "2018.11.12", "title": "Северна и Южна Корея демонтират укрепления по общата си граница"}
{"url": "https://news.bg/politics/proveryavat-koy-v-agentsiyata-po-vpisvaniyata-e-poluchil-bonusi.html", "text": "Проверка на получените бонуси в Агенцията по вписванията започват от Инспектората към правосъдното министерство. Причината за проверката са раздадените там бонуси след като седмици наред информационните масиви на агенцията бяха сринати. Докладът ще е готов в края на следващата или по-следващата седмица, съобщиха от БНТ.Инспекцията беше разпоредена от министъра на правосъдието Цецка Цачева.Припомняме, след като  във вторник, 10 август 2018 г. от Агенцията по вписванията обявиха, че причините са технически. Очакванията бяха регистърът да се възстанови до дни, но това не стана.На 16 август директорът на Агенцията по вписванията Зорница Даскалова заяви, че няма засега намерение да подава оставка, а като определение за кризата каза: \"\" На следващия ден тя подаде оставка. Това стана след като  и изказа недоволството си от ръководството на Агенцията по вписванията.След това министерски съвет взе решение да се създаде На 9 ноември стана ясно, че през месец октомври служителите на регистъра са получили 700 000 лева като \"допълнителни възнаграждения за постигнати резултати\" в рамките на три месеца.Финансовият министър , служителите на ТР не е трябвало да получават бонуси. в прилагането на Наредбата за възнагражденията в държавната администрация, тя ще бъде безкомпромисна, но не поясни дали ще има връщане на получените допълнителни материални стимули.", "date": "2018.11.12", "title": "Проверяват кой в Агенцията по вписванията е получил бонуси "}
{"url": "https://news.bg/bulgaria/da-pomognem-tsentar-malki-chudesa-da-posreshtne-svoite-malki-geroi.html", "text": "Тазгодишната кампания на фондация \"Нашите недоносени деца\" стартира под надслов \"Големите чудеса за малките герои\".Една от заложените цели е доизграждането на семеен център \"Малки чудеса\" и подпомагане на работата в него.За осъществяването на тази цел освен специалистите и родителите, могат да се включат всички съпричастни с каузата за грижата към най-малките.На сайта на фондацията има специално разработена платфрома за дарения, чрез която по лесен и прозначен начин желаещите могат да направят своите дарения.Срещнахме се с Моника Златанова от фондацията, която ни показа с какво разполага центъра и ни разказа от какво все още се нуждае.Разгледахме отблизо стаята за групови и индивидуални занимания. В едната ѝ част се провеждат часовете по ерготерапия, а в другата игрите по логоритмика. Там под формата на разказ, на приказка или игра децата правят и интересни физически упражнения. Центърът предлага също и музикотерапия, лечебна физкултура, йога за деца и др.Основната идея е да се работи върху координацията при децата, докато те се забавляват. Психолозите работят много за скъсяването на дистанцията по време на заниманията. Те обикновено продължават между 50 и 60 минути.Родителите могат да се включат в различни групи за обмяна на опит, преживявания и споделяне на емоции и трудности по време и след раждането на недоносените бебета.Центърът може да се похвали и с чудесни специалисти, които оказват пълна подкрепа на семействата, помагайки им от самото началото да преодолеят стреса и да се грижат самостоятелно за децата си.Със служителите в центъра най-често родителите споделят притесненията и страховете си затова дали ще се справят с грижата за своите деца след изписването от неонатологичното отделение. От центъра ги съветват да бъдат смели и да вярват в децата си.Междувременно от организацията продължават да следят от каква апаратура се нуждаят отделенията в страната, за да могат максимално добре да отговорят на техните нужди.Фондацията може да се похвали и с 25 000 фейсбук последователи, благодарение на които информацията за центъра и неговите услуги се предава и достига до нуждаещите се.", "date": "2018.11.12", "title": "Да помогнем център \"Малки чудеса\" да посрещне своите малки герои"}
{"url": "https://news.bg/politics/v-api-znaeli-za-iskaneto-za-speshen-remont-na-patya-kadeto-zaginaha-20-dushi.html", "text": "В ръководството на пътната агенция знаели за искането на Община Своге незабавно да бъде ремонтирана фаталната отсечка край града. Причината - на този път има лошо сцепление. Тромавата процедура в комуникацията с \"Трейс\" е довела до забавянето на ремонта, който стана след . Това стана ясно от думите на председателя на агенция \"Пътна инфраструктура\" инж. Светослав Глосов пред bTV.Според Глосов, АПИ не е \"проспала\" казуса.Припомняме, след като , от самата агенция същия ден определиха бившия шеф на АПИ -.Според настоящия шеф на АПИ - инж. Глосов, документът от 2017 г. с първо предписание \"пълна подмяна на асфалтовото покритие\" и срок за изпълнение \"Незабавно\". \"Нито сензация, нито откритие\" на Елена Йончева от БСП е това според Глосов. Голяма част от другите констатирани дефекти са били отстранени, но точно въпросът със сцеплението се е оказал спорен.Отправяни са искания към изпълнителя да ремонтира пътя гаранционно, но последвал отказ. От \"Трейс\" изтъкнали, че твърденията в протокола не отговарят на истината и че общината в Своге не е страна по договора за пътния участък. \"След техния отказ е направена оценка от нашата пътна лаборатория, която е констатирала конкретни проблеми\", заяви шефът на АПИ - Светослав Глосов.След това бил оформен нов протокол с предписания към \"Трейс\", датата - дни преди трагичния инцидент. Глосов подчерта, че единственият начин да бъде \"притиснат\" изпълнител на пътен проект (да изпълни предписание, да работи качествено - б.р.) е в рамките на законово разписаните процедури.Глосов призова да се изчакат резултатите от разследването преди да говорим за това дали пътят или шофьорът на фаталния автобус има вина за трагедията.Глосов призна, че не може да си обясни как асфалтът се е оказал със състав, различен от утвърдената рецептура. Според него, обаче, тук не говорим за измама, защото разликата би била под 2000 лв. за 350-метров участък.Очаква се по-късно през деня омбудсманът Мая Манолова да се срещне с представители на община Своге за обезопасяване на пътя София-Мездра.", "date": "2018.11.12", "title": "В АПИ знаели за искането за спешен ремонт на пътя, където загинаха 20 души"}
{"url": "https://news.bg/politics/ne-protestirat-bednite-a-neiskashtite-poveche-taka-da-se-zhivee-smyata-raychev.html", "text": "Социологът Андрей Райчев обяви, че сегашните протестиращи не са бедни хора, които нямат пет лева да си платят бензина и не могат да издържат повече по този начин.Напротив, според него това са хора от средната класа и в основата на сегашните протести лежи усещането, че не може повече така да се живее, а двете неща са коренно различни.\"Не искам да живея повече на такова място, а не че нямам 5 лева да си платя бензина\", обобщи Райчев терзанията на протестиращите, които той смята, че не са организирани.Според него вероятно ще има предсрочни избори, а протестите \"не са столични работи\", подобно на онези през 2013 г. срещу правителството на Пламен Орешарски, когато протестиращите се самообявиха за \"умни и красиви\".По думите му, страната е в скандали всяка седмица от една година насам и \"болестта е минала от скандали към протести\".От своя страна проф. Антоанета Христова, която е политически анализатор и ръководител на Института за изследване на населението и човека към БАН, коментира, че последният месец е белязан от гафове на властта - изказването на Валери Симеонов за майките на деца с увреждания; покачващите се цени; наказват се коли, а не хора и др.По повод  Румен Радев за 10 ноември проф. Христова коментира, че той е очертал очевидни проблеми и е зачеркнал целия период след свалянето на Тодор Живков от власт. \"Той ни призова да премахнем тази порочна система. Посланието е, че трябва да има промяна в посока президентска република, свикване на Велико народно събрание\", вижда тя.Според нея не може в деня, в който празнуваш свободата (10 ноември), основната конотация на речта му да е отрицанието. \"Не смятам, че има критично много хора, които искат смяна на властта\", коментира проф. Христова.По думите на Райчев, Румен Радев се идентифицира с хората, а не с партии, като имало около 1 млн. души, които искат сегашните на власт, но има много повече, които не ги искат.", "date": "2018.11.12", "title": "Не протестират бедните, а неискащите повече така да се живее, смята Райчев"}
{"url": "https://news.bg/crime/sadat-v-nikoziya-zasedava-za-peti-pat-po-kazusa-olimpik.html", "text": "В Окръжния съд в Никозия се провежда пето заседание за ликвидацията на застрахователната компания \"Олимпик\". Днес стават и точно два месеца от началото на делото, което започна на 12 септември, съобщи БНР. На заседанието не се очаква решение по същество за ликвидацията.Припомняме, над  заради фалита на кипърското застрахователни дружество \"Олимпик\". Те трябваше да сключат нова полица с друго дружество от 18 август.От Комисията по финансов надзор (КФН) заявиха, че финансовите щети на българските водачи вследствие на фалита на застрахователя са . Щетите са по-ниски, заради сключването на полици на разсрочено плащане. заседание на парламента по време на лятната ваканция и приемане на оставката на .В процедурни уточнения, възражения от кредитори, адвокатски обрати преминаха досегашните четири съдебни заседания по иска за несъстоятелност на \"Олимпик\", подаден от кипърската Служба за контрол на застрахователните компании на 10 август.Очаква се на днешното заседание да бъдат дадени инструкции и разяснения по процедурата, която ще се следва. Уточняването на предстоящите ходове ще стане между съдия Ангелос Давид и адвокатите на страните - Застрахователния надзор, временния ликвидатор, двамата кредитори, които предявиха възражения.Поредното отлагане бе предизвикано на предишното заседание на 2 ноември. Тогава бе конструиран нов защитник и двамата кредитори на \"Олимпик\", които оспорват процедурата по ликвидация, бяха поети от един общ адвокат.Очаква се съдът да назначи постоянен ликвидатор. За такъв най-големият кредитор на \"Олимпик\" - кипърският Гаранционен фонд, номинира сегашния временен ликвидатор Павлос Накузи, но срещу кандидатурата му има възражения.Без съдебно решение все още не е започнало подаването на исковете от засегнатите клиенти.", "date": "2018.11.12", "title": "Съдът в Никозия заседава за пети път по казуса \"Олимпик\""}
{"url": "https://news.bg/bulgaria/tir-se-razsipa-i-ogranichi-dvizhenieto-po-am-trakiya.html", "text": "Движението в активната и изпреварващата лента при 281 км на АМ \"Тракия\" в посока Бургас е временно ограничено. Причината е разпилян товар от ТИР.Трафикът е в аварийната лента и се регулира от Пътна полиция.От Агенция \"Пътна инфраструктура\" призовават шофьорите да се движат с повишено внимание и съобразена скорост.По последна информация движението е възстановено.", "date": "2018.11.12", "title": "ТИР се разсипа и ограничи движението по АМ \"Тракия\""}
{"url": "https://news.bg/disasters/iztrebitel-na-sasht-se-razbi-kray-bregovete-na-yaponiya.html", "text": "Американски изтребител се е разбил във Филипинско море. Това обявиха от Седмия флот на САЩ, цитирани от американски медии.В съобщението се уточнява, че изтребителят F/A-18 Hornet е аварирал, като и двамата пилоти са били спасени от самолетоносача \"Роналд Рейгън\". Те са в добро състояние.Инцидентът е станал на 300 км югозападно от остров Китадайтожима, който е част от японската префектура Окинава. Седмият флот на САЩ е базиран в Йокосука.Ударната група, водена от самолетоносача \"Роналд Рейгън\" минала седмица приключи учението \"Keen Sword 2019\" с американските военновъздушни сили, както и с японските военноморски и военновъздушни сили. Тридневните военни учения бяха част от събития, обхващащи почти две седмици.От американските военновъздушни сили добавиха, че провеждат разследване на самолетната катастрофа.", "date": "2018.11.12", "title": "Изтребител на САЩ се разби край бреговете на Япония"}
{"url": "https://news.bg/politics/pravitelstvoto-nyama-da-podkrepi-globalniya-pakt-za-migratsiyata-na-oon.html", "text": "Българското правителство няма да подкрепи и да се .Това обяви председателят на ПГ на ГЕРБ Цветан Цветанов след среща на коалиционния съвет в Министерския съвет.Цветанов обясни, че за настоящата сряда е предвидено да има съвместно заседание на парламентарните комисии по външна и по вътрешна политика, където да бъде обсъден Глобалния пакт за миграцията на ООН. Позицията на българското правителство е, че няма да подкрепи и да се присъедини към Глобалния пакт за миграцията на ООН.Относно протестите против цената на високите горива в страната, Цветанов отбеляза, че протестите са част от демокрацията. Той изтъкна, че всеки е в правото си да изразява своето мнение, стига да не нарушава законовите разпоредби на страната. По думите му за цената на горивата са отговорни КЕВР, а не българското правителство.Председателят на ПГ на ГЕРБ смята, че българските граждани са достатъчно интелигентни, за да преценят дали искат да има стабилност или политически стрес, криза и хаос в държавата. Цветанов даде да се разбере, че оставката на вицепремиера и лидер на НСФБ Валери Симеонов не се е обсъждала по време на коалиционния съвет.\"Всички политики в управленската програмата се спазват стриктно\", увери герберът и добави, че с обещанията си правителството е спечелило изборите. Няма отстъпление в нито една управленска посока, отсече Цветанов.Евродепутатът от ВМРО Ангел Джамбазки остана доволен от решението на коалиционния съвет, че българското правителство няма да подкрепи и да се присъедини към Глобалния пакт за миграцията на ООН.Според него документът би бил застрашаващ за националния интерес и днешното взето решение е доста добро за бъдещето на България. \"Решението на коалиционния съвет е да не се присъединява и това е една добра новина\", подчерта Джамбазки.След заседанието финансовият министър Владислав Горанов заяви, че по-старите автомобили, които замърсяват въздуха, ще плащат между 6-10 лева по-високи данъци годишно от досегашните.", "date": "2018.11.12", "title": "Правителството няма да подкрепи Глобалния пакт за миграцията на ООН"}
{"url": "https://news.bg/crime/zadarzhaha-huligan-retsidivist-uhapal-politsay.html", "text": "В Хасково задържаха хулиган рецидивист, ухапал полицай.Днес 31-годишният А.Я., който е осъждан и друг път за хулиганство, беше привлечен като обвиняем от Районната прокуратура.Причината е инцидент, който се случил рано сутринта на 10 ноември.Обвиняемият бил в заведение в Хасково, което обаче отказвал да напусне. След като от заведението сигнализирали на полицията с паник бутон, на място се отзовали служители на МВР и СОТ. Когато те опитали да отведат мъжа в районното управление, той започнал да ги ругае, заплюл в лицето един от полицаите и го ухапал по лявото рамо.Срещу хулигана е повдигнато обвинение за извършване на непристойни действия, грубо нарушаващи обществения ред и изразяващи явно неуважение към обществото.Разследването по случая продължава.", "date": "2018.11.12", "title": "Задържаха хулиган рецидивист, ухапал полицай"}
{"url": "https://news.bg/int-politics/sedem-palestintsi-i-izraelski-voynik-ubiti-pri-sblasatsi-v-gaza.html", "text": "Седем палестинци са били убити по време на военна операция на Израел в Ивицата Газа. Също така е загинал един израелски войник, а друг е бил ранен.Според информациите израелските въоръжени сили са имали за цел да ликвидират висш член на военното крило на радикалната ислямистка палестинска групировка \"Хамас\", която контролира Газа.\"По време на оперативни действия на специалните сили на израелските въоръжени сили в Газа, беше разменен огън, по време на който беше убит офицер от израелските въоръжени сили, а още един израелски офицер беше леко ранен\", посочиха израелските военни в \"Туитър\".Премиерът на Израел Бенямин Нетаняху е решил да прекрати посещението си в Париж и да се завърне в Израел \"заради инциденти, свързани със сигурността на юг\", посочиха от кабинета му.Палестинците от своя страна обявиха, че седем души, между тях поне петима техни бойци, са били убити при сблъсъците.Неочакваното избухване на насилие дойде дни след като Израел и \"Хамас\" започнаха да предприемат стъпки за успокояване на напрежението след месеци на сражения по границата.", "date": "2018.11.12", "title": "Седем палестинци и израелски войник убити при сблъсъци в Газа"}
{"url": "https://news.bg/regions/katastrofa-v-s-gabarevo-prati-bremenna-zhena-v-bolnitsa.html", "text": "Бременна жена е била ранена при тежка катастрофа в с. Габарево. Тя е в болница в Казанлък без опасност за живота, предаде БГНЕС. Тя е блъснала два коня излезли внезапно на платното. Те са загинали на място, а колата е по таван.Полицията е отцепила мястото на катастрофата.Възрастен мъж пострада при тежък пътен инцидент в с. Габарево.Той пътувал от Карлово за Казанлък, но загубил контрол над автомобила си и се блъснал последователно в две дървета. От удара едно от дърветата е изкоренено, а цялата предница на колата е премазана.", "date": "2018.11.12", "title": "Катастрофа в с. Габарево прати бременна жена в болница "}
{"url": "https://news.bg/press/protesti-v-stranata-trusove-v-bsp-smut-v-makedoniya-gruevski-izchezna.html", "text": "Протестите, които се проведоха в редица градове в неделния ден, са сред водещите теми на вестниците в понеделник.\"Стотици излязоха на протест срещу всичко в неделя след организация във фейсбук. Блокади имаше във всички големи градове, а най-тежко бе положението на пътя за Гърция, където късно вечерта се наложи намесата на полиция, за да бъде отпушено движението. Хиляди пък стояха блокирани в автомобилите си. Първоначално протестът бе обявен срещу поскъпването на горивата. В неделния ден обаче се появиха и други цели - срещу вдигането на цените на застраховката \"Гражданска отговорност\", срещу ниските доходи и трудния живот, в подкрепа на майките на децата инвалиди и пр. Постепенно те прераснаха в най-масовите блокади и протести в последните години, като обхванаха 30 града в страната. БСП излезе със специална декларация, че подкрепя протестите и застава зад исканията на хората. На блокадите обаче бяха забелязани и хора като Ивайло Борисов-Ториното, който бе обвиняван в наркотрафик, а негови охранители през 2016 г. пребиха семейство на околовръстното в София...\" - в. \"24 часа\".\"Почти цялата страната се парализира от протести. Недоволството първоначално тръгна от високите цени на горивата - проблем, който накара гражданите в над 30 града да излязат на протест, но не единствен, а един от многото, разказва БГНЕС. Недоволството се нажежава от планираното поскъпване на застраховката \"Гражданска отговорност\" и раздутата държавна администрация, струваща скъпо на данъкоплатеца, казват протестиращите, обявявайки, че фокусът на протеста вече е оставка на цялото правителство. Протестиращите искат диференциране на данъчните ставки за горива, лекарства и храни, както и законопроектът за \"Гражданската отговорност\" незабавно да бъде спрян. Гражданите настояват още за незабавно ревизиране на възнагражденията на депутатите и висшите държавни служители, които да бъдат обвързани с минималната работна заплата. Протестиращите искат и съкращение на многото държавни агенции и други институции, които намират за ненужни и паразитни. В 18 ч от МВР съобщиха, цитирани от \"Фокус\", че е възстановено движението по магистралите и основните пътища в страната. Остават затрудненията за пътуване единствено по главен път Е-79, но и там блокадата вече е вдигната. Преди това камион блъсна момиче на протеста. Пострадалата е със счупена ръка, съобщи Нова тв. Инцидентът стана на обходния път на блокирания от демонстранти Е-79. Шофьорът на камиона не е задържан, съобщиха от полицията. И поясниха, че инцидентът е станал при опит на водача да направи маневра и да премине покрай групата демонстранти. Със скандирания \"мафия\", протестиращи блокираха центъра на София. Точно в 14 ч оглушителни клаксони на автомобили се чуха в столичния център, а жълтите павета почерняха от хора, предаде БГНЕС. Към протестиращите се присъединиха се много граждани с мотоциклети, велосипедисти. Бяха блокирани булевардите \"Дондуков\" и \"Цар Освободител\" при т.нар. \"триъгълник на властта\". Стотици автомобили тръгнаха на автошествие по улиците на Стара Загора. Множеството се отправи към края на града в посока Казанлък, до където всъщност имаше разрешение за протест. След като организаторите прекратиха протеста, множеството се отправи към автомагистрала \"Тракия\". В 14 ч магистрала при Стара Загора бе блокирана и в двете посоки от протестиращите. Протестиращите от Благоевград и региона затвориха в 13.10 ч главен път Е-79 с жива верига. Блокадата бе на изхода на града в посока Симитли, местността \"Полигона\". Органите на реда пренасочиха потока пътуващи по обходния път Благоевград - Долно Церово - Железница, но протестиращите затвориха и него. Хората развяват трибагреници и скандират, че повече няма да търпят. Протестиращите там обявиха гражданско неподчинение - нямало да освободят пътя, докато правителството не подаде оставка. От областната дирекция на полицията съобщиха, че поради невъзможност на организатора на протеста да го контролира, ще бъдат проведени операции по възстановяване на обществевния ред...\" - в. \"Сега\".\"Полицията не е допуснала нарушение на обществения ред по време на днешните протестите на територията на страната. В това увери шефът на Главна дирекция \"Национална полиция\" Христо Терзийски на извънреден брифинг, цитиран от \"Фокус\". \"Нека протестиращите също да спазват законовите разпореждания и разрешенията, които са дадени\", добави той. Той увери, че никъде в страната служителите на полицията не са използвали физическа сила и полицейска техника, въпреки че на много от местата е имало провокации. По думите му източник на провокациите са били както протестиращи, така и граждани, които са се прибирали в края на неделния ден с колите си и са били затруднени да преминат. \"Отговорно мога да кажа, че не допуснахме нарушение на обществения ред и някакви стълкновения между протестиращи и непротестиращи\", подчерта Терзийски.\" - в. \"Дневник\".Всекидневниците проследяват и турбуленциите в БСП.\"Червената опозиция най-сетне победи в неделя лидерката на БСП Корнелия Нинова. И пленумът на партията я бламира по най-спорната точка от заседанието - главния редактор на в. \"Дума\" Йордан Мичев. След гласуване, в което противници на лидерката са надделели с 1-2 гласа, той вече не е и.д. главен редактор на партийния вестник. До гласуването предложила журналистката Велислава Дърева, която бе и инициатор на подписката от 50 знакови червени имена срещу Мичев и рокадите, наложени от Нинова в \"Дума\". В изказване на пленума самият Мичев също обявил, че се оттегля. От понеделник започва конкурс за нов главен редактор, а докато бъде избран, начело на \"Дума\" ще е Ивелин Николов. Бившият депутат е единственият легитимно избран на този пост в последните години - след гласуване на Националния съвет. Заради \"Дума\" Нинова бе критикувана и от бившия си съмишленик и шеф на столичната партийна организация Румен Овчаров. \"Готова ли е БСП да управлява в това си състояние?\", попитал ексминистърът. \"Властта не се търкаля по улицата. Тя се взема. И се питам дали имаме сили да я вземем в това състояние\", казал той. Обяснил, че не е подписал позицията на 50-те членове на НС за \"Дума\", за да сваля Нинова, и заявил категорично, че не иска оставката й. Подписал обаче писмото, защото в него имало верни констатации. Изборът на Мичев за и.д. главен редактор на партийния вестник бил на грешен човек в грешно време и на грешно място, цитирал Овчаров американски генерал. Изборът бил в грешен момент, защото Бойко Борисов се тресял, а \"Дума\" пишела статии за конопа. Според Овчаров някой от \"Позитано\" е провокирал да се напише статия, че БСП трябва да се откаже от русофилията, социализма и историята, което било недопустимо. Овчаров критикувал персонално Мичев, че си е позволил да дава оценки, коментирайки самия него, че \"е минало\". Не приемам, че човек, който нищо видимо не е направил, изведнъж да стане можещ. Роденият да пълзи няма да полети, коментирал Овчаров. Той критикувал и Нинова, че в отговора си на позицията на 50-те е сложила в едно изречение олигарси и левичари, и обяснил, че писмото им е диагноза за състоянието на партията. С разчистване на сметки само ставаме по-слаби, предупредил той. И посочил, че агресивното невежество, омразата и самодостатъчността пречели на соцпартията. Румен е мъдър, но моля да не си правим лични квалификации, отвърнала Нинова. Тя разказала, че е споделила с Овчаров за новия и.д. главен редактор на \"Дума\" и той първо одобрил Мичев, а после подписал писмото, защото журналистът го бил плюл. И допълнила, че е плюл и нея самата.\" - в. \"24 часа\".\"Вътрешната опозиция в БСП успя да смени главния редактор на в. \"Дума\", но не и правилата за избор на лидер Вътрешната опозиция в БСП успя да смени главния редактор на в. \"Дума\", за когото смяташе, че проявява \"политическа и професионална неграмотност\". След два часа дебати на закрития пленум на \"Позитано\" 20 днес временно изпълняващият длъжността Йордан Мичев подаде оставка, съобщи партийният пресцентър. Според източници на \"Дневник\" до оставката на Мичев се е стигнало след гласуване, при което се е видял нарастващ брой желаещи той да бъде отстранен. Преди месец под позиция за смяната на Мичев се подписаха близо 50 социалисти, сред които ключови лица в партията като Михаил Миков, Румен Овчаров, Георги Пирински и други. Днес критиците на Мичев предложили отстраняването му да се гласува, но голяма част от членовете на Националния съвет били извън залата. Според някои предложението минало с един-два гласа, според други нямало кворум и трябвало прегласуване. Мичев обаче обявил, че подава оставка. До провеждане на конкурс длъжността ще заема бившият титуляр Ивелин Николов, но Мичев остава зам. главен редактор. Срокът за избор на нов титуляр от Националния съвет е януари, а комисията за организиране на подбора ще председателства Иван Токаджиев. Темата за развитието на в. \"Дума\" се оказа най-дебатираната точка на пленума днес. От месец лидерът Корнелия Нинова търпи критики за едноличен стил на управление, тъй като назначила Йордан Мичев за временно изпълняващ длъжността главен редактор на партийния вестник през Изпълнителното бюро, а не с предложение към Националния съвет, както изисква уставът. Това стана в края на август, когато Мичев, който идва от Лондон, заявил желание да обновява вестника. В отговор Нинова казва, че няма нарушаване на устава, тъй като става въпрос временна длъжност. На пленума критики към Йордан Мичев отправил Румен Овчаров, с чиято помощ Корнелия Нинова бе избрана за лидер на БСП преди две години. Според присъстващи той заявил, че не може във в. \"Дума\" да се пише за конопа, когато управляващите се тресат. Той обявил, че е подписал позицията за смяната му, защото в нея имало верни неща, но не иска оставката на Нинова. Пред \"Дневник\" Овчаров каза, че изказването му е било конструктивно и не срещу Нинова, а срещу начина, по който Мичев е бил назначен. После обяви, че е доволен от решението на Националния съвет. Според присъстващи на пленума Овчаров нападнал Мичев заради критики към него в предишни публикации на журналиста, а Нинова отвърнала, че Мичев е критикувал и самата нея...\" - в. \"Дневник\".В. \"Сега\" допълва темата за търговията с българско гражданство, която присъства постоянно във вестниците през последните дни: \"Пламен Георгиев: Говори се, че гражданство се търгува за 25-30 хил. евро \"Имаме данни, разбира се, не сме установили в конкретика, говори се за това, не казвам, че сме събрали доказателства. Има случаи, в които са се давали 25-30 хиляди евро за придобиване на българско гражданство. От хора, които са свързани по един или друг начин, да кажем, че тяхното минало е обременено. Такива хора, да кажем, с криминални наклонности, които са получавали българско гражданство и после отиват в чужбина и това е лицето на България.\" Това коментира пред БНР председателят на антикорупционната комисия Пламен Георгиев на въпрос, свързан с информация, че чужденци, издирвани от Интерпол, са получили гражданство. В петък от Министерството на правосъдието обявиха, че проверка на въпросните публикации е показала, че няма такива случаи в периода 2013 - 2018 г. Георгиев отново изтъкна ключовата роля на ведомството му при разследването на корупционната схема в Държавната агенция за българите в чужбина. По това дело в момента в ареста са уволненият след скандала председател на Агенцията Петър Харалампиев, главният секретар на ведомството Красимир Томов, както и обвиненият като посредник в схемата сърбин Марко Стойов. Още една жена има повдигнато обвинение, но заради здравословното й състояние прокуратурата я остави под домашен арест. За нея и за Стойов Георгиев коментира пред БНР, че те \"всъщност са посредници от най-високото ниво, които са свързани с предишните двама ръководители от държавната агенция\". Той не назова имена.\"В. \"Труд\" съобщава за изчезването на бившия македонски премиер Никола Груевски:\"Осъденият бивш македонски премиер Никола Груевски не се яви в затвора \"Шуто Оризари\" и в неделя, за да започне да излежава двугодишната си присъда за придобиване на луксозен автомобил с бюджетни средства. Той не е отишъл и на работа в парламента, където заседаваше Комисията по конституционните въпроси, на която той е член, пише македонският \"Фокус\". В понеделник представителите на съда ще имат още една възможност да връчат на Груевски решението на съда, че отхвърля иска му за отлагане на присъдата, в случай, че той се появи на съдебното заседание по делото за изборни измами срещу него и други функционери от ВМРО-ДПМНЕ. Двугодишната присъда на бившия премиер влиза в сила веднага щом получи лично съдебното решение. Изданието отбелязва, че засега няма следа от почетния председател на ВМРО-ДПМНЕ. Неговият телефон продължава да е изключен, а от партията казват, че твърденията за негово бягство са спекулации.\"", "date": "2018.11.12", "title": "Протести в страната, трусове в БСП, смут в Македония – Груевски изчезна…"}
{"url": "https://news.bg/weather/slanchevo-pochti-tiho-s-maksimalni-temperaturi-13-18-gradusa.html", "text": "Днес времето ще е предимно слънчево, особено в следобедните часове, и почти тихо.През първата половина на деня над източните райони и край река Дунав ще се образува характерната за сезона ниска слоеста облачност, поради което видимостта ще е влошена. На отделни места ще преръми.Около обяд облачността ще започне да се разкъсва.Очаква се слаб вятър от север.Максималните температури са между 13 и 18 градуса.Минималните са предимно в интервала 1-6 градуса, в крайните северозападни райони до -2. По Черноморието те ще са около 9 градуса.", "date": "2018.11.12", "title": "Слънчево, почти тихо, с максимални температури 13-18 градуса "}
{"url": "https://news.bg/politics/goranov-grazhdanska-otgovornost-ot-1000-lv-ne-stoi-na-dneven-red.html", "text": "Цената от 1 000 лв. за застраховка \"Гражданска отговорност\" не стои на дневен ред. Размерът на цената на застраховката ще зависи от цялостното състояние на сектора и темата с неимуществените вреди.Това обяви финансовият министър Владислав Горанов след .Горанов заяви, че по-старите автомобили, които замърсяват въздуха, ще плащат между 6 и 10 лева увеличение годишно. Той посочи, че членовете на правителството са се обединили около факта, че по принцип по-рисковите шофьори трябва да плащат повече (по системата \"бонус-малус\" - б.р.).Според Горанов това е една мярка, която има икономически и екологичен смисъл и тежестта върху по-старите автомобили не е такава, че да се превърне в непосилно бреме за българските граждани.", "date": "2018.11.12", "title": "Горанов: \"Гражданска отговорност\" от 1000 лв. не стои на дневен ред"}
{"url": "https://news.bg/bulgaria/vremenno-se-zatvarya-dvizhenieto-po-am-hemus-kray-yablanitsa.html", "text": "Въвежда се временна организация на движението между 74 и 79 км по АМ \"Хемус\" край Ябланица, съобщават от Агенция \"Пътна инфраструктура\".Поради ремонтни дейности по новия участък от магистралата, между 10 ч. и 13 ч. днес движението ще се пренасочва по път I-3 Ботевград - Ябланица.", "date": "2018.11.12", "title": "Временно се затваря движението по АМ \"Хемус\" край Ябланица"}
{"url": "https://news.bg/int-politics/frenski-ministar-prizova-evropa-da-stane-imperiya.html", "text": "Министърът на финансите на Франция Бруно льо Мер призова Европа да стане \"империя\", по подобие на САЩ и Китай. Това заяви той в интервю за германския в. \"Ханделсблат\".Според него тази \"империя\" трябва да бъде миролюбива сила, която се основава на принципите на правовата държава.\"Европа повече не трябва да се страхува да използва своята мощ\", коментира френският финансов министър.Същевременно той акцентирал върху необходимостта да се защити Европейският съюз от \"незаконните\" американски санкции по отношение на Иран и \"да се застане на пътя на правителството на Доналд Тръмп\".\"Тук става дума за това ясно да кажем на САЩ: ние сме суверенен континент и решаваме самостоятелно с кого да търгуваме\", добави Бруно льо Мер.По-рано френският президент Еманюел Макрон предложи създаването на \"общоевропейска армия\", която да е независима от САЩ, включително от гледна точка на киберсигурността.Той подчерта, че Европа е изправена пред многобройни опити за вмешателство в нейните вътрешни демократични процеси и киберпространство. Тръмп нарече инициативата на френския си колега \"много обидна\".", "date": "2018.11.12", "title": "Френски министър призова Европа да стане \"империя\""}
{"url": "https://news.bg/disasters/31-dushi-sa-veche-zhertvite-na-ogneniya-ad-v-kaliforniya.html", "text": "Броят на жертвите на горските пожари в американския щат Калифорния се увеличиха до 31 души, като повече от 200 души все още се водят за изчезнали, съобщиха местните власти, цитирани от световните осведомителни агенции.Още шестима души бяха потвърдени за загинали в северната част на щата, където броят на жертвите достигна 29 души. С това пожарът се изравнява с най-смъртоносния горски пожар в историята на Калифорния - бедствието през 1933 г. в парка Грифит в Лос Анджелис.В южната част на щата пожарът е отнел живота на двама души, като е причинил щети в морски курорти, включително и Малибу.Около 250 хил. души са били принудени да напуснат домовете си, за да избегнат три големи пожара в щата.Със засилването на ветровете, заплашващи да разпространят пламъците, губернаторът на щата Джери Браун призова президента Доналд Тръмп да обяви голямо бедствие, стъпка, която ще помогне за събирането на повече федерални средства от извънредните фондове.Молбата идва ден след като Тръмп заплаши да намали финансирането за Калифорния, хвърляйки вината за пожарите върху лошото управление на горите.Екипи за спешно реагиране са преминали през останките от над 6700 жилища и компании, унищожени в град Парадайс. Градът и околният район понесоха основният удар от огнения ад, който започна в близката гора в четвъртък.По време на пресконференция местния шериф заяви, че телата на петима души са били открити в техните изгорели домове, а шести човек е бил открит в автомобил. Повече от 200 души все още се водят за изчезнали.", "date": "2018.11.12", "title": "31 души са вече жертвите на огнения ад в Калифорния "}
{"url": "https://news.bg/world/kitay-za-parvi-pat-demonstrira-moshtta-na-iztrebitelya-j-20.html", "text": "Военновъздушните сили на Китай запазиха големите оръжия за последната част на авиошоуто в Джухай, което се провежда на всеки две години. За първи път публично китайците показаха най-новия си изтребител с пълно въоръжение, съобщава Си Ен Ен.Изтребителят J-20, който е с два двигателя, се разглежда като китайския отговор на американските бойни самолети F-22 и F-35. Изтребителят влезе на въоръжение в китайската армия през февруари тази година.В експертен доклад на Центъра за стратегически и международни изследвания от миналата година се предупреждава, че J-20 може да представлява стратегическо предизвикателство за ключови елементи от ВВС на САЩ, такива като самолетите за презареждане на изтребители и самолетите за ранно предупреждение, ако китайският самолет е въоръжен с далекобойни ракети въздух-въздух.Вчера, на последния ден от шестдневното Airshow China, J-20 показа възможностите си, описано от китайската обществена медия \"Синхуа\" като \"зашеметяваща въздушна демонстрация\".Изтребителят беше въоръжен с далекобойни ракети. По време на събитието изтребителят разкри четири далекобойни ракети. Отделно други две ракети под крилата на изтребителя.Според китайски експерти изтребителят ще промени баланса на военновъздушните сили в Азиатско-тихоокеанския регион.Анализатори коментират, че представянето на изтребителите на авиошоуто би било по-впечатляващо, ако самолетите използваха китайски, а не руски двигатели. Експертите смятат, че изтребителите четвърто поколение са задвижвани от руски двигатели.", "date": "2018.11.12", "title": "Китай за първи път демонстрира мощта на изтребителя J-20"}
{"url": "https://news.bg/crime/kradtsi-otmaknaha-tsigari-i-lotariyni-bileti-ot-selski-magazin.html", "text": "Въоръжени мъже откраднаха 6 стека цигари и 100 лотарийни билета от магазин в русенското село Николово. Грабежът станал снощи.Жена сигнализирала в полицията, че около 20.15 часа в магазина нахлули двама маскирани мъже. Единият от обирджиите носел пистолет, с който ударил по главата колегата й и той паднал на земята.След това крадецът се обърнал към жената и поискал да му даде оборота на магазина. Тя обаче обяснила, че не може да отвори касата. Тогава двамата обирджии грабнали няколко неразпечатани стека цигари и лотарийни билети, които прибрали в чанта, и избягали от магазина.Пострадалият служител бил отведен в болницата, където му била оказана медицинска помощ. Той вече е освободен с контузна рана на лявата вежда.Полицията издирва извършителите.По случая е образувано досъдебно производство.", "date": "2018.11.12", "title": "Крадци отмъкнаха цигари и лотарийни билети от селски магазин"}
{"url": "https://news.bg/regions/hlyabat-vav-veliko-tarnovo-poskapna-sas-17.html", "text": "Хлябът във Велико Търново поскъпна със 17%.Увеличението на цената на хляба е второ в рамките на последните 3 месеца, информира БНР. Днес в магазините най-масово разпространения хляб се продава за 1.05 лева или с 15 стотинки по-скъпо от вчера, когато беше 90 стотинки.Производителите обясняват по-високата цена с поскъпването на горивата и брашното.Освен цената на хляба, в жителите и гостите на Търново от днес ще плащат и по-скъпо за таксиметрови услуги. Преди по-малко от седмица от таксиметровия бранш в града поискаха увеличение на цените на услугата с 20%. Увеличението вече е факт, допълват от общественото радио.По думите на Димитър Христов от сдружението на таксиметровите шофьори причините за поисканата по-висока цена са по-скъпите горива и общинският данък, който е в размер на 500 лева.Таксиметровите тарифи не бяха променяни от 5 години, но остават под \"тавана\", гласуван от Общинския съвет.", "date": "2018.11.12", "title": "Хлябът във Велико Търново поскъпна със 17%"}
{"url": "https://news.bg/int-politics/desetki-zaginali-v-afganistan-pri-teror-i-srazheniya-s-talibanite.html", "text": "Атентатор самоубиец се е взривил в афганистанската столица Кабул, избивайки най-малко шестима души близо до полицейски контролно-пропускателен пункт, включително полицаи. Това обявиха властите, като засега никоя терористична групировка не е поела отговорност, отбелязва \"Франс прес\".Уточнява се, че десетима полицаи и цивилни, включително жени, са били ранени при взрива.Нападателят, който е вървял пеш, е детонирал самоубийствената си жилетка близо до контролно-пропускателния пункт край училище в центъра на Кабул, което е в същия район, където се намират финансовото и правосъдното министерство и в близост до президентския дворец.Говорителят на полицията Басир Муджахид заяви, че е бил на около 20 м от взрива, близо където се е провела демонстрация около 30 минути преди взрива.\"Отмахнах четири тела, но на земята имаше още\", посочи той, без да дава повече подробности.Нападението е било извършено, след като стотици демонстранти са се събрали в Кабул, за да протестират срещу провала на правителството да предотврати атаките на талибански бойци в две провинции.Афганистанските сили за сигурност претърпяха десетки жертви в тежки боеве през уикенда с талибански екстремисти в провинциите Газни и Херат.Около 50 души от силите за сигурност са били убити при атаки късно вчера от талибански бойци на контролно-пропускателни пунктове около югозападния град Фарах и близките райони, които предизвикаха боеве в продължение на часове.В същото време около 25 афганистански командоси са били убити в централната провинция Газни, където талибаните се сражават с милиция от предимно шиитската общност Хазара в районите Малистан и Джагори, конфликт, белязан от враждебност между етническите хазари и пущуните.", "date": "2018.11.12", "title": "Десетки загинали в Афганистан при терор и сражения с талибаните "}
{"url": "https://news.bg/world/yunker-es-otslabva-kato-mezhdunaroden-igrach-ako-napusnem-pakta-za-migratsiyata.html", "text": "Европейският съюз отслабва като международен играч, ако държавите напуснат пакта на ООН за миграцията.Това предупреди председателят на Европейската комисия Жан-Клод Юнкер, цитиран от руски медии.В началото на ноември премиерът на Чехия Андрей Бабиш изрази желание да извади страната от миграционното споразумение. По-рано днес Ако една или две страни членки на ЕС напуснат пакта на ООН за миграцията, това ще отслаби ЕС като международен играч, подчерта Юнкер.Юнкер коментира и търговските отношения със САЩ. Той заяви, цитиран от \"Ройтерс\", че ЕС преговаря с Белия дом на всички нива за избягване ескалиране на търговското напрежение със САЩ.\"Работим на всички нива с Белия дом\", каза Юнкер на конференция, организирана от вестник \"Зюддойче цайтунг\". Той добави, че ще се срещне с Доналд Тръмп на форума на Г-20 в Аржентина в края на ноември.", "date": "2018.11.12", "title": "Юнкер: ЕС отслабва като международен играч, ако напуснем пакта за миграцията"}
{"url": "https://news.bg/regions/pirogov-poema-grizhite-za-deteto-padnalo-ot-blok-v-burgas.html", "text": "Детската реанимация в \"Пирогов\" ще поеме грижите за 3-годишното дете, което падна от блок в Бургас.Състоянието на детето е стабилизирано, но все още тежко, съобщиха от МБАЛ-Бургас за БНР.Момченцето има тежки лицево-челюстни и гръдни травми. То се нуждае от комплексно специализирано лечение, което може да получи в Клиниката по детска анестезиология и реанимация на \"Пирогов\". По тази причина се налага да бъде преместено в София.Софийски екип от специалисти ще пристигне в Бургас, за да прецени дали детето ще бъде транспортирано с линейка или хеликоптер. Състоянието му позволява пътуване.", "date": "2018.11.12", "title": "\"Пирогов\" поема грижите за детето, паднало от блок в Бургас"}
{"url": "https://news.bg/crime/protsesat-sreshtu-miroslav-borshosh-startira.html", "text": "СГС даде ход на делото срещу бившия директор на НДК Мирослав Боршош. Това реши на свое разпоредително дело, на което присъстваха Боршош и бившият председател на съвета на директорите Валентин Кръстев.Мирослав Боршош и Валентин Кръстев са обвинени в нецелево изразходване на средства и в умишлена безстопанственост в особено големи размери, от която са последвали щети за НДК. На заседанието присъстваха и три лица, пострадали от завеждане на делото.Защитата поиска делото да бъде върнато на прокуратурата и да бъде отменена мярката за неотклонение \"подписка\" на Валентин Кръстев с аргумент неясноти в обвинителния акт. Адвокатите поискаха те да бъдат отстранени, но съдът не прие исканията им.От държавното обвинение защитиха мотивите си и поискаха делото да бъде насрочено за друга дата, за да може да бъдат призовани и останалите пострадали хора от извършеното престъпление.Магистратите приеха и двата предявени иска - единият от държавата, чрез министъра на финансите за сума от над 3 млн. лева, а другият - от НДК за сума от общ размер на 503 757 лв. Според съда те изцяло съвпадат с твърденията в обвинителния акт и разглеждането им не би затруднило наказателното производство.Припомняме,  изпълнителен директор на НДК в края на юни 2017 г. от вицепремиера Лиляна Павлова, но няколко дни по-късно премиерът Борисов го върна.Окончателното отстраняване на Боршош се случи едва след като прокуратурата му повдигна обвинения за нецелесъобразно изразходване на средства.", "date": "2018.11.12", "title": "Процесът срещу Мирослав Боршош стартира"}
{"url": "https://news.bg/regions/do-2-godini-vsyako-dete-shte-ima-myasto-v-blizka-detska-gradina-nadyava-se-fandakova.html", "text": "Надявам се, че ще успеем да изпълним много амбициозния план до две години за всички деца над 3-годишна възраст в София да има място в детска градина, която да е близо до района, в който живеят. Това заяви кметът на София Йорданка Фандъкова, информира bTV, позовавайки се на БТА.По думите на кметицата през следващата година в столицата предстои да се построят 10 нови сгради на детски градини. Ще се извърши и цялостна модернизация на други сгради.Само през настоящата 2017 година Столична община инвестирала в строителство и модернизация на детски градини и училища над 18 млн. лв.Фандъкова присъства на откриването на нова детска градина в квартал \"Драгалевци\". Това била третата нова сграда на детска градина, която се открива само за район \"Витоша\", преди няколко месеца такава била открита и в \"Бояна\". В столичния район вече се строят нови две сгради, обясни Фандъкова.Конкретно за градината в Драгалевци, кметът посочи, че това е второто ѝ разширение с нова сграда, което се прави в последните години. В нея ще има четири групи - две яслени и две градински.Фандъкова също така посочи, че откакто е започнала инвестиционната програма в изграждането на нови детски заведения, в столицата били построени над 90 нови сгради.", "date": "2018.11.12", "title": "До 2 години всяко дете ще има място в близка детска градина, надява се Фандъкова"}
{"url": "https://news.bg/int-politics/severna-koreya-imala-kam-20-neobyaveni-raketni-bazi.html", "text": "Мозъчен тръст в САЩ обяви, че е идентифицирал най-малко 13 от около 20 необявени ракетни оперативни бази в Северна Корея, подчертавайки предизвикателството за американските преговарящи, надяващи се да убедят Пхенян да се откаже от своите ядрени оръжия и междуконтинентални балистични ракети, съобщава \"Ройтерс\".В доклади, публикувани от Центъра за стратегически и международни изследвания, изследователят Джоузеф Бермудес заявява, че поддръжка и малки подобрения в инфраструктурата са били наблюдавани на някои от обектите, въпреки продължаващите преговори за ядреното разоръжаване на Северна Корея.Севернокорейският вожд Ким Чен-ун и американският президент Доналд Тръмп обещаха да работят за ядрено разоръжаване по време на тяхната историческа среща в Сингапур през юни, но споразумението не успя да се справи със спецификите и преговорите постигнаха малък напредък.Малко след срещата между двамата, Тръмп написа в \"Туитър\", че \"вече няма ядрена заплаха от Северна Корея\".Северна Корея обяви ядрената си сила за \"завършена\" и спря изпитанията на ракети и ядрени бомби по-рано тази година, но преговарящите от САЩ и Южна Корея трябва да изтръгнат от Пхенян конкретна декларация за размера или обхвата на оръжейните програми, или обещание да спре да използва съществуващия си арсенал.Северна Корея обяви, че е затворила ядрения си полигон Пунгери, както и съоръжението за тестване на ракетни двигатели Сохе. Тя също така не изключи възможността да затвори още обекти и да разреши международни проверки, ако Вашингтон вземе \"съответни мерки\", за което няма признаци досега.", "date": "2018.11.12", "title": "Северна Корея имала към 20 необявени ракетни бази"}
{"url": "https://news.bg/crime/dvama-sa-s-opasnost-za-zhivota-sled-masov-boy-v-sheynovo.html", "text": "Мъж и жена са с опасност за живота след масово сбиване на две фамилии в с. Шейново, Казанлъшко.Мелето се разразило на 10 ноември около 15.30 часа. Между две семейства в селото възникнал скандал, който прераснал в сбиване.По време на боя 44-годишен мъж многократно удрял с кол и ритал в главата и тялото 48-годишна жена. Той самият бил ударен с брадва в главата от 28-годишен мъж. Двамата пострадали са с черепно-мозъчни травми. Те са настанени в УМБАЛ - Стара Загора и състоянието им е критично.В сбиването пострадал и мъж на 53 години. Той е настанен в МБАЛ - Казанлък с фрактури на пръст и на дланта на дясната ръка.Трима мъже, участвали в сбиването, са задържани за 24 часа. Те са от Шейново и са на 24 г., на 22 г. и на 28 г.Образувано е досъдебно производство. Работата по случая продължава.", "date": "2018.11.12", "title": "Двама са с опасност за живота след масов бой в Шейново"}
