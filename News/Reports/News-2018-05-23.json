{"url": "https://news.bg/world/iran-postavi-sedem-usloviya-na-es-za-yadrenata-sdelka.html", "text": "Иран постави седем условия на ЕС за запазване на ядрената сделка. Това разкрива АП.Позицията на аятоласите идва дни, след като американският президент Доналд Тръмп обяви, че се изтегля от споразумението.ЕС трябва да предостави гаранции от европейските банки за продължаване на търговското сътрудничество с Иран, гаранциите на страните от ЕС относно продажбата на ирански нефт.Техеран също така призовава Европа да не влияе на иранската ракетна програма и нейните регионални дейности по време на преговорите.Освен това, според Хаменей, страните от ЕС трябва да покажат, че може да им се вярва в работата по ядреното споразумение с Иран.Хаменей добави, че Техеран си запазва правото да възобнови ядрената си дейност, ако ЕС забави реакцията си на седемте условия за запазване на ядрената сделка, предложена от Техеран.\"В случай на забавяне с отговора на европейските държави, Иран си запазва правото да започне ядрената си дейност\", каза духовният лидер на Иран.", "date": "2018.05.23", "title": "Иран постави седем условия на ЕС за ядрената сделка"}
{"url": "https://news.bg/crime/72-chasov-arest-za-shofyora-na-turskiya-tir-udaril-bus-na-am-trakiya.html", "text": "Арестуваха за 72 часа шофьора на тира, причинил катастрофата на АМ \"Тракия\". Това стана с решение на Софийска районна прокуратура.Припомняме, катастрофата стана на входа на София.  отзад автобус на градския транспорт, по линията Лозен - София малко след 7.20 часа тази сутрин.Катастрофата е . Разследването е установило, че виновен за катастрофата е водачът на товарния автомобил - Гьокхан Кахриман, турски гражданин, който е нарушил правилата за движение по пътищата. По непредпазливост той е причинил средна телесна повреда на 7 души, а общо пострадали са 12.Двама пострадали от  на градския транспорт на АМ \"Тракия\" остават в \"Пирогов\", съобщи по-рано изпълнителният директор на болницата проф. Асен Балтов. Единият пострадал е 4-годишно момче с фрактура в областта на едната подбедрица. Другата пациентка е 25-годишна жена, е с фрактура на едната подбедрица. Тя остава в пироговската травматология.Под ръководството на Софийска районна прокуратура се води досъдебно производство за престъпление извършено на АМ \"Тракия\", в района на 3-ти км.След изтичане на първоначалната мярка за неотклонение турският шофьор ще бъде отведен в сградата на СРС - за разглеждане на искане за вземане спрямо него на мярка за неотклонение \"Задържане под стража\".", "date": "2018.05.23", "title": "72-часов арест за шофьора на турския тир, ударил бус на АМ \"Тракия\""}
{"url": "https://news.bg/int-politics/iran-zaplashi-sasht-sas-sadbata-na-saddam-hyusein-ako-go-napadnat.html", "text": "Иран отправи нови тежки критики заради настояванията на САЩ за големи промени в неговата външна политика и ядрена програма, съобщава \"Ройтерс\"Революционната гвардия на Ислямската република подчерта, че правителството на САЩ ще бъде победено подобно на сваления иракски лидер Саддам Хюсеин, ако те нападнат Иран.Франция, една от няколкото европейски сили, разтревожени от изтеглянето на САЩ от ядреното споразумение от 2015 г., заяви, че методите на Вашингтон за налагане на повече санкции срещу Техеран ще укрепят позициите на хардлайнерите в страната.Държавният секретар на САЩ Майк Помпео заплаши в понеделник Иран с \"най-тежките санкции в историята\", ако не ограничи влиянието си в региона, обвинявайки Техеран в подкрепа на въоръжени групировки в страни като Сирия, Ливан и Йемен.Помпео говори две седмици след като американският президент Доналд Тръмп изтегли САЩ от ядреното споразумение с Иран, съгласно което бяха отменени санкциите в замяна на ограничаване на ядрената му програма. Европейските сили виждат сделката като най-добрия шанс за възпрепятстване на Техеран да се сдобие с ядрено оръжие.Външният министър на Иран Мохамед Джавад Зариф заяви, че Помпео е повторил стари обвинения срещу Техеран \"само с по-силен и по-непристоен тон\".\"Помпео и други представители на САЩ в сегашната администрация са затворници на погрешните си илюзии, затворници на миналото си и са взети за заложници от корумпирани групи за натиск\", изтъкна Зариф пред държавната телевизия.Междувременно по-рано днес висшият ирански военен ген.-майор Мохамед Багери подчерта, че Иран няма да отстъпи пред натиска на Вашингтон да ограничи военните си действия. САЩ \"нямат кураж за военна конфронтация и война лице в лице с Иран\".", "date": "2018.05.23", "title": "Иран заплаши САЩ със съдбата на Саддам Хюсеин, ако го нападнат"}
{"url": "https://news.bg/bulgaria/za-poveche-ot-polovinata-balgari-es-e-neshto-dobro.html", "text": "Повече от половината българи вярват, че членството на страната в Европейския съюз е положителен фактор. 54% от сънародниците ни са на мнение, че членството в ЕС е нещо добро, и 57% са убедени, че страната им е извлякла ползи от членството си в Съюза.Това става ясно от изследването на Евробарометър по поръчка от Европейския парламент. Изследването е публикувано точно година преди европейските избори през май 2019 г.В България хората намират за приоритетни за следващите европейски избори темите: икономика и растеж, борба с тероризма и социална защита. За България процентът на анкетираните, които считат че техният глас се чува в ЕС, е 44%, което е увеличение със 7 пр. п. в сравнение с 2017 г.Проучването на Евробарометър, проведено през април 2018 г. сред 27 601 души от 28 държави-членки, показва, че средно 60% от гражданите в ЕС вярват, че членството на тяхната страна е нещо добро, докато над две трети от респондентите са убедени, че страната им е била облагодетелствана от членството си. Това е най-високият резултат от 1983 г. насам.Почти една трета от анкетираните вече знаят датата на следващите европейски избори, като 50% се интересуват от тях.Запитани за конкретните въпроси, които искат да видят засегнати в предизборните кампании на континента, почти половината от европейците (49%) цитират борбата с тероризма като приоритетна тема, следвана от безработицата сред младежите (48%), имиграцията 45%) и икономика и растеж (42%). Приблизително една трета от европейците цитират борбата срещу изменението на климата и опазването на околната среда (35%), като същевременно се насърчават правата на човека и демокрацията, както и социалната защита на гражданите на ЕС.Мнозинството от респондентите продължават да са доволни от начина, по който функционира демокрацията в техните страни 55%) и в ЕС (46%), докато половината от респондентите не считат появата на нови партии или политически движения, протестиращи срещу политическото устройство, като заплаха на самата демокрация.", "date": "2018.05.23", "title": "За повече от половината българи ЕС е нещо добро"}
{"url": "https://news.bg/crime/sadat-otstrani-ot-kmetskiya-stol-desislava-ivancheva.html", "text": "Съдът отстрани от длъжност кмета и зам.-кмета на столичния \"Младост\" - Десислава Иванчева и Биляна Петрова. Това е официалното решение на магистратите.Прокуратурата поиска отстраняването на двете с мотив, че са налице всички доказателства по обвинението.Те се съдържат в показанията на свидетели, оглед на веществени и косвени доказателства, както и в изготвените до този момент експертизи по делото. Според обвинението служебното положение на лицата ще попречи за разкриването на цялата истина, затова и те трябва да бъдат отстранени от длъжност.Освен това Десислава Иванчева и Биляна Петрова биха могли да въздействат по негативен план на служителите на столичния район \"Младост\" към Столична община.Според защитата исканията на прокуратурата са неоснователни и не са налице никакви доказателства Иванчева да въздейства по някакъв начин на свидетелите, както и доказателства за това да има вероятност да се укрие, да извърши ново престъпление или да унищожи доказателства по делото.Адвокатите напомниха, че вече са претърсени апартаментите, офисите и документите на подсъдимите и няма какво повече да се направи. Защитата отбеляза, че с мярката за неотклонение \"задържане под стража\", която е наложена на подсъдимите, по никакъв начин не може да окаже въздействие върху свидетелите.Ние искахме отстраняването на Иванчева и Петрова, за да не се пречи, да не се влияе и да не се въздействие върху свидетелите. Става въпрос за лицето арх. Румен Русев, който е свидетелствал по делото и неговите показания не са в полза на обвиняемата Иванчева, коментира пред журналисти прокурорът Димитър Петров след решението на спецсъда да приеме искането на прокуратурата.По думите на прокурора целта на тази мярка е временна и е взета на първа инстанция. Тя се прави с цел да не възпрепятства на събирането на нови доказателства по делото. \"Подсъдимите имат право да обжалват решението на съда в рамките на 3-дневен срок пред Специализирания апелативен съд, който трябва да се произнесе преди следващото съдебно заседание\", обявиха от прокуратурата.Припомняме,  като независим кандидат през ноември 2016 година. Тогава тя спечели 59.82% от вота на гласоподавателите.На 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, така че да се определи дали те са имали контакт с маркираните банкноти. Сумата беше преброена пред тях.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата с натривките.Стана ясно и че Иванчева не е получила правото да извика адвокат в продължение на няколко часа.На 18 април шефът на Спецпрокуратурата . Тогава той заяви, че Десислава Иванчева е изнудвала \"в житейски смисъл\" и други хора. Тогава Гешев заяви също, че при ареста всички \"светнали като коледна елха\", визирайки натривките по ръцете на задържаните.На 18 април се състоя и протест в защита на Иванчева. Пред сградата на Съдебната плата протестиращите заявиха, че , защото кметицата на столичния район \"Младост\" е избрана по легитимен начин от хората, а арестът ѝ бил политически.Междувременно стана ясно, че прокуратурата ще започне разследване за това . Малко по-късно обаче от пресцентъра на прокуратурата съобщиха, че  на действията на наблюдаващите прокурори и разследващите органи по досъдебното производство, по което обвиняема е кметицата.На 20 април  за кметицата. По време на съдебното заседание по разглеждането на мярката за неотклонение на Иванчева тя заяви, че не е взимала подкуп и не е пипала парите в колата. По думите ѝ .В крайна сметка съдът реши тримата задържани - Иванчева, заместничката ѝ Биляна Петрова и бившият кмет на района Петко Дюлгеров, .На 21 април председателят на Комисията за незаконно придобито имущество (КОНПИ) Пламен Георгиев заяви, че , както законът задължава.На 26 април Специализираният съд взе . Тогава съдът обърна внимание, че Иванчева системно е бавила преписки не само на Ваклин, но и на други инвеститори.На 27 април защитникът на Иванчева Марин Марковски заяви, че . Химическото вещество, което се използва за маркиране на пари, е пренесено върху ръцете на кметицата на столичния район \"Младост\" Десислава Иванчева.По думите му веществото е намерено само върху два квадратни сантиметра по външната дясна част на дланта на едната ръка на Иванчева. Според защитника веществото върху ръката на Иванчева е много малко и то е пренесено върху кметицата, докато тя е писала възражение. Тогава върху листа на възражението е бил протоколът за парите, които са броени на място.Самата Десислава Иванчева заяви, че случващото се е репресия. По думите й няма доказателство, което да доказва, че те са виновни. \"Ние нямаме право да се защитим, а бяхме помолили за пресконференция\", отбеляза Иванчева и добави, че това е политическа атака, която не трябва да бъде подкрепяна от съда.Биляна Петрова от своя страна коментира, че й е идвало да се самоубие, а първоначално си е помислила, че е отвлечена. \"Не разбирам какво съм направила и не знам за какво ме обвиняват прокурорите\", каза през сълзи Петрова.", "date": "2018.05.23", "title": "Съдът отстрани от кметския стол Десислава Иванчева"}
{"url": "https://news.bg/regions/ochakvat-treto-pokolenie-kadroglavi-pelikani-na-persin.html", "text": "Трето поколение се очаква да бъде излюпено от къдроглавите пеликани, които гнездят на наколната дървена платформа в блатото Песчина в Природен парк \"Персина\". Към момента гнездящите двойки пеликани са девет, съобщиха от Българско дружество за защита на птиците (БДЗП) и ДПП \"Персина\" - гр. Белене, позовавайки се на редовно наблюдение.Тази колония на къдроглави пеликани е най-късно гнездящата в Европа. Новосформираната колония птици мътят. За специалистите това е добър знак за успех и през този размножителен сезон.Вече се появиха и първите розови пеликани, които могат да направят опит за гнездене.През 2016 г. за пръв път от 60 години бе сформирана нова гнездова колония на защитения къдроглав пеликан в България. Преди това единственото място, където птиците се разможаваха успешно у нас бе езерото Сребърна.През зимния сезон, бе извършен основен ремонт на платформите за гнездене на пеликаните на остров Персин. Построена бе и нова наколна дървена платформа, на мястото на стара и разрушена.Във възстановителната работа по платформите се включиха служителите на Парка и доброволци от БДЗП. Поддържането на платформите за пеликани на остров Персин е част от планираните дейности на Дирекция на Природен парк \"Персина\".", "date": "2018.05.23", "title": "Очакват трето поколение къдроглави пеликани на Персин"}
{"url": "https://news.bg/world/nyama-da-dopusnem-rusnatsite-da-se-namesyat-na-izborite-obeshta-pompeo-pred-kongresa.html", "text": "Държавният секретар на САЩ Майк Помпео заяви, че администрацията на президента Доналд Тръмп няма да допусне руска намеса на частичните избори за Конгрес през 2018 г., съобщава АП.Помпео каза пред Комисията по външни отношения към Камарата на представителите, че администрацията ще предприеме \"съответните контрамерки\" за борба с наречените от него \"продължаващи усилия\" на Русия да се намеси на вота през ноември. Той не разкри подробности за руската намеса и конкретно какви контрамерки Вашингтон ще предприеме, но подчерта, че има много работа да се свърши, за да се спрат действията на Москва.По думите му САЩ все още нямат \"ефективна спирачка\".Това е първото появяване на Помпео пред Конгреса от близо месец, когато поеме поста от уволнения Рекс Тилърсън.Помпео е разпитван за бюджета на Държавния департамент, операциите и политическите приоритети, но беше запитан и по редица други въпроси, включително за КНДР, Иран и Русия.\"Ние няма да допуснем руска намеса на изборите през 2018 г. Ще предприемем съответните контрамерки срещу продължаващите руски усилия\", закани се Помпео и защити \"огромните усилия\" на администрацията на Тръмп да \"отвърне на Русия\".По темата за КНДР Помпео заяви, че САЩ са подготвени да се оттеглят от преговорите с КНДР, ако предстоящите разговори за ядрената програма се насочат в грешната посока.\"Лошо споразумение не е вариант\", изтъкна Помпео, цитиран от \"Ройтерс\".\"\", предупреди той.Според него международната кампания за натиск над Пхенян дава плодове, допълвайки, че позицията на САЩ няма да се промени, докато Северна Корея не предприеме конкретни стъпки към необратимо ядрено разоръжаване на Корейския полуостров.По думите му САЩ нямат намерение да правят отстъпки на Пхенян на преговорите между президента Доналд Тръмп и Ким Чен-ун на 12 юни в Сингапур. Той заяви, че срещата ще \"зависи от Ким\", цитиран от АФП.", "date": "2018.05.23", "title": "Няма да допуснем руснаците да се намесят на изборите, обеща Помпео пред Конгреса"}
{"url": "https://news.bg/int-politics/palestintsite-besni-na-poslanika-na-sasht-v-izrael-zaradi-snimka-na-jerusalim-bez-al-aksa.html", "text": "Посланикът на САЩ в Израел Дейвид Фридман предизвика възмущение сред палестинците, след като беше фотографиран да получава провокативна фотография на окупирания от Израел Източен Йерусалим, на която е изтрита прочутата джамия \"Ал Акса\", съобщават израелските медии.Снимката първоначално е била публикувана от израелска неправителствена организация, която посланикът е посетил вчера, след което е започнала да се разпространява в социалните мрежи.Сайб Ерекат, генерален секретар на Организацията за освобождение на Палестина (ООП), изтъкна в изявление, че усмивката на лицето на посланика, докато получава снимката, е саморазобличаваща.\"Колко време ще продължат тези жалки американски действия без арабски и ислямски отговор, достоен за джамията \"Ал Акса\" и величието на Харам ал Шариф (Храмовия хълм)\", запита Ерекат.\"Те атакуват първата кибла в исляма и превръщат конфликта в религиозен конфликт\", добави той.Междувременно съветникът на палестинския президент Махмуд Абас по религиозните въпроси Махмуд Хабаш нарече Фридман \"терористичен заселник\".Палестинското правителство не е било доволно от обяснението на американското посолство, като говорител нарече инцидента пример за \"безразсъдна и расистка арогантност\".Посолството на САЩ отговори на критиките, като обяви, че Фридман не бил знаел за съдържанието на снимката, добавяйки, че тя е била тикната пред посланика без съгласието му.\"Посланик Фридман не е бил наясно с образа, сложен пред него, когато е направена снимката. Той беше дълбоко разочарован, че някой би се възползвал от посещението му в Бней Брак, за да предизвика спор\", посочиха от американското посолство.\"Политиката на САЩ е абсолютно ясна: подкрепяме статуквото в Харам ал Шариф (Храмовия хълм)\", увериха американските власти.На 6 декември 2017 г. американският президент Доналд Тръмп обяви решението си да признае Йерусалим за столица на Израел и да премести посолството на САЩ от Тел Авив в свещения град.Промяната в дългогодишната политика на САЩ относно Йерусалим предизвика гневни демонстрации в окупираните палестински територии и в няколко мюсюлмански страни.", "date": "2018.05.23", "title": "Палестинците бесни на посланика на САЩ в Израел заради снимка на Йерусалим без \"Ал Акса\""}
{"url": "https://news.bg/politics/sporazumenie-na-mo-s-earbas-helikopters-reshava-spor-ot-2005-g.html", "text": "Военният министър Красимир Каракачанов и вицепрезидентът на \"Еърбъс Хеликоптерс\" Серж Дюран подписаха Спогодба за уреждане на спора между МО и \"Еърбъс Хеликоптерс\". Спорът е предмет на арбитражно дело за неуредени отношения между двете страни по \", съобщиха от Министерството на отбраната.\"С подписването на тази Спогодба издигаме нашето сътрудничество на едно ново, по-високо ниво\", каза министър Каракачанов.Той благодари и френска страна за успешните усилия да бъде постигнато споразумение за окончателното уреждане на отношенията между Министерството на отбраната и \"Еърбъс Хеликоптерс\".Спогодбата предвижда френската страна да осигури стратегически инвестиции в България за изграждане на завод за производство на високотехнологични продукти за самолети \"Еърбъс\".Първата копка на завода е направена вече в Пловдив. Очакванията са през първите три години да бъде осигурена заетост на до 300 души като е възможно в следващите осем години тази бройка да нарасне на до 800 души. Освен това френската компания \"Еърбъс Хеликоптерс\" ще предостави един хеликоптер \"Дофин\" за ползване от Военноморските сили.На церемонията, която се проведе в Министерството на отбраната присъстваха посланикът на Франция Н. Пр. Ерик Льобедел, заместник-министърът на отбраната Анатоли Величков, заместник-министърът на икономиката Лъчезар Борисов, заместник-началникът на отбраната генерал-лейтенант Пламен Атанасов, командирът на ВМС контраадмирал Митко Петев, както и представители на френската компания \"Еърбъс Хеликоптерс\".", "date": "2018.05.23", "title": "Споразумение на МО с \"Еърбъс Хеликоптерс\" решава спор от 2005 г."}
{"url": "https://news.bg/bulgaria/neno-dimov-balgariya-evroparvenets-po-zashtiteni-zoni.html", "text": "Възможност, а не ограничение вижда екоминистърът Нено Димов в \"Натура 2000\".\"Земеделската продукция, която се произвежда в зоните от мрежата, е чиста. Тя е с много добри качества и цена, което означава, че може да се печели от Натура 2000\", заяви министър Димов, които заедно с министъра на земеделието, храните и горите Румен Порожанов посети фермерски пазар, посветен на Деня на \"Натура 2000\".Двамата министри разгледаха щандовете и опитаха продукти Министрите разгледаха сергиите и тестваха продукти, които са произведени в зоните от мрежата от защитени територии.17 са изложителите от различни зони на \"Натура 2000\" на пазара. Те представиха млечни, зърнени и розови продукти, мед, зеленчуци, билки, ядки и други екологично чисти храни и напитки.На информационен щанд МОСВ представи възможностите на мрежата \"Натура 2000\" и програма LIFE на ЕС.Ежеседмичният пазар е чудесна инициатива на Змеделското ведомство, според мин. Димов. По думите му там потребителите могат да опитат и продукти, които се произвеждат и в защитените територии.340 общо са защитените зони от мрежата \"Натура 2000\", изтъкна Нено Димов. Зоните покриват 34,4% от територията на страната. Челно място заема България в Европа по защитени зони.Европейският празник на \"Натура 2000\" беше отбелязан и с информационен ден в МОСВ. В честването участие взеха и представители на управляващите органи на европейските програми с представяне на мерките за подпомагане, свързани с мрежата.", "date": "2018.05.23", "title": "Нено Димов: България европървенец по защитени зони"}
{"url": "https://news.bg/world/22-ot-horata-po-sveta-shte-sa-sas-zatlastyavane-do-2045-g.html", "text": "През следващите 27 г. 1/5 от световното население ще е със затлъстяване, алармират учени, подчертавайки, че това вероятно ще увеличи и разходите за здравна грижа, информира АФП.Ако настоящите тенденции се запазят, 22% от хората по света ще са със затлъстяване до 2045 г. в сравнение с 14% през миналата година, показва изследване, представено на Европейския конгрес за затлъстяването във Виена.Всеки осми, сега всеки единадесети, ще е с диабет тип 2.Според учените в САЩ затлъстяването ще се увеличи от 39% от американците през 2017 г. до 55% през 2045 г., а диабетът от 14% на 18 на сто.Във Великобритания процентът ще нарасне от 32 на сто до 48 на сто, а диабетът - 10,2% до 12,6 на сто.Учените предупреждават, че здравните системи вече харчат \"огромни средства за лечение на диабета\".Екипът е анализирал данни от всички държави, взети от базата данни на Световната здравна организация. Той разделил населението на всяка страна по възрастови групи и категории на индекс на телесна маса.Според авторите на изследването за обръщане на тенденцията ще са необходими \"агресивни и координирани действия\".Световно проучване от 2016 г. показва, че броят на затлъстелите хора се е удвоил за 40 г. от 1975 г.От 5 милиарда възрастни хора по света през 2014 г. 641 милиона са били със затлъстяване.", "date": "2018.05.23", "title": "22% от хората по света ще са със затлъстяване до 2045 г."}
{"url": "https://news.bg/crime/obvinenie-za-shefa-na-kat-blagoevgrad-i-negov-sauchastnik.html", "text": "Благоевградската окръжна прокуратура е повдигнала обвинения на началника на Пътна полиция в града и на един от съучастниците му в корупционната схема за заплащане на нерегламентирани такси за бързи услуги. Това съобщи БНР, позовавайки се окръжния прокурор Николина Сачкова.Началникът на КАТ-Благоевград Данаил Стоицов е обвинен в три престъпления още в рамките на досъдебното производство. Едното е за това, че е разрешил конвоиране на извънгабаритна техника без необходимите документи и без заплащане на дължимите към държавата такси. \"Без надлежно разрешително е държал огнестрелно оръжие и боеприпаси. И за подкуп!\", заяви Сачкова.Вторият обвиняем към момента е Бойко Шарков - собственик на пункт за регистрация на автомобили и плащане на застраховки.Той има обвинениe за подкуп, в което е участвал като помагач. \"Улеснил е умишлено обвиняемия Данаил Стоицов да поиска и да приеме от различни лица дар или облага\", обясни прокурорът.Арестувани са с мярка за неотклонение \"задържане\" за 72 часа. Прокуратурата не спомена другите двама, чиито домове и автомобили бяха претърсвани в рамките на спецакцията вчера, са освободени.Припомняме, във вторник, 22 май,  в КАТ-Благоевград. Към 15 часа с белезници на ръцете бе изведен регионалният началник на \"Пътна полиция\" в областния град Данаил Стоицов.Припомняме, преди месец спецпрокуратурата проведе. В хода на акцията бяха . Те бяха и срещу тях бяха повдигнати обвинения.", "date": "2018.05.23", "title": "Обвинение за шефа на КАТ-Благоевград и негов съучастник"}
{"url": "https://news.bg/world/iran-raboti-varhu-dalekoboyni-raketi-v-sekretna-baza.html", "text": "Иран работи върху далекобойни ракети в секретна база. Това пише американският вестник \"Ню Йорк таймс\", цитиран от \"Таймс оф Израел\".Изданието отбелязва, че изследователи са проучили сателитни изображения, които показват активност и изпитания на мощни ракетни двигатели в обект до град Шахруд в Северен Иран.Вестникът пише, че тайно Ислямската република разработва далекобойни ракети, които потенциално могат да бъдат използвани за атака срещу САЩ.Базата е разположена в пустиня. В подземни тунели са тествани мощни ракетни двигатели, които са оставили следи в пустинята и до град Шахруд, пише в материала.Въпреки че няма рестрикции за обсега на иранските ракети, президентът на САЩ Доналд Тръмп настояваше за ограничаването им като предварително условие да остане в ядрената сделка от 2015 г. В крайна сметка Тръмп изтегли САЩ от споразумението по-рано този месец.Шахруд е на около 350 километра източно от Техеран. Базата е използвана за ракетни изпитания през 2013 г.Ирански лидери многократно заявяваха, че не работят по ракети с обсег на действие отвъд Близкия изток. В момента държавата има ракета с обсег на действие 2000 километра.", "date": "2018.05.23", "title": "Иран работи върху далекобойни ракети в секретна база"}
{"url": "https://news.bg/crime/arestuvaha-mazh-izpotroshil-speshnoto-v-dobrich.html", "text": "Арестуваха за 24 часа мъж, заплашвал и буйствал срещу лекарите в спешното отделение на болницата в Добрич. Адвокатът на лечебното заведение е завел иск за имуществени вреди и за наказателна отговорност за нападение над лекарски екип, съобщи БНР.Около 21.00 часа във вторник мъжът, който е придружавал съпругата си в спешното отделение в Добрич. Той е настоявал тя да бъде прегледана веднага, блъскал е по стъклените врати на шоковата зала и ги е счупил. На мястото на инцидента веднага е пристигнал заместник-директорът на болницата д-р Бисер Ботев, който заяви, че подобни случаи са ежедневие за лекарите в отделението.\"Държал се е агресивно, със заплахи към дежурните екипи. Той е разбил стъклото. Това е всекидневие. Просто този път е с материална щета\", каза д-р Ботев.Образувано е досъдебно производство.", "date": "2018.05.23", "title": "Арестуваха мъж, изпотрошил спешното в Добрич"}
{"url": "https://news.bg/world/v-izrael-debatirat-dali-da-priznayat-armenskiya-genotsid-zaradi-erdogan.html", "text": "Израелският парламент гласува за провеждане на дебат за признаване на Арменския геноцид на фона на дипломатическата криза с Турция, пише \"Аарец\".Предложението е внесено от лидера на лявата партия \"Мерец\" Тамар Зандберг. Няма конкретна дата за провеждане на дебата.По-рано днес правителството информира Кнесета (законодателният орган), че няма да внесе отговор на предложението да се проведе дебат за признаване на Арменския геноцид, което е необичаен ход. В миналото правителството се обявяваше против организиране на такъв дебат в пленарна зала.През последните години \"Мерец\" внесе подобни резолюции, които впоследствие бяха обсъждани само в Комисията по образование. Този път партията внесе предложението в пленарна зала, настоявайки всички депутати да обсъдят искането.Парламентът отбелязва Арменския геноцид всяка година от 2012 г., но предложенията за признаването му обикновено са отхвърляни заради специалните отношения с Азербайджан. Предполага се, че и това предложение ще бъде блокирано.През миналата седмица няколко депутати от коалицията обявиха намерението си да внесат предложение за признаване на Арменския геноцид в отговор на антиизраелските коментари и действия на турския лидер Реджеп Ердоган.", "date": "2018.05.23", "title": "В Израел дебатират дали да признаят Арменския геноцид заради Ердоган"}
{"url": "https://news.bg/world/yuliya-skripal-golemi-kasmetlii-sme-che-otselyahme-pri-opita-za-ubiystvo.html", "text": "Юлия Скрипал заяви, че с баща си са \"големи късметлии\", че оцеляха при опита за покушение, но тя подчерта, че иска да се върне в родината си в \"по-дългосрочен план\", пише \"Гардиън\".Скрипал даде първото си интервю след отравянето й.Миналата седмица стана ясно, че бившият руски шпионин Сергей Скрипал е изписан от болницата.Сергей Скрипал и дъщеря му Юлия бяха открити на пейка в английския град Солсбъри на 4 март. Обединеното кралство обвинява Русия, че е използвала химически агент новичок, но Москва отрича информацията. Случаят доведе до най-голямото експулсиране на руски дипломати от западни държави от Студената война.Двамата бяха настанени в интензивното отделение в окръжната болница в Солсбъри, където бяха стабилизирани след атаката с новичок.Юлия Скрипал беше изписана на 9 април и укрита на неизвестна локация.\"Шокиращ е фактът, че е използвано бойно отровно вещество. Животът ми се преобърна с главата надолу\", отбеляза тя в съобщение до \"Ройтерс\".33-годишната беше в кома в продължение на 20 дни.\"\", добави тя. Юлия се е свързала с \"Ройтерс\" чрез британската полиция.Скрипал говори от тайна локация в Лондон, тъй като е под закрилата на британската държава.\"\", разкри тя в съобщение до медията, което е на английски език.", "date": "2018.05.23", "title": "Юлия Скрипал: Големи късметлии сме, че оцеляхме при опита за убийство"}
{"url": "https://news.bg/world/datata-na-sreshtata-s-kim-mozhe-da-bade-promenena-obyavi-tramp.html", "text": "Датата на срещата с лидера на КНДР Ким Чен-ун може да бъде променена. Това заяви президентът на САЩ Доналд Тръмп, цитиран от агенции.Вчера Тръмп обяви, че срещата със севернокорейския лидер Ким Чен-ун може да не се състои през юни.Главнокомандващият на САЩ отбеляза днес, че през \"следващата седмица\" ще стане ясно дали срещата ще се проведе в Сингапур на 12 юни. Той добави, че датата може да бъде променена.Той коментира и други теми. Американският лидер подчерта, че е \"трудно\" на преговорите с Канада и Мексико за промяна на Северноамериканското споразумение за свободна търговия (НАФТА).", "date": "2018.05.23", "title": "Датата на срещата с Ким може да бъде променена, обяви Тръмп"}
{"url": "https://news.bg/int-politics/pravitelstvoto-na-frantsiya-naredi-razturyane-na-migrantski-lager-v-parizh.html", "text": "Вътрешният министър на Франция Жерар Коломб е разпоредил евакуацията на около 2 300 мигранти, настанили се в Париж на фона на конфликт с градската управа заради това как да се разреши дългогодишния проблем, съобщава \"Асошиейтед прес\".Коломб изтъкна в изявление, че е наредил на полицията да подготви скорошно извършване на евакуация, която ще \"примири\" изискванията на твърдия нов имиграционен закон и исканията на хуманитарни организации да се осигури подслон на мигрантите.Палатковите лагери се разраснаха през последните седмици по каналите в източната и североизточната част на Париж, което поражда безпокойство за сигурността и обществената хигиена. Двама мигранти са се удавили през този месец.Кметът на Париж Ан Идалго призова правителството за помощ. Градската управа вече разчисти около 28 000 мигранти от импровизирани лагери в Париж от 2015 г. насам.Коломб разкритикува кметството на столицата за отказа му да ги евакуира и настоява за дългосрочен план за мигрантите, които регулярно се отправят към Париж.", "date": "2018.05.23", "title": "Правителството на Франция нареди разтуряне на мигрантски лагер в Париж"}
{"url": "https://news.bg/world/hamburg-e-parviyat-grad-v-germaniya-nalagasht-chastichna-zabrana-na-dizelovite-koli.html", "text": "Хамбург ще се превърне в първия германски град, който ще наложи частична забрана на дизеловите автомобили като част от дебата в държавата за подобряване качеството на въздуха, информира ДПА.Пристанищният град ще блокира част от две улици за по-стари дизелови леки коли и камиони от 31 май, съобщи местната агенция по околна среда.В големите градове в Германия е оказван натиск да се подобри качеството на въздуха и дизеловите автомобили са ключова мишена за властите заради емисиите от азотни оксиди.Реномето на дизеловите автомобили понесе голям удар през 2015 г., когато автомобилният гигант \"Фолксваген\" призна, че е поставил софтуер на дизеловите си коли, манипулиращ лабораторните данни за произведените емисии.Всички дизелови автомобили, които не отговарят на стандартите Euro-6 за емисиите, ще бъдат засегнати от забраната в Хамбург.По-малко от 1/3 от регистрираните дизелови коли в града от началото на годината отговарят на стандарта.Но има някои изключения на забраната: специализирани автомобили, камиони за отпадъци, автомобили за доставка и таксита.През последните седмици са поставени указателни табели в квартала Altona-Nord.След дългогодишна съдебна битка градовете получиха разрешение да налагат забрана на дизелови автомобили с решение на Конституционния съд през февруари.", "date": "2018.05.23", "title": "Хамбург е първият град в Германия, налагащ частична забрана на дизеловите коли"}
{"url": "https://news.bg/economics/etsb-na-ste-gotovi-za-evroto.html", "text": "Европейската централна банка публикува , от който става ясно, че страната ни все още не е готова да влезе в еврозоната.ЕЦБ изрази опасения относно независимостта на централната банка у нас, динамиката на инфлацията и настоява за \"широкообхватни структурни реформи\".България е смятана за най-вероятния 20-и член на единната валутна зона. Припоняме, че правителството ни заяви, че иска да се присъедини към Европейския валутен механизъм (ERM) до края на годината.Оценката на ЕЦБ ще постави под съмнение икономическата и институционална готовност на страната ни за еврото. Докладът предупреждава, че \"съществуват сериозни опасения относно устойчивостта на инфлационната конвергенция в България в дългосрочен план, като се вземат предвид и неотдавнашните увеличения на разходите за труд на единица продукция\".В доклада пише още, че правителството все още не е приело редица закони, утвърждаващи независимостта на централната банка през последните две години.В доклада пише, че никоя от седемте държави не отговаря на изискванията, за да се присъедини към еврозоната, макар и всичките държави да са постигнали някакъв прогрес. ", "date": "2018.05.23", "title": "ЕЦБ: На сте готови за еврото"}
{"url": "https://news.bg/health/poveche-problemi-vapreki-parite-v-zdraveopazvaneto-trevozhat-manolova.html", "text": "Здравната система се нуждае от реформиране, безлимитно здравеопазване, отстраняване на несправедливостта, финансиране и субсидиране. Освен това Националната здравноосигурителна каса трябва да изплати 150 млн. лева за безлимитни дейности на болниците за периода 2015-2017 г.Това обяви омбудсманът Мая Манолова на кръгла маса, посветена на проблемите на здравеопазването. Повод за днешното обсъждане са десетките жалби на граждани, съсловни, професионални и пациентски организации, които сигнализират за системен недостиг на финансови средства в сектора, което се отразява негативно върху достъпа и качеството на предлаганите медицинските услуги у нас.По думите на Манолова проблемът в здравеопазването се корени в това, че след като са се увеличили парите за здравеопазването, са нараснали и проблемите заедно с тях.\"Напрежението в системата на здравеопазването поражда скандали, протести и фалити на лечебни заведения, а потърпевши от тези негативни тенденции са както гражданите като пациенти и здравноосигурени лица, така и работещите в сектора, чиито трудови права са застрашени\", отбеляза националният защитник.Днес министърът на здравеопазването Кирил Ананиев ще субсидира болниците във Враца и Ловеч, но други 12 болнични заведения са подали жалби към Главната инспекция по труда, които настояват за увеличение на работните заплати. \"Всички тези проблеми очертават една тревожна картина за всички пациенти и лекари\", заяви Манолова.Стойчо Кацаров, председател на Центъра за защита на правата в здравеопазването (ЦЗПЗ), призова по време на днешния брифинг да не се говори за легла, пари и проблеми, а какво качество на лечебния процес прилагаме.\"Умират ли пациентите от съответното заболяване, колко пациенти са се разболяли от съответното заболяване. Това е един от въпросите, на които пациентите няма как да си отговорят, а това е един много важен показател, на който трябва да се намери решение\", заяви той.Даниела Дариткова, председател на Комисията по здравеопазването в Народното събрание заяви, че е важно да се говори не за финансиране, а за проблемите на системата на здравеопазването от гледна точка на пациента.\"Проблемите наистина са много, доста от тях наистина са стари и не бихме могли да очертаем картините на здравеопазването само от проблемите, които се изпращат до националния ни защитник\", призова Дариткова.На днешната дискусия трябва да се обсъди какъв процент на тези жалби са основателни, колко пациенти са излекувани от конкретно заболяване и какви са приносите на Националната здравна карта, обясни тя.\"Инвестициите трябва да бъдат насочени в достъпа до първична медицинска помощ и да се балансират разходите за дейности и лекарства\", каза Дариткова и изрази увереност, че ще се намери решение на този радикален проблем.Тя гарантира, че със събрания от дискусията обобщен материал, ще се вземе под внимание пред Комисията на здравеопазването в Народното събрание.Андрей Марков, от Българската болнична асоциация посочи, че е трябвало една година спокойствие на здравната система, но това не се случило, защото е останал старият управленски модел на управление, който е довел до експлозия в системата на здравеопазването.\"На сериозните призиви, които отправихме към Българския лекарски съюз, че трябва да се стимулират кадрите с висше образование, не беше отговорено, но Министерство на здравеопазването направи \"много сериозни усилия\" във финансовото параметриране в системата\", изтъкна той и добави, че Националната здравна карта трябва да бъде окачена на стената като невалиден финансов инструмент за тази година.От Българската болнична асоциация призоваха да се обединим в това да се увеличат средствата за публичното здравеопазване.Венцислав Грозев, председател на Българския лекарски съюз заяви, че проблемът е един и същ и накрая пак се опре до финансирането. \"Ние говорим, че системата на здравеопазването ни е сбъркана от 3 години и накрая на изхода на системата вие очаквате само количество. Ние доставяме качество и качеството не ни е ниско, а високо\", отбеляза шефът на БЛС и добави, че системата на здравеопазването е дофинансирана с 50% доплащане от пациентите.По повод критиките за Националната здравна карта, Грозев отговори, че нивата на компетентност не определят легла, а структури.От болница  тази болница, каква ще бъде нейната структура и как ще се работи. \"Ние трябва да разполагаме със средства за консумативи и лекарства, за да можем да работим спокойно\", изтъкнаха служителите на болницата и посочиха, че във връзка с безпаричието в този район се стигна до затварянето на няколко болнични отделения.Представителите на болничното заведение се заканиха, че ще продължат да протестират, докато не получат желаната промяна. \"Ние искаме осигуряване на консумативи и лекарства, човешки ресурси, купуване на нова апаратура и увеличение на трудовите ни възнаграждения\", заявиха те и се обявиха върху това докога болниците ще се делят на частни и държавни.Неделчо Тотев, председател на Сдружението на общинските болници сподели, че Националната здравна карта трябва да я има. \"Ние не подкрепихме Областните здравни карти, защото не се бяха съобразил с това, което съдържа Националната здравна карта\", отбеляза той и добави, че не се знае кога ще бъдат преведени парите на общинските болници за месец април.От Сдружението на общинските болници призоваха да се направи цялостна оценка на областната карта и да се свика спешна дискусия за преструктуриране изцяло на здравната система.Зам.-министърът на здравеопазването и председател на Надзорния съвет на НЗОК Жени Начева коментира, че 159 млн. лева са предвидени за болниците месечно от април-май до ноември 2018 г. Според нея, когато проблемите започнат да се решават, се явяват остри дискусии. По въпроса за Националната здравна карта, тя отбеляза, че се изпълнява Нормативната уредба такава, каквато е.\"Темата за ефективност и за новите лечебни заведения е ключов проблем и ние трябва да намерим решението на проблема\", посочи Начева и добави, че пациентските организации трябва да работят заедно с Министерство за здравеопазването за решаването на проблема.На въпрос кой е виновен за състоянието на болницата в Ловеч и Враца, Начева увери, че болниците ще ги има и те имат своето място в областта. \"Самите специалисти в Ловешката болница трябва да имат увереност в инициативата на Министерството на здравеопазването. Това, което можем да направим, вече е започнато и ние ще го направим\", увери за пореден път зам.-министърът.", "date": "2018.05.23", "title": "Повече проблеми, въпреки парите в здравеопазването, тревожат Манолова"}
{"url": "https://news.bg/crime/piarat-na-ivancheva-stava-zam-kmet-na-mladost.html", "text": "Петър Кърджилов е новият заместник-кмет на столичния район \"Младост\". Това обяви пред журналисти в спецсъда подсъдимата Десислава Иванчева, кмет на столичния район \"Младост\". Иванчева е обвинена за взимане на подкуп за разрешителни за строеж, а днес се разглежда искането на спецпрокуратурата  .Петър Кърджилов ще бъде временен зам.-кмет на община \"Младост\", докато не се реши дали спецсъдът ще приеме искането на спецпрокуратурата за отстраняване от поста кмет и зам.-кмет на Десислава Иванчева и Биляна Петрова.\"Подписала съм декларация, че нищо по делото няма да коментирам и нямам разрешение от главния прокурор да говоря с медиите\", обясни Иванчева и допълни, че е говорила специално с председателя на Столичния общински съвет Елен Герджиков, че може да освободи временния кмет на \"Младост\" Владимир Клисуров.Тя допълни, че наистина е подписвала документи до район \"Младост\", но те са само за административни неща.\"Пълни глупости са, че ще навредя по някакъв начин на община \"Младост\", изтъкна тя и добави, че не е подписвала документи за строителство.Иванчева декларира пред съда, че иска майка ѝ Любка Иванчева да й бъде личен защитник, така че двете да се виждат по-често.Защитата от своя страна заяви пред съда, че не се е запознала с новите материали по днешното дело. Съдът прие искането на защитата за основателно и даде почивка до 16 ч.Новият зам.-кмет по на столичния район \"Младост\" Петър Кърджилов коментира пред журналисти, че е назначен лично от Десислава Иванчева на поста. Според него по чл. 68, ал. 3 на Кодекса на труда (КТ) за назначаване по заместване може да бъде сключен договор, ако някой от титулярите на дадената длъжност отсъства.\"Десислава Иванчева е все още кмет на район \"Младост\" и не е отстранена. Заповедите ѝ трябва да се приемат за легитимни\", посочи той и добави, че е влязъл в длъжност от 15 май.Припомняме, днес спецпрокуратурата поиска от спецсъда  . Според държавното обвинение в арестното помещение, където Иванчева изтърпява мярката си за неотклонение, тя изготвяла документи в качеството си на кмет. След това тя ги предавала на лица с разрешен достъп за свиждане. Така документите достигали до общинската администрация.По този начин Иванчева упражнявала правомощията си на кмет от килията в следствения арест, което според прокуратурата е повод да се потърси нейното отстраняване от длъжност.Междувременно стана ясно, че Иванчева иска среща с медиите.Кметицата е изпратила заявление до главния прокурор Сотир Цацаров, в което иска от него разрешение за среща с медиите. Заявлението към Цацаров идва, след като наблюдаващият прокурор по делото срещу Иванчева отказал такова разрешение. В заявлението се е разписала и зам.-кметът на \"Младост\" Биляна Петрова.Множество медии, противно на журналистическите принципи на Етичния кодекс на българските медии, коментираха г-жа Иванчева и г-жа Петрова като \"очевидно виновни\", като тиражираха в публичното пространство редица клевети, лъжи и обиди по техен адрес. Срещу всички тях г-жа Иванчева и г-жа Петрова ще заведат дела в съда, съобщи пиарът на администрацията Петър Кърджилов, цитиран от offnews.bg.Публикуваме заявлението на Иванчева и Петрова без редакторска намеса:Припомняме,  като независим кандидат през ноември 2016 година. Тогава тя спечели 59.82% от вота на гласоподавателите.На 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, така че да се определи дали те са имали контакт с маркираните банкноти. Сумата беше преброена пред тях.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата с натривките.Стана ясно и че Иванчева не е получила правото да извика адвокат в продължение на няколко часа.На 18 април шефът на Спецпрокуратурата . Тогава той заяви, че Десислава Иванчева е изнудвала \"в житейски смисъл\" и други хора. Тогава Гешев заяви също, че при ареста всички \"светнали като коледна елха\", визирайки натривките по ръцете на задържаните.На 18 април се състоя и протест в защита на Иванчева. Пред сградата на Съдебната плата протестиращите заявиха, че , защото кметицата на столичния район \"Младост\" е избрана по легитимен начин от хората, а арестът ѝ бил политически.Междувременно стана ясно, че прокуратурата ще започне разследване за това . Малко по-късно обаче от пресцентъра на прокуратурата съобщиха, че  на действията на наблюдаващите прокурори и разследващите органи по досъдебното производство, по което обвиняема е кметицата.На 20 април  за кметицата. По време на съдебното заседание по разглеждането на мярката за неотклонение на Иванчева тя заяви, че не е взимала подкуп и не е пипала парите в колата. По думите ѝ .В крайна сметка съдът реши тримата задържани - Иванчева, заместничката ѝ Биляна Петрова и бившият кмет на района Петко Дюлгеров, .На 21 април председателят на Комисията за незаконно придобито имущество (КОНПИ) Пламен Георгиев заяви, че , както законът задължава.На 26 април Специализираният съд взе . Тогава съдът обърна внимание, че Иванчева системно е бавила преписки не само на Ваклин, но и на други инвеститори.На 27 април защитникът на Иванчева Марин Марковски заяви, че . Химическото вещество, което се използва за маркиране на пари, е пренесено върху ръцете на кметицата на столичния район \"Младост\" Десислава Иванчева.По думите му веществото е намерено само върху два квадратни сантиметра по външната дясна част на дланта на едната ръка на Иванчева. Според защитника веществото върху ръката на Иванчева е много малко и то е пренесено върху кметицата, докато тя е писала възражение. Тогава върху листа на възражението е бил протоколът за парите, които са броени на място.", "date": "2018.05.23", "title": "Пиарът на Иванчева става зам.-кмет на „Младост“"}
{"url": "https://news.bg/society/kevr-otchita-zavishena-konsumatsiya-na-mineralna-voda-zaradi-ermenkov.html", "text": "Питейната вода в столицата е една от най-качествените в ЕС. Това обясни председателят на КЕВР Иван Иванов пред подкомисията в НС, която контролира дейността на регулатора.Той е ядосан от внушенията, направени от червения депутат Таско Ерменков за качеството на водата в София. Поискал от Софийска вода да представи резултатите от проверката за качеството на водата. Никъде нямало проблем с водата.Директорът на дружеството Арно Валто му предоставил на диск данните от всички над 50 контролни точки за измерване качеството на питейната вода.Иван Иванов успокои, че софиянци не трябва да имат никакви притеснения за водата, която пият.Ефектът, който предизвикал статуса на Ерменков в социалната мрежа е завишена консумация на минерална вода. Собствениците на компании могат да му благодарят, предложи шефът на КЕВР. Също така 24 часа столичани били на тръни дали е вярно написаното от червения депутат. Този, който е подал тези сведения на Таско Ерменков е един злонамерен лъжец, посочи Иванов.Припомняме, депутатът от БСП Таско Ерменков публикува в профила си в социалната мрежа Facebook пост, в който информираше хората, че негов приятел го е предупредил, че водата в столицата е отровна. От Софийска вода веднага отговориха, оборвайки написаното от Ерменков. Дружеството информира, че водата се проверява постоянно и качеството и е завидно.Червеният лидер Корнелия Нинова поиска от Таско Ерменков да се извини публично, но не видя причина той да бъде отстраняван от партията. Припомняме и че  Софийската градска прокуратура да извърши проверка по срещу народния представител от БСП Таско Ерменков за \"фалшивата\" новина за заразената вода в София.Междувременно от Столичната регионална здравна инспекция съобщиха, че . В качеството на водата не са регистрирани отклонения.В тази връзка столичното РЗИ уверява всички жители и гости на столицата, че консумацията на питейната вода не крие риск за здравето на хората.", "date": "2018.05.23", "title": "КЕВР отчита завишена консумация на минерална вода заради Ерменков"}
{"url": "https://news.bg/world/gruziya-obvini-rusiya-vav-voenni-prestapleniya-po-vreme-na-konflikta-prez-2008-g.html", "text": "Грузия обвини Русия във военни престъпления и нарушаване на човешките права по време на военния конфликт през 2008 г., пише \"Гардиън\".Представяйки доказателства пред Европейския съд по правата на човека в Страсбург, правителството на Грузия обяви, че Москва е виновна за множество нарушения по време на войната през август 2008 г.Според Тбилиси в продължение на пет дни руски самолети са извършили повече от 100 атаки по грузински цели. Правителството допълва, че има множество доказателства, че са хвърляни руски бомби над цивилни райони, че са убити и ранени невинни хора. Доказателствата представляват показания на свидетели, сателитни снимки, видеоматериали и прихванати телефонни разговори.Грузинските власти поясниха, че руските въоръжени сили са нахлули в двете отцепили се грузински провинции Южна Осетия и Абхазия. Около 30 000 войници са били изпратени в двете провинции.Бен Емерсън, британски адвокат, който представлява Грузия, заяви пред съдии, включително и пред руски и грузински представител, че наложеният контрол от Москва над тези територии е част от предварително планиран план и целта е била да се окупира възможно най-много територия.Преди и след спирането на огъня руски войници са нахлули в етнически грузински села, според адвоката, блокирайки входовете и изходите. Силите в Осетия и други нередовни военнослужещи систематично са подпалвали грузински жилища и дори цели села. Емерсън добави, че са извършвани екзекуции и са заплашвани мирните граждани със смърт, ако не напуснат земите си.Грузия се обърна към съда в Страсбург ден след прекратяването на войната. Дългогодишната съдебна битка относно това какво се е случило по време на войната и кой е виновен за разпалването й днес достигна връхната си точка, тъй като Русия и Грузия представят финални аргументи.Москва многократно се оплаква, че съдът е пристрастен и политизиран. Русия обвинява бившия грузински президент Михаил Саакашвили за започването на конфликта, изпращайки войници в Южна Осетия. Русия се защитава, че е била честен посредник.През 2009 г. разследване на ЕС заключи, че Саакашвили е започнал войната с артилерийска стрелба по град. Докладът отхвърля твърдения на Грузия, че атаката е в отговор на руска инвазия. И двете страни се обвиняват в нарушения. Също се подчертава, че са извършени военни престъпления срещу грузински граждани, но се отхвърля позиция на Москва, че Грузия е виновна в \"геноцид\" в Южна Осетия.По-късно тази година се очаква решението на съдиите.През 2015 г. руският лидер Владимир Путин се подписа под закон, в който се отбелязва, че Русия ще пренебрегне решения на съда в Страсбург, ако те са в противоречие с конституцията на страната. Кремъл вече веднъж пренебрегна решение, отказвайки да плати 2 милиарда долара на акционерите на банкрутиралата руска петролна компания ЮКОС.", "date": "2018.05.23", "title": "Грузия обвини Русия във военни престъпления по време на конфликта през 2008 г. "}
{"url": "https://news.bg/society/vodata-ne-e-zamarsena-spored-proverkata-na-stolichnoto-rzi.html", "text": "Няма отклонения в качеството на питейната вода на територията на София. Това съобщиха от Регионалната здравна инспекция в столицата.От столичното РЗИ уведомяват, че във връзка с появилите се социалните мрежи, а впоследствие навсякъде, \"спекулативни публикации за опасно за употреба вода в София\" на социалиста Таско Ерменков, е направена проверка.Спрямо показателите от извършвания постоянен (група А) и периодичен (група Б) мониторинг на водата в София, няма отклонения в качеството на питейната вода, показателите са в норма.Питейната вода на територията на гр. София отговаря на изискванията за качество на водата. Стойностите на показателите от изследваните контролни проби са в съответствие с изискванията на Наредба 9 от 16.03.2001 г. за качеството на водата, предназначена за питейно-битови цели.В тази връзка столичното РЗИ уверява всички жители и гости на столицата, че консумацията на питейната вода не крие риск за здравето на хората.Здравните власти призовават гражданите да черпят информация от достоверни източници, каквито са институциите.", "date": "2018.05.23", "title": "Водата не е замърсена според проверката на столичното РЗИ"}
{"url": "https://news.bg/finance/ot-adfi-hvanali-narusheniya-za-10-mln-leva.html", "text": "Установените през 2017 г. вреди при обществени поръчки са в размер на 10 624 403 лв. Това е с 2 213 189 лева повече спрямо 2016 г. и представлява 0,15% от средната стойност на сключените през последните три години договори.Данните бяха изнесени при приемането на отчета за дейността на Агенцията за държавна финансова инспекция за 2017 г. от Министерския съвет, съобщиха от МС.Предотвратените вреди на бюджети са в размер на 4 486 766 лева, което е четири пъти повече в сравнение с предходния отчетен период.Финансовите инспектори са образували начетно производство за вреди на стойност 1 093 418 лв. Начетите са на основание Закона за държавната финансова инспекция.Съставени са 23 акта за начет срещу 39 длъжностни лица. За установени вреди в размер на 4 904 956 лв., за които не са налице законовите основания за търсене на пълна имуществена отговорност, от органите на АДФИ са дадени указания за уреждане на финансовите отношения с получателите на средствата в случаите, когато не е изтекъл давностният срок за реализиране на имуществената отговорност.През годината са съставени 626 акта за установяване на административни нарушения, от които 615 на физически и 11 на юридически лица. По образуваните административнонаказателни производства са издадени наказателни постановления, с които са наложени глоби и имуществени санкции в размер на 244 375 лева.134 са докладите от финансови инспекции, в които има данни за извършено престъпление. В този брой са и всички доклади на финансовите инспектори, възложени с прокурорско постановление.Инспекторите на АДФИ са направили 428 финансови инспекции през 2017 г., от които 152 са планови. Проверени са 1138 обществени поръчки за над 1,260 млрд. лева.Основната задача на АДФИ е да защитава публичните финансови интереси като извършва последващ контрол за законосъобразност на бюджетната, финансово-стопанската или отчетната дейност на организациите.Установените нарушения са при 229 поръчки по Закона за обществените поръчки (ЗОП). Те са 20% от проверените или 2,1% от средногодишния брой поръчки в периода 2015-2017 г. със сключени договори.\"При 216 или при 19% от всички проверени обществени поръчки са установени нарушения, които имат процедурен характер. Резултатите от инспекционната дейност на АДФИ през отчетния период показват, че дейността по възлагане и изпълнение на обществените поръчки продължава да е високорискова, но с тенденция към понижение\", се казва в документа.", "date": "2018.05.23", "title": "От АДФИ хванали нарушения за 10 млн. лева"}
{"url": "https://news.bg/int-politics/sluzhitel-na-pravitelstvoto-na-sasht-s-travma-na-mozaka-sled-zvukov-intsident-v-kitay.html", "text": "Посолството на САЩ в Китай е било здравна тревога, след като американски правителствен служител е претърпял \"необичаен\" инцидент със звук и получил лека травма на мозъка. Инцидентът напомня за мистериозното заболяване, което порази американски дипломати в Куба, съобщава \"Франс прес\".Американските и китайските власти разследват въпроса, след като служителят, който е бил назначен в южния град Гуанджоу, е бил диагностициран с лека травма на мозъка, уточни говорителката на американското посолство в Китай.В сигнал, изпратен по имейл до американските граждани в Китай, посолството посочва, че не знае каква е причината за симптомите или всякакви подобни ситуации в страната.В Куба през миналата година САЩ разкриха, че 24 дипломати и техните семейства са станали жертва на неразрешена досега мистериозна атака, която е предизвикала наранявания, наподобяващи мозъчна травма. Десетима канадски дипломати и техните роднини също страдат от странна болест.\"Не можем към момента да свържем това със случилото се в Хавана, но разследваме всички възможности\", коментирал представител на посолството на САЩ в Пекин.В здравната тревога на посолството се изтъква, че правителственият служител \"наскоро съобщи за леки и смътни, но необичайни усещания за звук и натиск\".\"Правителството на САЩ взима на сериозно тези информации и информира официалния си персонал в Китай за това събитие\", се допълва в съобщението.\"Докато сте в Китай, ако изпитате някакви необичайни остри слухови или сетивни явления, придружени от необичайни звуци или пронизителни шумове, не се опитвайте да откриете източника им. Вместо това се преместете на място, където звуците ги няма\", се предупреждава в сигнала, като се призовават хората с медицински проблеми да се консултират с лекар.Отбелязва се, че служителят в американското посолство е преживял \"разнообразие от физически симптоми\" в периода между края на 2017 г. до април 2018 г. Човекът е бил изпратен в САЩ и е бил диагностициран с лека травма на мозъка на 18 май.\"Китайското правителство ни увери, че също разследват и предприемат подходящи мерки\", уточниха от Държавния департамент на САЩ.В Куба американските жертви са свързали появата на симптомите си с \"необичайни звуци или слухови усещания\", изтъкна лекар на Държавния департамент пред Сената на САЩ през януари.Жертвите са изпитвали главоболие, загуба на слуха, дезориентация и загуба на когнитивни способности.Първоначално властите подозираха, че американците са били атакувани с някакво акустично оръжие. От различни информации в медиите обаче става ясно, че ФБР не са успели да стигнат до доказателства, подкрепящи теорията за звуковите оръжия.Американското правителство държи Куба отговорна, като твърди, че авторитарната държава на Раул Кастро (към момента на извършването на атаките) трябва или да е извършила атаките, или най-малкото знае кой стои зад тях.", "date": "2018.05.23", "title": "Служител на правителството на САЩ с травма на мозъка след \"звуков\" инцидент в Китай"}
{"url": "https://news.bg/world/bivshiyat-premier-na-makedoniya-nikola-gruevski-osaden-na-2-g-zatvor.html", "text": "Наказателен съд в Македония осъди бившия консервативен премиер Никола Груевски на две години затвор за незаконно оказване на влияние върху официални представители на вътрешното министерство във връзка със закупуване на луксозен брониран автомобил, информира АП.Съдът постанови, че Груевски, който в продължение на 10 г. управляваше страната от 2006 г. до 2016 г., е оказал влияние върху длъжностни лица през 2012 г. при закупуването на луксозен \"Мерцедес\" за 600 000 евро.47-годишният политик не беше в съда при прочитането на присъдата. Той ще остане на свобода, тъй като решението ще бъде обжалвано.Той е осъден на базата на доказателства от аудиоматериали, които са събрани по време на разразилия се през 2015 г. скандал с масово подслушване, довел до падането на правителството.Съдията реши да приеме аудиоматериалите като доказателства, тъй като са в публичен интерес.По същия случай \"Танк\" съдът осъди Гьоко Поповски, бивш асистент на министъра на вътрешните работи, на шест години и половина затвор за злоупотреба с власт. Поповски е оказал влияние при процедурата по закупуване на автомобила за Груевски.Вчера Поповски беше осъден на 9 г. затвор за злоупотреба с власт и причиняване на щети върху бюджета в размер на 450 000 евро, когато е поръчал 300 нови коли за полицията по време на незаконна обществена поръчка. Той е в ареста до влизането на присъдата в сила.", "date": "2018.05.23", "title": "Бившият премиер на Македония Никола Груевски осъден на 2 г. затвор"}
{"url": "https://news.bg/economics/rabotodatelite-iskat-standarti-za-trudovata-meditsina.html", "text": "Работодателски организации написаха открито писмо на здравния министър Кирил Ананиев, вицепремиера Валери Симеонов и социалния министър Бисер Петков за промените в нормативните актове, свързани с превенцията на здравето на работещите.Писмото е подписано от Асоциацията на индустриалния капитал в България (АИКБ), Българската стопанска камара (БСК), Българската търговско-промишлена палата (БТПП) и Конфедерацията на работодателите и индустриалците в България (КРИБ).Работодателите предлагат профилактичните прегледи и изследвания за условията на труд да са с обхват и периодичност и по стандарти, отделни за всеки рисков фактор, както това е въведено в Европейските страни.Предлагат да се направят необходимите изменения и допълнения в Закона за здравето и в Закона за лечебните заведения, за да бъде конкретно определено мястото на превенцията на здравето при работа като част от националната система за превенция и ролята на трудовите медици в нея.Те предлагат да бъдат разграничени (без дублиране) профилактичните дейности, финансирани по НЗОК, и тези, заплащани от работодателя във връзка с условията на труд.Второто им предложение е обхватът и съдържанието на прегледите и изследванията във връзка с условията на труд, заплащани от работодателя, да бъдат приведени в съответствие с европейските практики и стандарти, които се основават на съвременни, статистически проверени норми.Досегашният подход на компенсиране на дефицити за сметка на работодателите чрез по-висока честота и брой на лекарите, които преглеждат работниците, е доказано неефективен. Той не съответства на подхода и практиката на превенция на здравето при работа в Европа, в т.ч. в балканските страни, които не са членове на ЕС, пишат от работодателските организации.Работодателите дават пример с практиките в Европейските страни. При тях няма предварителни и периодични профилактични прегледи във връзка с условията на труд на кандидатите за работа и работещите, които не са изложени на професионални рискове. Профилактиката в този случай се покрива от ежегодните прегледи и изследвания при общопрактикуващия лекар /ОПЛ/.Вторият пример, изтъкнат от работодателите е, че от обхвата на периодичните медицински прегледи на работещите са изключени прегледите от специалист вътрешни болести/обща медицина, извършвани от личните лекари. За сметка на работодателя са само прегледите във връзка с условията на труд.За всеки от рисковите фактори при работа има разработени и утвърдени стандарти за медицинските прегледи и изследванията, както и тяхното провеждане и документиране. Целта е да се разкриват в ранен стадий заболяванията, свързани с условията на труд. Със стандартите се гарантират качество на прегледа и възможност за сравнимост на резултатите по единни критерии, независимо от това кой и къде преглежда.Четвъртото предложение на работодателите е, че заключенията за пригодност на работещите, извършващи рискови дейности, препоръките въз основа на резултатите от прегледите към работещия и работодателя, се дават от преглеждащия лекар. В България правото на трудовите медици да преглеждат беше отнето през 2008 г. Техните заключения и препоръки се дават по имейл или факс, въз основа на документи от прегледи и изследвания, направени от други лекари.Честотата на профилактичните прегледи за трудовите условията на труд у нас е значително по-висока от установената в европейските страни, пишат работодателските организации.Прегледите по отделните рискови фактори в европейските страни се извършват по съответен стандарт от един лекар, притежаващ специфични познания за възможните въздействия на рисковия фактор върху здравето на работещия и познания за конкретните условия на работа, дават пример представителите на бизнеса.Тези прегледи се извършват от трудовите медици. При необходимост работникът се насочва към специалист в съответната медицинска дисциплина. У нас прегледите при един рисков фактор се извършват от 2 до 4 специалисти, напр. при шум над 85 dB - от трима специалисти по \"вътрешни болести\", \"нервни болести\" и \"УНГ\" с ЕКГ и изследване на слуха, пишат работодателите.Те искат ясна регламентация в кои случаи профилактичните прегледи са задължителни (с произтичащите от това последствия за работещия и работодателя) и кои са препоръчителни. На вторите работникът се явява по свой избор.Позицията на работодателите по поставените въпроси вече е дискутирана с Националния консултант по трудова медицина и с представители на МЗ.Повод за писмото на работодателите са създадените работни групи, които подгтотвят проекти на Наредби за изменение на Наредбата за дейността на службите по трудова медицина и Наредбата за предварителните и периодичните медицински прегледи на работещите. И двете наредби са тясно свързани с бъдещето на превенцията на здравето и поддържане на устойчива дееспособност на работещите. Групите са определени със заповеди на здравния министър.", "date": "2018.05.23", "title": "Работодателите искат стандарти за трудовата медицина"}
{"url": "https://news.bg/world/rusiya-podgotvya-masirana-hakerska-ataka-sreshtu-ukrayna.html", "text": "Американският технологичен конгломерат Cisco Systems предупреди, че Русия подготвя масирана хакерска атака срещу Украйна, информира \"Ройтерс\".Компанията предупреди, че хакери са инфектирали най-малко 500 000 рутера и устройства за съхранение в дузина държави с висококачествен зловреден софтуер, вероятно подготовка за масирана кибератака срещу Украйна.Отдела за киберразузнаване на компанията поясни, че с висока увереност смята, че руското правителство стои зад кампанията, наречена VPNFilter, защото хакерският софтуерен код с малуера е използван при предишни кибератаки, които според САЩ са извършени от Москва.От Cisco твърдят, че малуерът може да бъде използван за шпионаж, за намеса в интернет комуникациите или извършване на деструктивни атаки срещу Украйна.", "date": "2018.05.23", "title": "Русия подготвя масирана хакерска атака срещу Украйна"}
{"url": "https://news.bg/regions/otnovo-proval-s-koseneto-na-gradinkite-v-sofiya-pazete-se-ot-karlezhi.html", "text": "Столична община отново се проваля с косенето на градинките. Столичният общински съветник от ВМРО Карлос Контрера алармира за множество зелени площи в районите на София, които не са окосени.Според общинаря ситуацията от миналата година се повтаря - районните кметове масово и отново не се справят с косенето на зелените площи, което пък води до бум на популацията на кърлежи в града.В съобщение на официалната си страница Контрера пише, че коситбата на зелените площи в \"Младост\" и тази година е пълен провал. Според него около детските градини \"Калинка\" и \"Мечо Пух\", както и на 20 метра от читалището в \"Младост\", градинките продължават да стоят неокосени, заради което съветникът от две седмици получавал оплаквания от живущи.\"После се чудим защо има и кърлежи. От миналата година алармирам за тази ситуация. През м. март т.г. предупредих, че пак така ще стане. И не е само в \"Младост\". И в други райони е така. Имаме очевиден системен проблем с работата на доста районни кметове по отношение на косенето на зелените площи!\"Контрера също така алармира, че много често в столичните райони се отчита само фиктивна коситба - \"районите отчитат, че са окосили, а всъщност не са\". Общинският съветник е сигурен, че положението със зелените площи е подобно и в други райони в София.За решението на проблема Контрера вижда две възможности - или трябва да се търси по-голям контрол и да се глобяват районните кметове, или тази дейност да се администрира директно от Столична община.", "date": "2018.05.23", "title": "Отново провал с косенето на градинките в София, пазете се от кърлежи"}
{"url": "https://news.bg/int-politics/fifa-smamri-rusiya-i-chechnya-zaradi-aresta-na-pravozashtitnik.html", "text": "Световната футболна централа ФИФА обяви, че е \"дълбоко разтревожена\" за задържането в Русия на правозащитник, което беше осъдено на международно равнище преди провеждането на Световното първенство по футбол в Русия, съобщава \"Франс прес\".Оюб Титиев е бил арестуван през януари, както смятат правозащитници, по изфабрикувани обвинения за притежание на наркотици в севернокавказката руска република Чечня.Титиев е оглавявал местния офис в столицата Грозни на руската правозащитна организация \"Мемориал\".Преобладаващо мюсюлманската република се превърна в арена на масови нарушения на човешките права, откакто Рамзан Кадиров дойде на власт през 2007 г.Грозни също така беше избран за базов лагер от участника на Световното първенство Египет.\"ФИФА оценява важната работа, извършена от защитници на правата на човека като г-н Титиев\", изтъкнаха от световната футболна централа.\"Въпреки че нямаме никакви индикации, че задържането на г-н Титиев е свързано със собствените действия на ФИФА или със Световното първенство, ФИФА е дълбоко разтревожена за положението на г-н Титиев\", допълват от централата.ФИФА добави, че е от \"първостепенна важност г-н Титиев да получи справедлив съдебен процес в съответствие с международните стандарти\".Изявлението на футболната централа беше разпространено, след като \"Мемориал\" публикува писмо за Титиев и Египет, което са изпратили на шефа на ФИФА Джани Инфантино през миналия месец.Писмото е било подписано също така от международните правозащитни организации Human Rights Watch и \"Амнести интернешънъл\" заедно с 11 други световни правозащитни организации.\"ФИФА може да направи разлика и има отговорността да го направи\", се изтъква в писмото.\"Призоваваме ФИФА да се ангажира с руските власти по кризата с правата на човека в Чечня, по-специално за атаката срещу Титиев и Мемориал\", настояват правозащитниците.От ФИФА заявиха, че са отговорили на писмото на \"Мемориал\", но не посочват дали са повдигнали казуса с Титиев и Чечня пред някакви представители на руските власти.В писмото на \"Мемориал\" се казва, че са разтревожени, че \"Кадиров ще се стреми да се възползва от използването на Грозни като място за тренировъчен лагер, за да увеличи престижа си\".Решението на Египет да използва Грозни като база по време на Световното първенство, което започва на 14 юни и ще продължи до 15 юли, е било одобрено от ФИФА няколко седмици след арестуването на Титиев.\"Мемориал\" е последната правозащитна организация, която поддържа видимо присъствие в Чечня, въпреки че остава критична към Кадиров.Техните офиси в Чечня и съседната мюсюлманска република Ингушетия също така са били подпалени в дните след арестуването на Титиев.Правозащитниците от \"Мемориал\", както и други, работили в региона, посочват, че тези събития са част от битка, водена от десетилетие от Кадиров срещу правозащитни организации.САЩ поставиха Кадиров в черния списък на \"грубите нарушители на правата на човека в Русия\" през декември.", "date": "2018.05.23", "title": "ФИФА смъмри Русия и Чечня заради ареста на правозащитник"}
{"url": "https://news.bg/crime/zaloviha-trima-byagali-s-kradena-kola-ot-politsaite.html", "text": "Районната прокуратура в София арестува трима, преследвани из столицата посред нощ на 22 срещу 23 май. Мъжете укривали крадена кола. Те избягали от полицията и последвала гонка из нощна София. Мъжете са обвинени, че на 20 май са укривали краден автомобил \"Тойота\". Колата е била обявена за издирване.На 22 май вечерта, при полицейска акция, автомобилът е установен в района на столичния квартал \"Княжево\". Непосредствено след него се е придвижвал лек автомобил \"БМВ\".Когато полицаите подали сигнал, за да спрат автомобилите, нито един от водачите не отбил. Те продължили да шофират. Тогава патрулката тръгнала след тях с включен звуков и светлинен сигнал.Колите се насочили към центъра на града.В операцията се включили специализирани полицейски отряди, автомобили на жандармерията и други служебни автомобили на МВР.Едва в района на квартал \"Факултета\" двата автомобила били обградени и спрени принудително. И на тримата е повдигната обвинение. На Георгиев и Дангилов че са опитали да укрият колата, а Таков е обвинен като помагач. Обвиненията са за укриване на крадена кола за която са предполагали, че е крадена от друг.Мъжете са задържани за до 72 часа, след като срока изтече е разпоредено привеждането им в сградата на СРС - за разглеждане на искане за вземане спрямо тях на мярка за неотклонение \"Задържане под стража\".", "date": "2018.05.23", "title": "Заловиха трима, бягали с крадена кола от полицаите"}
{"url": "https://news.bg/world/ukrayna-za-parvi-pat-izpita-amerikanski-raketi-dzhavelin.html", "text": "Украйна за първи път изпита американски противотанкови ракети \"Джавелин\" от получаването им от САЩ за укрепване на отбраната, информира \"Ройтерс\".Киев и Вашингтон вярват, че оръжията ще помогнат на Украйна дългосрочно да засили отбранителните си възможности.Според САЩ противотанкови ракети \"Джавелин\" не могат ефективно да бъдат използвани за превземане на територии, но Русия предупреждава, че решението да бъдат доставени допълнително ще дестабилизира ситуацията чрез насърчаване използването на сила.Украинският президент Петро Порошенко използва \"Туитър\", за да съобщи, че за първи път са изпитали оръжията: \"\".Изпитанията се проведоха в Северна Украйна - далеч от източния фронт.", "date": "2018.05.23", "title": "Украйна за първи път изпита американски ракети \"Джавелин\""}
{"url": "https://news.bg/politics/radev-be-podgryavashta-grupa-za-golyamoto-shou-na-borisov-v-rusiya-laskae-go-atanasova.html", "text": "Визитата на президента Румен Радев в Русия и срещата му с Владимир Путин са извади отношенията между двете страни от \"ледников период\". Това заяви пред bTV зам.-председателят на ПГ на БСП Крум Зарков.\"Срещата между президентите Владимир Путин и Румен Радев е първата на държавни глави между двете страни от 10 години насам. През това време отношенията между България и Русия бяха трудни и противоречиви. Счупването на ледовете между двете страни не може да бъде отречено\", категоричен бе Зарков.Според Зарков когато президентът говори за недалновидно политическо говорене, той най-вероятно има предвид резките смени на посоката и заеманите крайни позиции по отношение на Русия от страна на правителствата на ГЕРБ. По думите му само преди няколко дни, когато беше оповестена визитата на Радев в Русия, ГЕРБ от най-високо ниво коментирали посещението като странно. Сега обаче, когато стана ясно и че министър-председателят Бойко Борисов също ще ходи на визита в Русия и ще се срещне с Путин, посещението на Радев не изглеждало странно.\"Много е важно институциите да работят в рамките на своите правомощия - целенасочено и единно, в защита на българските стратегически интереси. Румен Радев ясно изрази какви са неговите виждания по отношение на Русия, още по време на предизборната си кампания. Той се ангажира да извади отношенията между двете страни от \"ледниковия период\", в който се намират. Това направи и с вчерашната си визита\", допълни Зарков.Пред Нова темата коментираха Десислава Атанасова от ГЕРБ и социалиста Стоян Мирчев.По думите на Атанасова в рамките на 10 дни и президентът и премиерът отиват на визита в Русия, което е безспорно успех в дипломацията и по отношенията ЕС - Русия и България - Русия. \"Иска ми се да вярвам, че държавните мъже гледат в една и съща посока - интереса на българската държава и на българските граждани\", коментира тя.Според Атанасова голямата новина от  е, че в Москва се канят да посрещнат министър-председателя Бойко Борисов на 30 май.Мирчев не се съгласи с Атанасова. \"Най-важното е, че за първи път след близо 10 години замразяване на взаимоотношенията на толкова високо равнище между двете държави, те започнаха да се размразяват. Това е най-важната стъпка, която направи президентът Радев\", заяви той.Според Атанасова обаче Борисов, като политик, който от дълго време е начело на държавата, имал добри отношения с всички водещи политици в света. \"Европа беше тук само преди дни и от Москва ясно разчитат и тези знаци. Не смятам, че посещението на Радев е посещение, което топи ледове\", заяви депутатът.По думите на Атанасова Радев изглежда като подгряваща група, преди идването на звездата и големия концерт, визирайки бъдещето посещение на премиера Борисов.По отношение на , Мирчев обясни, че ГЕРБ първо трябва да отменят Мораториума за строителството на АЕЦ Белене.Относно евентуално руско участие в проекта Атанасова заяви, че тези въпроси, както и другите теми, свързани с енергетиката, ще се обсъждат по време на срещата между Борисов и Путин.", "date": "2018.05.23", "title": "Радев бе подгряваща група за голямото шоу на Борисов в Русия, ласкае го Атанасова"}
{"url": "https://news.bg/politics/ms-nedyalko-nedyalkov-i-nikolay-nenkov-ostavat-zam-shefove-na-dans.html", "text": "Недялко Недялков и Николай Ненков бяха определени за заместник председатели на Държавна агенция \"Национална сигурност\". Това решиха министрите от третия кабинет \"Борисов\" по време на днешното си заседание, съобщиха от МС.Срокът на техния мандат е пет години. Недялко Недялков заема тази длъжност от 2013 г. и решението се налага поради изтичане на досегашния му мандат. До юни 2017 г., когато е назначен за временно изпълняващ функциите на заместник-председател, Николай Ненков е директор на дирекция в ДАНС.Припомняме, на 4 април 2018 г. правителството предложи президентът Румен Радев да издаде указ за  Димитър Георгиев.", "date": "2018.05.23", "title": "МС: Недялко Недялков и Николай Ненков остават зам. шефове на ДАНС"}
{"url": "https://news.bg/education/mon-se-otkaza-ot-7-ma-zadacha-ot-maturite.html", "text": "МОН няма да зачита 7-ма задача от . Това стана ясно на брифинг в просветното ведомство, докато  - втората матура за 12-ти класи и математиката от Националното външно оценяване за седмокласниците. Решението обяви зам.-министър Таня Михайлова.Припомняме, задача 7 от матурата за зрелостниците обърка ученици, а и предизвика негодувание на експерти.Според условието трябва да се посочи изречението, в което няма допусната граматична грешка. Спорният дистрактор е \"б\", който звучи неестествено, въпреки че не е допусната точно граматична грешка. Именно този отговор е верен, според МОН. Дистрактори \"в\" и \"г\" се изключват заради липсата на пълен член в думaтa \"адвоката\" и членуване на \"Искърско дефиле\", в отговор \"а\" грешката е в членуването на \"сухопътен\".По време на брифинга от МОН обясниха, че в подусловието на задачата няма граматична грешка, а семантична неточност. За да не бъдат ощетени зрелостниците ще бъде присъдена по една точка за всеки възможен верен отговор.Тази задача се приема, че е част от 30-те точки. Тоест, след като има условие за двусмислие, това означава, че ще получи точките, които трябва да получи - тази задача носи една точка.Таня Михайлова коментира, че тъй като има спорен момент, тъй като ще има усещане за несигурност в зрелостниците - решението е тази задача да не се зачита в изпитния вариант.\"Преди всичко този изпит трябва да покаже знанията. Всеки един отговор трябва да бъде безспорен. Съответно тъй като условието създава и най-малкото съмнение за друг отговор, смятам че това е напълно отговорно решение\", посочи още зам.-министър Михайлова.Стана ясно, че тестовите материали преминават през три нива на контрол -през комисия, лица, които утвърждават вариантите, и лица, които правят експертна окончателната оценка на изпитните варианти за държавните зрелостни изпити. Комбинациите са над 11 милионПроф. Светла Коева, директор на Института по български език приветства решението на министерството.Припомняме казуса: В отговора, който е даден за верен, граматична грешка - няма, но изречението създава предпоставка за семантично неразбиране. Тя обясни, че глаголи, които са за изразяване на психическо състояние, когато са употребени в несвършен вид и в минало свършено време, когато изискват пряк обект, който е одушевен или съществително, което изразява група от одушевени обекти, какъвто в случая е съществителното комисия - група от лица, винаги трябва да бъде членувано в изречението, за да бъде то граматично вярно.Ето и цялата задача, която вече няма да си взима под внимание:", "date": "2018.05.23", "title": "МОН се отказа от 7-ма задача от матурите"}
{"url": "https://news.bg/world/siriya-othvarli-iskaneto-na-sasht-iranskite-sili-da-napusnat-stranata.html", "text": "Сирия отхвърли призива на САЩ иранските въоръжени сили и ливанската групировка \"Хизбула\" да напуснат арабската държава, информира АП.Заместник-министърът на външните работи Файсал Мекдад заяви пред руската новинарска агенция Sputnik, че \"тази тема дори не подлежи на обсъждане, тъй като се отнася до суверенитета на Сирия\".В понеделник държавният секретар на САЩ Майк Помпео съобщи списък с искания на Вашингтон за ново ядрено споразумение с Иран. Вашингтон настоява иранските сили да се изтеглят от Сирия.Мекдад каза още, че Сирия е \"много благодарна\" на Русия за военната помощ, както и на съветниците от Иран и \"Хизбула\".Министърът добави, че плановете на Дамаск предвиждат освобождаване на всяка педя сирийска земя и следващата цел може да е на север или на юг след окончателната победа над терористите около столицата.\"Това е наше решение и решение на нашите приятели. След прекратяване на пряката терористична заплаха край Дамаск, вратата е отворена за насочване на север или юг\", поясни Мекдад, цитиран от \"Ройтерс\".", "date": "2018.05.23", "title": "Сирия отхвърли искането на САЩ иранските сили да напуснат страната"}
{"url": "https://news.bg/politics/ms-predlaga-i-chetvarti-zam-shef-v-sluzhba-voenna-informatsiya.html", "text": "Четирима заместници ще има директорът на служба \"Военна информация\" в Министерството на отбраната. Това решиха на днешното правителствено заседание министрите от третия кабинет \"Борисов\".С одобрените промени в Правилника за устройството и дейността на служба \"Военна информация\" заместник-директорите на службата се увеличават от трима на четирима.Новият заместник-директор отговаря и за ръководството, организацията и контрола на дейността по осигуряване на вътрешната сигурност и контраразузнавателното обезпечаване на разузнавателната дейност.На същото заседание бе решено полковник Радостин Илиев да бъде предложен за директор на Щаба на отбраната. Окончателното решение за неговия избор може да стане с указ на президента Румен Радев. Предстои и повишаване в чин за полковник Илиев - да стане бригаден генерал.Полковник Илиев в момента е заместник военен представител във Военния комитет на ЕС в постоянното представителство на България в Брюксел. Като директор на Щаба на отбраната той ще координира дейността на административните му звена и ще организира взаимодействието с останалите административни структури от Министерството на отбраната.", "date": "2018.05.23", "title": "МС предлага и четвърти зам.-шеф в служба \"Военна информация\""}
{"url": "https://news.bg/crime/prokuraturata-se-e-zadeystvala-da-vkara-brendo-v-zatvora.html", "text": "Върховният касационен съд - ВКС реши окончателно 6 години \"лишаване от свобода\" за Евелин Банев - Брендо и 3 години \"лишаване от свобода\" с 5-годишен изпитателен срок за Симо Крайчев.След като в съда е получено писмо, от което става ясно, че са \"предприети действия за привеждане на присъдата в действие\", ВКС публикува окончателното решение. Не става обаче ясно дали Евелин Банев - Брендо е арестуван и вкаран в затвора, или само се издирва.Малина Александрова, директор АГП, Прокуратура на Република България, коментира пред News.bg, че \"предприетите действия\" спрямо Банев означават, че се издирва. По-рано от пресцентъра на ВКС и МВР отказаха да тълкуват какво означава \"предприети действия\" от страна на прокуратурата.Още в началото на 2015 година стана ясно, че българските власти нямат представа къде се намира Евелин Банев. Припомняме, освен присъдата в България Брендо  и още 10,5 години в Румъния. Заради това и .Още преди това  да му бъде предаден, но СГС поиска допълнителна информация по случая.Малко преди старта на делото срещу Евелин Банев  - Лара. Тя беше повече от 45 дни в плен и след това изненадващо освободена. И до този момент не е ясно какъв откуп е платен, ако е платен, и кои са похитителите.Тричленният състав на ВКС изменя , като отлага ефективната присъда на Крайчев. ВКС оставя в сила присъдата в останалата й част. Решението не подлежи на обжалване и протестиране.Делото във ВКС е образувано по жалби на Банев и Крайчев и по касационен протест срещу присъдата на САС, с която е отменена частично присъда на Софийския градски съд - СГС. На първата инстанция Банев е признат за виновен за участие в организирана престъпна група - ОПГ за пране на пари, когато средствата или имуществото са в особено големи размери.С новата присъда Банев е признат за невинен и оправдан по обвинението за извършено престъпление по квалифициран състав на пране на пари в изпълнение на решение на ОПГ, когато средствата или имуществото са в особено големи размери. Оправдан е и частично за участие в организирана престъпна група - ОПГ, с цел извършване на престъплението пране на пари.Касационното производство е второ поред, като с решение от 27 май 2015 г. е отменена присъда на САС, с която е отменена присъда на СГС, и делото е върнато за ново разглеждане от друг състав на САС от стадия на съдебното заседание поради допуснати съществени нарушения на процесуалните правила.ВКС пише в свои мотиви: ", "date": "2018.05.23", "title": "Прокуратурата се е задействала да вкара Брендо в затвора"}
{"url": "https://news.bg/tourism/nad-8-rast-na-patuvashtite-balgari-prez-parvoto-trimesechie.html", "text": "През първите три месеца на 2018 г. 1 002 хил. българи са пътували с цел туризъм. Най-много от тях са пътували в страната - 84.2%. Само в чужбина 13,2% от българските туристи са пътували само в чужбина, а 2,6% са пътували както в страната, така и в чужбина. Това сочат данни на Националния статистически институт.Спрямо същият период през 2017 г. броят на българските граждани над 15-годишна възраст, пътували с цел туризъм бележи ръст от 8.2%.През първото тримесечие на 2018 г. най-много са пътували българите на възраст 25 - 44 години - 441.6 хил., или 44.1% от всички пътували. Във всички възрастови групи преобладава относителният дял на пътуванията в страната, като най-висок е този дял при лицата на възраст 25 - 44 години - 90.0% от пътувалите в тази възрастова група. При пътуванията в чужбина делът на пътувалите лица на възраст 15 - 24 години е най-голям - 20.5% от пътувалите в съответната възрастова група.По-голяма част от туристическите пътувания на лицата на възраст 15 и повече навършени години както в страната - 43.9%, така и в чужбина - 47.9% са били с цел \"почивка и екскурзия\".През първото тримесечие на 2018 г. като самостоятелни са били регистрирани 1 429.3 хил., или 94.0% от общия брой лични пътувания. Относителният дял на самостоятелните пътувания без резервация в страната е 95.9%, а на тези в чужбина - 78.9%.В структурата на разходите по видове с най-голям относителен дял в страната са тези за храна - 37.9%, докато в чужбина са разходите за транспорт - 33.5%.През първото тримесечие на 2018 г. средният разход при пътуване с лична цел на едно лице на възраст 15 и повече навършени години е 186.23 лв. в страната и 577.12 лв. в чужбина. Същевременно разходите на едно лице за професионално пътуване са средно 156.38 лв. в страната и 946.21 лв. в чужбина.", "date": "2018.05.23", "title": "Над 8% ръст на пътуващите българи през първото тримесечие"}
{"url": "https://news.bg/world/kremal-balgariya-ima-interes-kam-golemi-energiyni-proekti.html", "text": "България проявява интерес към големи международни енергийни проекти, съобщи Кремъл след срещата на българския президент Румен Радев с руския му колега Владимир Путин в Сочи, информират руски медии.България остава заинтересована да участва в големи международни енергийни проекти, обяви говорителят на Кремъл Дмитрий Песков.\"Българската страна проявява интерес, но не са водени никакви конкретни разговори, не можеха да се проведат, нямаше такава задача\", каза Песков.По думите на говорителя на срещата Путин и Радев не са си поставяли задача да се договарят по газови въпроси.\"Вчера нямаше задача да се договорят за газ. Никой дори не се е опитал\", добави той, цитиран от РИА Новости.По-рано беше съобщено, че Радев е предложил да се разгледа възможността за доставка на руски газ през Черно море.", "date": "2018.05.23", "title": "Кремъл: България има интерес към големи енергийни проекти"}
{"url": "https://news.bg/politics/deputatite-posporiha-kak-gledat-na-horata-s-uvrezhdaniya.html", "text": "Социалната политика на ГЕРБ била на принципа \"проба-грешка\". Така социалистът Георги Гьоков захапа социалния министър Бисер Петков. Управляващите се държат високомерно и не се вслушат в гласа на опозицията и на хората с увреждания, изтъкна той. Недостатъчни били мерките за хората с уврежданиа.Единният информационен регистър за хора с увреждания е трябвало отдавна да бъде готов. Според червените нужен е Закон за личната помощ.Предпочитам да умра преди детето си - тези думи на отчаяна майка на дете с увреждане цитира колегата му Михаил Христов.ГЕРБ пък отговориха, че се вземат мерки за хората с увреждания и обвиниха левите в демагогия.Според Хасан Адемов от ДПС тест за зрелостта на едно общество е начинът, по който се провеждат политиките за хората с увреждания. Той се обяви за достойно участие на тези хора в обществения живот. Всяко правителство полагало усилия да даде повече средства за хората с увреждания. Въпреки че парите растат, недоволството не стихва.Разработването на Закон за социалните услуги е една от целите, заложена в програмата за управление на правителството, според Светлана Ангелова, която защити мерките на кабинета. ГЕРБ предлагат да се възложи на министъра на труда и социалната политика в срок до 30 юни 2018 г. да представи в Народното събрание Концепция за проект на Закон за социалните услуги. Народното събрание в крайна сметка възложи на МС да представи такава концепция.Според министъра на труда Бисер Петков хората с увреждания са приоритет за кабинета и негов личен ангажимент. В срок щяло да има Закон за социалните услуги. Социалните услуги са своеобразен мост към услугите с универсален достъп, подчерта той.Осигурено е финансирането на тези услуги, увери Бисер Петков. 16 000 са личните асистенти, които предоставят тази услуга. 162 милиона лева годишно се изплащат като интеграционни добавки, както обясни социалният министър.", "date": "2018.05.23", "title": "Депутатите поспориха как гледат на хората с увреждания"}
{"url": "https://news.bg/tourism/vap-natovari-angelkova-da-proveri-vsichki-plazhove-po-chernomorieto.html", "text": "Върховната административна прокуратура (ВАП) възложи на министъра на туризма Николина Ангелкова да извърши проверка за това дали по Черноморското крайбрежие се спазва Законът за устройството.Целта на проверката е да се гарантира спокойното ползване на морските плажове през целия летен сезон.При осъществяването на проверката Ангелкова трябва да инспектира изпълнението на специални законови изисквания като обезпечаването на свободния достъп до морските плажове, без определянето на такси за това.Ангелкова трябва да провери и дали за свободното разполагане на плажни принадлежности от страна на посетителите е осигурена не по-малко от 50% от активната плажна площ. От ВАП обясняват, че по силата на закона тази площ трябва да е равностойна като достъп до морето със зоните, на които концесионерът е разположил платените плажни принадлежности. Свободната за туристи площ трябва и да е обозначена на морския плаж и на указателни табели.В хода на инспекцията министърът на туризма следва да провери и законосъобразността на поставените преместваеми обекти, съоръженията за осъществяване на задължителните дейности на морския плаж и за спортно-развлекателна дейност и заведенията за бързо обслужване и други.Според закона са задължителни дейностите по осигуряване на водното спасяване, по обезопасяване на прилежащата акватория, здравното и медицинското обслужване и санитарно-хигиенното поддържане на морския плаж. Обектите и съоръженията за спортно-развлекателна дейност и заведения за бързо обслужване по правило могат да заемат общо до 2% от площта на морския плаж.Ангелкова трябва да се отчете пред ВАП във двумесечен срок.След това прокуратурата ще представи обобщена информация за констатираните нарушения, както и за предприетите конкретни мерки и действия за отстраняването на разкритите случаи на неспазване на закона.", "date": "2018.05.23", "title": "ВАП натовари Ангелкова да провери всички плажове по Черноморието"}
{"url": "https://news.bg/world/prekratyavat-izdirvaneto-na-mh370.html", "text": "Провеждащото се от американска компания частно издирване на изчезналия пътнически самолет MH370 на Малайзийските авиолинии ще бъде окончателно прекратено във вторник. Това съобщи транспортният министър на Малайзия, цитиран от \"Ройтерс\".Изчезването на самолета през 2014 г. е една от най-големите мистерии в авиацията.Самолетът с 239 души на борда изчезна по време на полет от Куала Лумпур до Пекин на 8 март 2014 г.Малайзия се съгласи през януари тази година да плати на базираната в американския град Хюстън компания Ocean Infinity 70 милиона долара, ако открие самолета в южната част на Индийския океан за период от 90 дни.Издирването на Boeing 777 се очакваше да приключи в края на юни, тъй като 90-дневното споразумение не включва времето за зареждане на кораба Seabed Constructor с гориво и провизии.Но компанията провери зададения регион през април и поиска удължаване до 29 май. Правителството на Малайзия е удовлетворило молбата до посочения срок.Решението да се ангажира Ocean Infinity идва, след като Австралия, Китай и Малайзия похарчиха 160 милиона долара за претърсване на 120 000 квадратни километра в Индийския океан.Seabed Constructor покри 86 000 квадратни километра до момента.", "date": "2018.05.23", "title": "Прекратявaт издирването на MH370"}
{"url": "https://news.bg/world/palestina-se-prisaedini-kam-ozho.html", "text": "Палестинците се присъединиха към Организацията за забрана на химическите оръжия (ОЗХО), информира АФП.\"Държавата Палестина внесе документа си за присъединяване към Организацията за забрана на химическите оръжия на 17 май 2018 г.\", се казва в съобщение на организацията.Многостранният договор влезе в сила през 1997 г. Под него са се подписали 192 държави.Конвенцията забранява разработването и складирането на химически оръжия, прехвърлянето и използването на химически оръжия.Организацията отбелязва, че е потвърдила, че над 96% от всички запаси на химически оръжия, декларирани от страните членки, са унищожени.През 2013 г. организацията получи Нобеловата награда за мир за работата си.", "date": "2018.05.23", "title": "Палестина се присъедини към ОЗХО"}
{"url": "https://news.bg/politics/otpusnaha-sredstva-za-elektronna-sistema-v-balgarskite-nedelni-uchilishta-v-chuzhbina.html", "text": "Кабинетът взе решение да приеме нови правила за финансово подпомагане на българските неделни училища в чужбина. Новата регламентация предвижда нормативи и добавки, които пряко зависят от формата на обучение и участието на децата и учениците в допълнителни училищни дейности за съхраняване на националното самосъзнание, култура и традиции.Средства се отделят и за електронна система.Пари за подпомагане на обучението в тези училища се осигуряват ежегодно от бюджета на държавата. Средствата са по учебните предмети Български език и литература, История и цивилизация, География и икономика в частта им, отнасяща се до историята и географията на България, както и за допълнителни училищни дейности, които подпомагат това обучение.С решението на МС за нова уредба се регламентира възможност за организиране на електронно обучение с частично присъствени часове и електронно обучение без присъствени часове.Целта е да се разшири достъпът до образование.В наредбата е предвидено създаване на електронна система за отчет на средствата. Така училищната документация ще се редуцира, което ще доведе до по-малка административна тежест за организациите на българите, живеещи зад граница.", "date": "2018.05.23", "title": "Отпуснаха средства за електронна система в българските неделни училища в чужбина"}
{"url": "https://news.bg/int-politics/rusiya-skastri-sasht-za-severna-koreya-iran-i-venetsuela.html", "text": "Руското външно министерство предупреди, че заплахите на САЩ към Северна Корея, че е изправена пред подобна на Либия съдба, ако Пхенян не се откаже от ядрената си програма, представляват риск за целия регион, съобщават руските медии.Говорителката на руското външно ведомство Мария Захарова добави, че Русия работела активно за намирането на решение на \"турбулентната\" ситуация на Корейския полуостров, но отбеляза, че не можела да предостави подробности за планираните действия на Москва относно Северна Корея.По-рано тази седмица американският вицепрезидент Майк Пенс настоя, че севернокорейската криза ще \"приключи, както приключи либийският модел, ако Ким Чен-ун не сключи сделка\" със САЩ. Междувременно бъдещето на диалога между Вашингтон и Пхенян беше поставено под въпрос, след като американският президент Доналд Тръмп обяви, че срещата му с Ким вероятно ще бъде отложена.По темата с ядреното споразумение, сключено с Иран през 2015 г., Захарова коментира, че Москва разглежда условията на САЩ, поставени на Иран, като напълно неприемливи. Изявленията на Захарова бяха направени, след като държавният секретар на САЩ Майк Помпео обяви 12 условия, при които САЩ са склонни да предоговорят съществуващата ядрена сделка с Иран.\"Тревожно е, че кампанията срещу Иран набира инерция във Вашингтон като снежна топка. Изглежда, че Съединените щати в крайна сметка избраха политиката на ултиматуми и заплахи срещу Иран. Това не съответства на духа на ядреното споразумение с Иран и излиза извън рамките на нормалните междудържавни отношения\", отбеляза Захарова по време пресконференция.Представителят на Русия добави, че САЩ не само са нарушили международните закони, като се оттеглят от ядрената сделка с Иран, но сега заплашват Техеран с \"неприемливи условия\".Външното ведомство на Русия разкритикува САЩ и заради налагането на санкции срещу Венецуела, като нарече мярката \"лицемерна\". Захарова твърди, че санкциите са \"насочени към влошаване на живота\" на венецуелския народ.Захарова също така разкритикува Вашингтон за отказа му да признае резултатите от президентските избори във Венецуела и отбеляза, че подобно решение ще се окаже \"контрапродуктивно\".В понеделник Тръмп издаде указ за забрана на определени финансови сделки с правителството на Венецуела в отговор на \"фалшифицираните\" избори. Официалните резултати от президентските избори, които се проведоха в южноамериканската страна в неделя, показаха, че президентът Николас Мадуро си осигурява втори мандат.", "date": "2018.05.23", "title": "Русия скастри САЩ за Северна Корея, Иран и Венецуела"}
{"url": "https://news.bg/politics/pravitelstvoto-oblekchava-napalno-biznesa-do-kraya-na-godinata.html", "text": "Правителството прие отчет към 31 декември за изпълнението на Третия план за действие за намаляване на административната тежест за бизнеса с 30 на сто от избрано законодателство за периода 2015-2017 г., както и на неизпълнените мерки от Първия и Втория план.От началото на изпълнението на Третия план през май 2015 г. до края на декември 2017 г. са изпълнени общо 97 мерки. В резултат на това административната тежест за бизнеса е намаляла със 124,6 млн. лева годишно или с 26% от планираното намаление с 30 на сто.Третият план за действие съдържа 130 мерки за намаляване на административната тежест за бизнеса, реализирането на които води до нейното намаляване със 144,5 млн. лева годишно. По отношение на останалите неизпълнени мерки от трите плана за действие за намаляване на административната тежест за бизнеса е приет нов срок за изпълнение - до 31 декември 2018 г.В периода 1 юли - 31 декември 2017 г. са изпълнени 18 мерки от компетентността на Държавната агенция за метрологичен и технически надзор (ДАМТН), Министерството на транспорта, информационните технологии и съобщенията и Министерството на икономиката. В резултат на това административната тежест за бизнеса е намаляла със 156,4 хил. лева годишно.Сред най-важните изпълнени мерки през отчетния период са отпадане на задължения по Закона за техническите изисквания към продуктите и в наредбите по чл. 7 от него за представяне на удостоверения за наличие или липса на данъчни задължения, както и задължения за осигурителни вноски. Справките за тези обстоятелства се извършват по служебен път. В допълнение ДАМТН предоставя възможност за подаване на информация по електронен и мрежов път по отношение на съответните информационни задължения.През отчетния период са изпълнени 43 от забавените мерки от Втория план за действие с отговорна институция Комисията за енергийно и водно регулиране (КЕВР), която е разработила портал за предоставяне на информация и електронни услуги. Очаква се порталът да бъде достъпен за използване от потребители до края на юли 2018 г.Министерският съвет предлага промени в Закона за опазване на околната среда, които целят облекчаване на административната тежест за бизнеса. С промените се урежда възможност за обединена процедура при инвестиционни предложения, които подлежат едновременно на три процедури - задължителна ОВОС, комплексно разрешително и/или доклад за безопасност. Възложителите ще имат възможност да избират дали трите процедури да вървят заедно или поотделно.В общата процедура се събират и оценяват изискванията по трите процедури само в рамките на ОВОС. Това води до намаляване на общата продължителност два или три пъти. Общата процедура спестява разходи на инвеститорите. Намалява се и броят на изискваните документи, тъй като ще се събират по служебен път, както и срокът за издаване, преразглеждане и актуализиране на комплексните разрешителни. Същевременно при обединена процедура се гарантира, че са изпълнени изискванията за опазване на околната среда и човешкото здраве и при следващите етапи на разрешаване и експлоатация.Намалява се също и срокът за определяне на приложимата процедура при планирани промени в работата на инсталации с издадено комплексно разрешително. Постига се облекчаване на бизнеса и насърчаване прилагането на доброволни ангажименти по опазване на околната среда чрез схемата EMAS и схемата на ЕС за екомаркировка.Законопроектът оптимизира процеса по обществен достъп до информацията за инвестиционните предложения. Предвижда се компетентният орган да обявява предложенията на интернет страницата си и да уведомява писмено кмета на съответната община, район или кметство, който обявява инвестиционното предложение на интернет страницата си или на друго обществено място.Във връзка с предложените промени в ЗООС, се правят и изменения в Закона за биологичното разнообразие, Закона за управление на отпадъците, Закона за водите, Закона за чистотата на атмосферния въздух и в други нормативни актове.", "date": "2018.05.23", "title": "Правителството облекчава напълно бизнеса до края на годината"}
{"url": "https://news.bg/regions/fandakova-zashtitava-instalatsiyata-za-gorene-na-otpadatsi-v-sofiya.html", "text": "Изнасят се неверни данни по отношение на инсталацията за горене на битови отпадъци в София. Това заяви пред БНТ столичният кмет Йорданка Фандъкова.По думите на кметицата инсталацията за горене на отпадъци е подкрепена от Европейската комисия още през 2012 година. Проектът се разработвал няколко години, като по него работила една от най-големите компании в тази сфера.Фандъкова подчерта, че грижата за околната среда е изключителна грижа на Столичната община.Според Фандъкова във Виена има 4 подобни инсталации. В центъра на града също имало такава инсталация за горене на отпадъци, която даже била туристическа атракция.Столичният кмет обясни и че в завода край село Яна се отделя всичко, което може да се отдели. В момента там се депонирали 16% от отпадъците, при положение, че преди няколко години се депонирали 100% от отпадъците.Фандъкова коментира и предвидените ремонти и инвестиции в София за тази година. По думите ѝ абсолютен приоритет на СО сега са инвестициите в образованието, училищата и детските градини. И резултатите били показателни - въпросът с нуждата от строеж на нови детски градини е поставен и в София в момента се изграждали 92 нови сгради. \"Увеличихме местата с над 16 000\", допълни Фандъкова.Тази година ще бъдат готови още три нови детски градини.В предучилищното образование достигнахме обхват на 98% от децата. В много райони има свободни места, затова сега се съсредоточаваме в отделни райони, в които няма училища и детски градини, заяви още кметицата.В навечерието на 24 май Фандъкова посочи и че предстои тази година 17 училища и детски градини да бъдат модернизирани.В тази връзка столичният кмет коментира и спора с въпроса от , която се проведе на 21 май. Фандъкова е на мнение, че въпросите трябва да бъдат еднозначни, така че учениците да не се подвеждат.Относно  и ситуацията в района като цяло Фандъкова коментира, че екипът на Иванчева трябва да успокои ситуацията там. Надявам се, кметът на района да се мобилизира и да реши проблемите там, допълни Фандъкова.Тя подчерта и че към момента Иванчева е в отпуск, но тази ситуация не може да продължава, защото се отразява върху работата на общината и администрацията в \"Младост\".", "date": "2018.05.23", "title": "Фандъкова защитава инсталацията за горене на отпадъци в София"}
{"url": "https://news.bg/society/biser-petkov-izgotvyame-iztsyalo-nov-zakon-za-horata-s-uvrezhdaniya.html", "text": "Започва подготовка за изработването на изцяло нов закон за хората с увреждания. Това заяви пред bTV социалният министър Бисер Петков.За изработването на закона е създадена работна група, в която ще се включат и майките на деца с увреждания, които многократно протестираха срещу системата.В закона се предвижда месечна помощ от държавата за най-тежко болните хора с увреждания.Досега тези средства се изплащаха по различни програми като средства за асистент.По думите на социалния министър продължава и работата по реформата при издаването на ТЕЛК. Реформата предвижда нова методика за определяне на работоспособността, допълни Петков.", "date": "2018.05.23", "title": "Бисер Петков: Изготвяме изцяло нов закон за хората с увреждания"}
{"url": "https://news.bg/finance/14-lv-uvelichenie-na-srednata-pensiya-ot-1-yuli.html", "text": "Размерът на средната пенсия ще се покачи с актуализацията на всички пенсии в страната с 3.8% от 1 юли. Увеличението на средната пенсия, която в момента е около 360 лева, ще бъде с близо 14 лева. Това заяви пред bTV социалният министър Бисер Петков.От 1 юли минималната пенсия ще нарасне на 207.6 лева. Социалната пенсия за старост ще нарасне на 125.58 лева. Заедно със социалната пенсия ще нараснат и всички останали пенсии, несвързани с трудова дейност, които са обвързани с нея, уточни още Петков, визирайки пенсиите за военна и гражданска инвалидност, социалната пенсия за инвалидност и персоналната пенсия.По думите на социалния министър към момента се подготвят и промени при изплащането на пенсии за деца, загубили родител или и двамата родители. Сега децата имат право на помощ, ако починалите имат определен трудов стаж или при много нисък доход на тези, които ги отглеждат.С промените се предвижда от 1 януари 2019 година право на пенсии да имат всички деца с починали родители.Парите ще бъдат предвидени в държавния бюджет, допълни министърът. ", "date": "2018.05.23", "title": "14 лв. увеличение на средната пенсия от 1 юли"}
{"url": "https://news.bg/int-politics/sanktsii-na-sasht-pomagat-na-hardlaynerite-v-iran-smyata-frantsiya.html", "text": "Френският външен министър Жан-Ив Ле Дриан не е съгласен с решението на САЩ да се оттегли от ядрената сделка с Иран и предупреждава, че прилагането на повече санкции помага на хардлайнерите в страната, съобщава \"Ройтерс\".\"Ние не сме съгласни с този метод, защото това прилагане на санкции срещу Иран няма да даде възможност за диалог, а напротив, ще подсилят хардлайнерите и ще отслабят президента Рохани. Тази позиция може да застраши още повече региона\", коментира Жан-Ив Ле Дриан.Франция ще продължи да прилага споразумението, дори и да е съгласна със САЩ, че иранската дейност по балистични ракети и регионалните амбиции трябва да бъдат ограничени.Заместник-министрите на външните работи на останалите страни по споразумението - Великобритания, Китай, Франция, Германия и Русия - ще се срещнат с иранския си колега в петък във Виена. Срещата ще оцени какво може да се направи, за да се запази сделката и да се заобиколят американските санкции, които вече оказват влияние върху чуждестранния бизнес в Иран. Европейските компании са притеснени от новите санкции на САЩ, а някои вече започнаха да се изтеглят.\"Имаме още един проблем, който е сигурността на нашите компании и способността да дадем на Иран икономическите ползи, които може да очакват в замяна на отказа си от ядрено оръжие. Тези санкции на САЩ не са приемливи. Не можем да им позволим да станат легитимни\", допълва Ле Дриан .", "date": "2018.05.23", "title": "Санкции на САЩ помагат на хардлайнерите в Иран, смята Франция"}
{"url": "https://news.bg/crime/spetsprokuraturata-poiska-otstranyavaneto-na-ivancheva-kato-kmet-na-mladost.html", "text": "Специализираната прокуратура поиска кметът на столичния район \"Младост\" Десислава Иванчева да бъде отстранена от длъжност.Специализираната прокуратурата вече е внесла в Специализирания наказателен съд искането за отстраняването на Иванчева като кмет на \"Младост\".От прокуратурата установили, че Иванчева, която е  и обвинена за получаване на подкуп в особено големи размери, е осъществявала от следствения арест действия, насочени към реално упражняване на правомощията на кмет на район, въпреки задържането ѝ под стража.Според държавното обвинение в арестното помещение, където Иванчева изтърпява мярката си за неотклонение, тя изготвяла документи в качеството си на кмет. След това тя ги предавала на лица с разрешен достъп за свиждане. Така документите достигали до общинската администрация.По този начин Иванчева упражнявала правомощията си на кмет от килията в следствения арест, което според прокуратурата е повод да се потърси нейното отстраняване от длъжност.Предстои съдът да определи кога ще разгледа искането на Спецпрокуратурата.Припомняме,  като независим кандидат през ноември 2016 година. Тогава тя спечели 59.82% от вота на гласоподавателите.На 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, така че да се определи дали те са имали контакт с маркираните банкноти. Сумата беше преброена пред тях.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата с натривките.Стана ясно и че Иванчева не е получила правото да извика адвокат в продължение на няколко часа.На 18 април шефът на Спецпрокуратурата . Тогава той заяви, че Десислава Иванчева е изнудвала \"в житейски смисъл\" и други хора. Тогава Гешев заяви също, че при ареста всички \"светнали като коледна елха\", визирайки натривките по ръцете на задържаните.На 18 април се състоя и протест в защита на Иванчева. Пред сградата на Съдебната плата протестиращите заявиха, че , защото кметицата на столичния район \"Младост\" е избрана по легитимен начин от хората, а арестът ѝ бил политически.Междувременно стана ясно, че прокуратурата ще започне разследване за това . Малко по-късно обаче от пресцентъра на прокуратурата съобщиха, че  на действията на наблюдаващите прокурори и разследващите органи по досъдебното производство, по което обвиняема е кметицата.На 20 април  за кметицата. По време на съдебното заседание по разглеждането на мярката за неотклонение на Иванчева тя заяви, че не е взимала подкуп и не е пипала парите в колата. По думите ѝ . В крайна сметка съдът реши тримата задържани - Иванчева, заместничката ѝ Биляна Петрова и бившият кмет на района Петко Дюлгеров, .На 21 април председателят на Комисията за незаконно придобито имущество (КОНПИ) Пламен Георгиев заяви, че , както законът задължава.На 26 април Специализираният съд взе . Тогава съдът обърна внимание, че Иванчева системно е бавила преписки не само на Ваклин, но и на други инвеститори.На 27 април защитникът на Иванчева Марин Марковски заяви, че . Химическото вещество, което се използва за маркиране на пари, е пренесено върху ръцете на кметицата на столичния район \"Младост\" Десислава Иванчева. По думите му веществото е намерено само върху два квадратни сантиметра по външната дясна част на дланта на едната ръка на Иванчева. Според защитника веществото върху ръката на Иванчева е много малко и то е пренесено върху кметицата, докато тя е писала възражение. Тогава върху листа на възражението е бил протоколът за парите, които са броени на място.", "date": "2018.05.23", "title": "Спецпрокуратурата поиска отстраняването на Иванчева като кмет на \"Младост\""}
{"url": "https://news.bg/crime/sadyat-mlad-fermer-profukal-nad-22-000-lv-ot-evropeyskiya-zemedelski-fond.html", "text": "Окръжна прокуратура - Перник е внесла в съда обвинителния акт срещу И.М. за изхарчване не по предназначение на 22 383 лв.Престъплението е по чл. 254б, ал. 1 от НК.Обвиняемият М. е имал сключен договор за отпускане на финансова помощ по мярка \"Създаване на стопанства на млади фермери\" от Програмата за развитие на селските райони 2007 - 2013 г.Според бизнес-плана си той е трябвало да отглежда червен калифорнийски червей и да произвежда биотор. За целта е получил средства в размер на 22 383,76 лева от Европейски земеделски фонд за развитие на селските райони, принадлежащ на Европейския съюз.И.М. е трябвало да изгради фермата в периода от 26.11.2012 г. до 31.10.2015 г. в гр. Батановци.", "date": "2018.05.23", "title": "Съдят млад фермер, профукал над 22 000 лв. от Европейския земеделски фонд"}
{"url": "https://news.bg/int-politics/iran-nyama-da-iska-razreshenie-ot-nikogo-za-otbranitelnite-si-sposobnosti.html", "text": "Началникът на генералният щаб на въоръжените сили на Иран отхвърли исканията на САЩ за ограничаване на влиянието си в региона и коментира, че няма да иска разрешение от която и да е страна да развива отбранителните си способности, съобщава \"Ройтерс\".\"Иранските въоръжени, благодарение на Бога, сега са по-подготвени от всякога и няма да чакат разрешението или одобрението на каквато и да е сила да развиват отбранителни способности\", обяснява генерал-майор Мохамад Багери.Техеран няма да се преклони под натиска на Вашингтон да ограничи военните си дейности, допълва той. Изявлението е два дни след като държавният секретар на САЩ Майк Помпео съобщи, че Вашингтон ще наложи \"най-силните санкции в историята\", ако Техеран не ограничи регионалното си влияние и не ограничи своята програма за ракети.Две седмици по-рано Доналд Тръмп оттегли САЩ от международна ядрена сделка с Иран.Багери определя американските лидери като \"нелоялни, жестоки, престъпни, изолирани, гневни, корумпирани и на заплата ционисткия режим\" и коментира, че Вашингтон няма смелост за военна конфронтация с Техеран.Иранският външен министър Мохамед Джавад Зариф определя коментарите на Майк Помпео за \"неистински\" и базирани на \"стари илюзии\" и че Вашингтон е заложник на натиск от различни корумпирани групи.Помпео повтаря стари обвинения срещу Техеран \"с по-силен и по-неприличен тон\", смята Зариф.", "date": "2018.05.23", "title": "Иран няма да иска разрешение от никого за отбранителните си способности"}
{"url": "https://news.bg/int-politics/tramp-obyavi-vnedriha-shpionin-v-shtaba-mi-za-da-pomogne-na-hilari-da-specheli.html", "text": "Президентът на САЩ Доналд Тръмп твърди, че предполагаем информатор, внедрен от Федералното бюро за разследване (ФБР) по време на предизборната кампания през 2016 г., за да разследва възможността за таен сговор на Тръмп с Русия, всъщност имал задача да помогне на Хилари Клинтън да спечели президентските избори.Най-силното доказателство за отговорността на предишната администрация на Барак Обама за \"шпионаж\" срещу него, изтъква Тръмп, била \"огромната сума пари\", която се твърди, че е била платена на агент, който според в. \"Вашингтон пост\" е бил преподавател, добре познат в средите на американските специални служби.\"Ако човекът, внедрен в моя предизборен щаб от самото начало, не беше шпионин, поставен там от предишната администрация по политически причини, как такава изглежда огромна сума пари е платена за предоставените услуги - многократно по-висока от нормалното... Следвай парите! Шпионинът е бил там от началото на кампанията и все пак никога не е съобщавал за таен сговор с Русия, защото нямаше таен сговор. Той е бил там, само за да шпионира по политически причини и да помогне на непочтената Хилари да спечели - точно както те го сториха и с Бърни Сандърс, който беше измамен!\", написа Тръмп в профила си в \"Туитър\". В понеделник Министерството на правосъдието поиска от своя главен инспектор да разследва дали ФБР е следило предизборния щаб на Тръмп.", "date": "2018.05.23", "title": "Тръмп обяви: Внедриха шпионин в щаба ми, за да помогне на Хилари да спечели"}
{"url": "https://news.bg/crime/prokuraturata-v-sofiya-zadarzha-dvama-za-iznudvane-i-zaplahi.html", "text": "Софийска районна прокуратура задържа двама мъже за изнудване. Васил Сашов и Гошо Ангелов са обвинени, че на 20 май в София заплашили мъж с насилие, за да им даде 1000 лв.Ангелов се заканил на пострадалия с думите \"Сега ще ти счупя капачките!\" . Това било придружено и със заплаха за убийство с репликите: : \"Ще те нарежа на парчета и ще те пратя в кашон на майка ти!\" и \"До 25-ти си искам парите, в противен случай ще те върна на майка ти в кашон!\".Двамата мъже са задържани за до 72 часа заради високата обществена опасност на действията си.На 23 май е разпоредено привеждането им в Софийски районен Съд, за да бъде разгледано искането за взимане на мярка за неотклонение \"задържане под стража\"", "date": "2018.05.23", "title": "Прокуратурата в София задържа двама за изнудване и заплахи"}
{"url": "https://news.bg/politics/bolnitsite-v-lovech-i-vratsa-shte-rabotyat-i-zaplati-shte-se-plashtat-navreme.html", "text": "Болниците в Ловеч и Враца ще продължат да работят и заплатите ще се плащат и то навреме, увери Борисов.Министерство на здравеопазването - правете си реформите. Те не могат да са за сметка на лекари, санитари, сестри. Те си вършат работата - трябва да си получат заплатите. Това каза министър-председателят Бойко Борисов в началото на днешното правителствено заседание. Борисов каза още, че реформите не могат да са за сметка на пациентите.\"Работата на държавата е да не допуска в двора на държавната болница да има частна болница и частната да печели и да е в много добро финансово състояние, а държавната да е губеща. Това не е работа нито на докторите, нито на сестрите, нито на санитарите - да се занимават с тази работа. Плащаме заплати на маса служби\", коментира Борисов.Той уточни, че по време на редовната оперативка с началниците на службите, \"така както в Пловдив -  - ще се справим с тази работа\", заяви Борисов.Министър-председателят увери кметовете на Враца и Ловеч, които са тук, че болниците ще работят. Да предадат на хората че заплатите ще се получават, болниците ще работят, а заплатите ще се плащат.По-късно кабинетът одобри допълнителните плащания по бюджета на МЗ за двете болници. Средствата ще бъдат отпуснати като безлихвена възмездна финансова помощ на МБАЛ \"Христо Ботев\" АД, гр. Враца, и МБАЛ \"Проф. д-р Параскев Стоянов\" АД, гр. Ловеч.Правителството отпусна средства в размер до 2 223 113 лв. Средствата са предназначени за заплати. Предвижда се двете лечебни заведения да възстановят предоставените средства на месечни вноски в срок до 10 декември 2019 година.", "date": "2018.05.23", "title": "Болниците в Ловеч и Враца ще работят и заплати ще се плащат навреме"}
{"url": "https://news.bg/int-politics/rusiya-se-pohvali-s-izstralvaneto-na-raketi-bulava-v-kamchatka.html", "text": "Руското военно министерство публикува видео, на което е заснето изстрелването на балистични ракети \"Булава\" от подводницата \"Юрий Дългоръки\".Вчера водещият плавателен съд от проекта 955 \"Борей\" е изстрелял успешно четири ракети \"Булава\" в Бяло море до полигона \"Кура\" на полуостров Камчатка. Изстрелването е било извършено от подводна позиция.На видеото е заснето как подводницата влиза в морето, показва се работата на екипажа, След обратното броене командирът на подводницата е докладвал за успешното изстрелване на ракетите.\"Бяха изстреляни балистични ракети, няма забележки\", изтъкнал командирът на подводницата пред членовете на държавната комисия.След това се показва самото изстрелване от подводно положение и полета на четири ракети.От пресслужбата на Северния флот са отбелязали, че за първи път се извършва залпова стрелба с толкова ракети от подводница от проекта \"Борей\".", "date": "2018.05.23", "title": "Русия се похвали с изстралването на ракети \"Булава\" в Камчатка"}
{"url": "https://news.bg/politics/borisov-uchuden-radev-obsazhda-s-rusiya-aets-belene-a-protestirat-sreshtu-men.html", "text": "Президентът е в Москва - протестът е срещу мен. Така премиерът Бойко Борисов коментира темата за АЕЦ \"Белене\", която ще бъде обсъдена на предстоящата среща между него и руския президент Владимир Путин.\"Аз не мога да разбера -  да разговарям - при положение, че президентът е там\", заяви Борисов.\"Това, че е отишъл президентът Радев в Москва пак е добре. Ние водим като държава балансирана политика\", коментира Борисов.Той посъветва министрите да не влизат в крайности по отношение на това дали Българското председателство на Европейския съвет е било успешно.Борисов бе категоричен, че и с Украйна и с Русия трябва да подддържаме добри отношения. Това е причината да има има среща и с президента на Украйна Петро Порошенко.Нека да приемем, че всяка една от институциите - и президентството, и ние правим неща, които са в полза на държавата. Не е нужно ние да обясняваме кое е повече и кое е по-малко. Опитвайте се да разсъждавате, че всичко е полезно за държавата.\"В момента имаме стока и площадка, в която българският данъкоплатец е . Ако не вземем някакви мерки по тази стока, тя стоейки там - тази стока не е домати и краставици, а ядрени реактори - от милиарди тя ще стане милиони и накрая ще отиде за скрап. Не сме толкова богата държава, за да си го позволим\", коментира Борисов.Той уточни, че продажбата на подобни съоръжения става с разрешение на производителя.Министър-председателят припомни и негативния опит от задължителното изкупуване на тока от ТЕЦ -1 и ТЕЦ -3 на Мариците. \"Затова сме казали - преговори само с евентуален купувач или инвеститор, ако той не иска подобен документ\", коментира Борисов.Вторият документ, който Борисов категорично забрани да се издава, е държавната гаранция, с която държавата се задължава с плащане по тази сделка.\"Трето ние можем да участваме в съвместно дружество, след като се отпишат активите от НЕК - в рамките на това, което сме похарчили до момента - с такъв процент. Колко е - ще го кажат специалистите\", заяви Борисов.Борисов заяви, че при тези условия не може да разбере - трябва ли да стоят, за да се харесат политически и за милиарди оборудване да бъде унищожено от времето.\"Отнасяме се единствено със загриженост за това, което българскят данъкоплатец е платил вече. Интерес има от доста държави\", коментира Борисов.Той коментира още, че за да има преговори - трябва да има съответния мандат от парламента. \"Не мога да разбера каква е тази истерия. Ако не ги водим тези преговори няма ли да имаме обратната истерия? Защо се отнасяме безстопанствено към милиардите, които българският данъкоплатец е платил?\" - попита премиерът Борисов.\"Това не е старата наша позиция, когато едни казваха тези реактори не са произведени, те не са готови. Само че се оказа, че те са готови, пратиха ги и може би някои са забравили, че се бяха натрупали 90 млн. лв. лихви по тях\", припомни Борисов.\"Накрая с президента Путин се разбрахме да ни ги опростят да не ги искат. Бяха се натрупали 90 милиона\", констатира още той.Борисов заяви, че позицията на правителството е отговорна и съответства на действията на един добър стопанин - да прецени какво да прави с това, което има в двора си.\"Ако ще ги пращаме в музей значи трябва да направим специален музей където да ги закараме. Музей - това ще е най-скъпият музей в света за 3,5 млрд. лв и повече\".Ако се седне спокойно да се говори - пети и шести реактор бяха удължени животите им, но след 10-15 години ще има натиск за тях да бъдат затваряне. Представете си енергийната система - без 2000 мегавата - да остане само на въглищата и възобновяемата енергия, заяви премиерът.Борисов припомни и \"войната\", която се води в Брюксел за удължаването на живота на тецовете от Марица-Изток.Хипотезата, че , което съм го говорил и аз - се оказа неверна и руският прозводител ни ги докара и ни ги стовари в двора и ни осъди в Париж - да ги платим, обобщи ситуацията премиерът.Припомняме, темата за проекта АЕЦ \"Белене\" стана отново актуална, след като от Българска академия на науките изготвиха по поръчка на БЕХ доклад за изготвяне на Национална стратегия в областта на енергетиката с фокус върху електроенергетиката. БАН публикува доклада си в началото на годината, след изрично разрешение от БЕХ (като поръчител), но дори и това не намали споровете за целесъобразността на изграждането на нова ядрена централа.На 16 ноември 2017 г. се състоя и представянето на резюмето от доклада на БАН в присъствието на енергийния министър Теменужка Петкова. Това резюме дава вариант за реализация на АЕЦ \"Белене\", но при условие, че бъдат постигнати параметрите на финансовите анализи. От БАН категорично защитиха доклада си и 90-те варианта, които той дава.Въпреки че в публичното пространство продължава да се говори преди всичко за или против проекта \"Белене\", акцент в дейността и думите на министър Теменужка Петкова в последните месеци е проблемът с оборудването на ядрената централата, което е изготвено от Русия по договор и на което .Според Теменужка Петкова не се изключва възможността и Русия да бъде привлечена за инвеститор в централата, чието строителство беше замразено през 2013 г. . През октомври миналата година премиерът Бойко Борисов се срещна с представители на руската държавна компания \"Росатом\".След това обаче премиерът Борисов излезе с още една авангардна идея проектът \"Белене\" да стане общобалкански проект, който да се осъществи с европейско финансиране.", "date": "2018.05.23", "title": "Борисов учуден: Радев обсъжда с Русия АЕЦ \"Белене\", а протестират срещу мен"}
{"url": "https://news.bg/int-politics/es-othvarlya-predlozhenieto-na-tereza-mey-za-irlandskata-granitsa.html", "text": "Брюксел отхвърля новия план на Тереза ​​Май за ирландската граница, а предложението ѝ за митническите отношения е отхвърлено за по-малко от 24 часа, след като тя се опита с него да успокои привържениците на твърдия Брекзит в правителството си, съобщава \"Белфаст Телеграф\".Представители на Европейската комисия изтъкват, че планът на Мей ще бъде неприемлив и ще се върне към предишни ангажименти на Обединеното кралство. Той може да се превърне и в задна врата за Великобритания да се обвърже за неопределено време с ЕС чрез митническия съюз и единния пазар.Представители на ЕК, близки до преговорите, обясняват, че британските преговарящи вече са поели писмени ангажименти, които да служат за опора за прилагане, \"ако и докато\" в Северна Ирландия не бъде намерено друго решение и че няма начин да бъде ограничено във времето.Изправена пред остра критична реакция срещу плановете от страна на министрите си, които подкрепят Брекзит, Тереза Мей се опита да успокои страховете им, посочвайки пред журналисти: \"Ако е необходимо, то ще бъде при много ограничени обстоятелства за ограничен период от време.\"Ала източник от Брюксел е подчертал: \"Ще се прилага толкова дълго, докато няма надеждна алтернатива. Не може да бъде ограничено във времето, или не може да служи за основа.\"Представители на Европейската комисия посочиха първата страница на проектоспоразумението за Брекзит, която включва бележка, подписана от двете страни, в която се изтъква, че спирачката може да бъде прекратена само ако бъде намерено друго решение.Говорител на правителството заяви: \"Министър-председателят изложи позицията си вчера. Аварийното решение, предложено от ЕС, не е приемливо и затова ще представим своето собствено предложение, което искаме да постигнем възможно най-скоро.\"Оттогава стана ясно, че Великобритания и ЕС са започнали да тълкуват споразумението по различни начини. \"Даунинг стрийт\" каза, че цялото Обединено кралство ще остане подравнено под защитната стена, а Брюксел заяви, че споразумението е предназначено само за поддържане на пълно съответствие в Северна Ирландия. Разликата в тълкуването идва, защото Великобритания също отчаяно иска да предотврати митническите проверки в пристанищата на Ирландско море.От северноирландската партия DUP, на чиито гласове консерваторите разчитат за мнозинство в Камарата на общините (британския парламент), заплашват да блокират всеки план, който налага някакви гранични проверки между Северна Ирландия и Великобритания.Брюксел обаче изразява опасения, че Обединеното кралство би получило достъп до единния европейски пазар, без да се налага да се ангажира с четирите му свободи - ефективно получавайки преференциално споразумение.", "date": "2018.05.23", "title": "ЕС отхвърля предложението на Тереза Мей за ирландската граница"}
{"url": "https://news.bg/politics/donchev-realizirahme-1000-proekta-s-pomoshtta-na-norvezhkiya-finansov-mehanizam.html", "text": "Почти хиляда проекта са реализирани в последните десет години с подкрепата на Норвежкия финансов механизъм и този на Европейското икономическо пространство. Това отчете вицепремиерът Томислав Дончев при подписването на споразумения за четири различни програми по Финансовия механизъм на Европейското икономическо пространство и Норвежкия финансов механизъм (ФМ на ЕИП и НФМ).\"Днес подписваме програми в приоритетни сектори - култура, вътрешни работи, правосъдие, местно развитие, намаляване на бедността. За тях са заделени 113 млн. евро\", заяви Дончев.Той коментира, че събраните два механизма в последните години са се превърнали във фактор на положителна промянаДончев посочи, че в рамките на десетгодишната история от началото на действието на тези финансови механизми са реализирани почти хиляда проекта, а постигнатия ефект многократно надхвърля инвестициите.\"Направихме правилната кройка - успяхме да фокусираме средствата там, където традиционните финансови инструменти не достигат\", каза още той.По думите му вече са подписани програмите в Околна среда, развитие на бизнеса, иновации, а до края на месец юни ще бъдат подписани и споразуменията в област енергетика, гражданско общество.Вицепремиерът отчете, че е в напреднала фаза подготовката и на програмата \"Социален диалог\", която се управлява централизирано за всички държави бенефициенти.\"С това България ще бъде първата от 15-те държави бенефициенти, която е подписала всички програмни споразумения, което ще даде възможност за реалното изпълнение на проектите\", заяви Дончев.По думите му е важно да се запази добрият темп на работа.Общата финансова подкрепа, предоставена на България в рамките на Финансовия механизъм на Европейското икономическо пространство и Норвежкия финансов механизъм за периода 2007 - 2018 г. е в размер на 378.2 млн. евро. 126,6 млн. евро за периода 2009 - 2014 г. и 210.1 млн. евро за периода 2014 - 2021 г.Очаква се в рамките на третия програмен период 2014 -2021 г. да се изпълняват програми в областта на местното самоуправление и намаляването на бедността, енергийната ефективност и сигурност, популяризиране на културното наследство, опазване на околната среда и изменение на климата, правосъдие и вътрешни работи, включително мерки в областта на убежището и миграцията, бизнес развитие и иновации, насърчаване на социалния диалог, подкрепа за гражданския сектор. Очаква се първите открити процедури за набиране на проекти да бъдат обявени през втората половина на 2018 г. и началото на 2019 г.В този програмен период ще бъдат изпълнени знакови проекти като изграждането на възстановителен център за онкоболни деца, пилотен затвор и учебен център с капацитет 400 лишени от свобода в Кречиковци, център за непридружени деца бежанци, мерки в областта на детското правосъдие. Крайният срок за изпълнение на всички дейности за програмния период е 30 април 2014 г.", "date": "2018.05.23", "title": "Дончев: Реализирахме 1000 проекта с помощта на Норвежкия финансов механизъм"}
{"url": "https://news.bg/int-politics/izrael-udari-infrastruktura-na-hamas-v-gaza.html", "text": "Израелската армия обяви, че е ударила инфраструктура на палестинското ислямистко движение \"Хамас\" в Газа, след като група екстремисти са нахлули на територията на Израел и са подпалили военен пост, съобщава \"Асошиейтед прес\".Израелските военни уточняват, че са ударили подземен обект и военноморски позиции на \"Хамас\". От израелската армия твърдят, че ударите също така са били в отговор на продължаващите опити на \"Хамас\" да изпращат безпилотни самолети и горящи хвърчила, които са изгорили израелски селскостопански земи.Никой не е бил ранен при ударите. Говорителят на \"Хамас\" Хазем Касем заяви, че те били просто \"нов неуспешен опит\" за спиране на палестинските протести по границата между Газа и Израел.Израелските военни избиха над 100 палестинци по време на масовите протести на палестинците от март насам.Израелският военен министър Авигдор Либерман посочи, че ударите са разрушили още един тунел на \"Хамас\", наричайки военните опити на ислямистката групировка провал и загуба на ресурси.", "date": "2018.05.23", "title": "Израел удари инфраструктура на \"Хамас\" в Газа"}
{"url": "https://news.bg/world/devetima-rumantsi-zaginaha-pri-katastrofa-v-ungariya.html", "text": "Румънските власти съобщиха, че девет румънци са загинали при катастрофа с автобус, който се е ударил челно в камион в Унгария, информира АП.Местни медии публикуваха видео от автобуса, което показва удара в камиона. Автентичността на записа не може да бъде потвърдена.Външното министерство на Румъния поясни, че инцидентът е станал във вторник на около 60 километра югоизточно от унгарската столица Будапеща. В автобуса е имало седем мъже и две жени - всички са загинали.Най-малко четири от жертвите са от село и са пътували към домовете си след работа в Словения.Министерството поясни, че ще плати за връщането на телата.", "date": "2018.05.23", "title": "Деветима румънци загинаха при катастрофа в Унгария"}
{"url": "https://news.bg/press/radan-kanev-sravni-reaktora-za-aets-belene-sas-star-moskvich-3-4-ot-balgarite-prezhivyavat-s-po-malko-ot-585-lv-na-mesets.html", "text": "АЕЦ. \"Сега\":Радан Кънев сравни реактора за АЕЦ \"Белене\" със стар москвичСтава дума за реактор от второ поколение, модел от 80-те години, продават ни стар москвич. Така коментира пред bTV Радан Кънев от \"Демократична България\" ситуацията с АЕЦ \"Белене\".\"Заради поредица от корупционни действия в минали управления, България е придобила реактор и следователно трябва да строи централата и да плати 10 пъти повече пари сега, да преживее поскъпване на цената на електричеството, произвеждайки енергия, която по всяка вероятност няма да е необходима... Решението на евентуален енергиен глад, който въобще на е на хоризонта, не е в остаряла технология...  Доходи. \"Дума\":3/4 от българите преживяват с по-малко от 585 лв. на месец С общ доход на човек под 585 лв. месечно преживяват 73,3% от домакинствата в България. Това сочат данните на Института за социални изследвания към КНСБ, съобщени от Виолета Иванова. Тя поясни, че бедните домакинства намаляват, но много по-бавно, отколкото се увеличават парите на високодоходните, а диференциацията между 20% най-бедни и 20% най-богати стига 8,2 пъти. Само година по-рано разликата била 7,7 пъти, а през 2012 г. - 6,6.България е държавата в ЕС с най-ниски доходи от труд, но факт е също, че средните нива на заплащане по-скоро са близки до 6-те страни от Западните Балкани, кандидатки за членство в съюза, коментира главният икономист на синдиката Любен Томев.Все повече хора са на минимална заплата и в края на март около 470 хил. души (20,3%) са вземали 510 лв. През първото тримесечие на тази година около 37% от заетите са с основно или по-ниско образование.  Дело. \"24 Часа\":Съученици разпознали Йоан Матев по скованото тичане в Борисовата градинаСъученици и съотборници на Йоан Матев, подсъдим за убийството на Георги Игнатов в Борисовата градина, го разпознали на записите от камерите в парка по скованото тичане.\"Той си движи ръцете по особен начин, когато бяга\", каза пред Софийския градски съд София Странджева. Момичето и Йоан учили в частното училище \"Езиков свят\", но в различни випуски.На 2 юни 2015 г. - деня, в който бе убит Георги, София и Йоан се засекли в преддверието на тоалетните в гимназията. Йоан си миел лицето. Тя и още двама ученици коментирали с преподавателките си по български, немски и английски език, че момчето от записите много прилича на Йоан. Те обаче не посмели да съобщят в полицията, защото не били сигурни. Грешка. \"Монитор\":МОН и БАН в спор за грешка в матурата МОН отрече да има грешка в матурата, а БАН признава проблема. Това показа проверка на \"Монитор\" по спора за това дали трябва да се членува думата \"комисия\" в един от въпросите на държавния зрелостен изпит по български език на дванадесетокласниците. Това бе една от най-обсъжданите теми след неговото провеждане. \"Когато говорим за граматични грешки, това означава, че посочването е свързано с нарушаване на граматично правило\", заяви държавният експерт по български език в МОН Александър Трингов.В словосъчетанието \"впечатли комисия \" няма правило, което да изисква членуване на допълнение, което е употребено след глаголна форма в минало свършено време. Тоест, \"комисията\" може да е известна, може да не е известна и в случая това изречение е извадено от контекст, обяснява експертът.  Измами. \"Монитор\":Жилят по 100 на ден през мейла Близо 100 души на ден в България горят от измами, като повечето от тях стават жертви в интернет. Това сочат данните на МВР за една календарна година, в която са регистрирани 2577 измами, останалите над 1000 са били с незначителна вреда и не попадат в статистиката, въпреки че по тях отново се е работило.Цифрите обаче сочат, че над 95% от делата, които е водило вътрешното ведомство са били срещу неизвестен извършител, а разкритите, в които влизат и такива от предходни години са 662. Измамниците са били основно мъже, но има заловени и 88 жени.Основните пострадали в графа \"измами\" в отчетите на силовото министерство са били жертви, доверили се на писма в интернет. Една от последните тенденции, които заляха електронните пощи, беше със съобщения от различни институции - банки, НАП, енергоразпределителни дружества и фирми за бързи кредити. В уведомленията пишело, че собствениците на електронните пощи имат просрочени задължения и за да избегнат съдебни процедури, трябва да внесат определена сума на посочена сметка.  Контакти. \"Дума\":Радев и Путин в Сочи: Възобновихме диалога \"Смятам, че тази визита на господин президента е добър сигнал за възобновяване на пълноформатните руско-български отношения\", заяви руският президент Владимир Путин след срещата с българския държавен глава Румен Радев в Сочи. \"Възможностите ни обаче са далеч по-големи от това, с което се занимаваме днес, и от това, което сме постигнали\", добави той.\"България ще съдейства за цялостното развитие на диалога и разбирателството между нашите страни, защото никой няма интерес да се връща към старите времена на студена война в отношенията между Русия и ЕС\", заяви Радев след преговорите.\"След няколко дни ще имаме удоволствието да приемем в Москва премиера на България, така че и с него ще продължим тези дискусии\", каза накрая Путин.", "date": "2018.05.23", "title": "Радан Кънев сравни реактора за АЕЦ \"Белене\" със стар москвич; 3/4 от българите преживяват с по-малко от 585 лв. на месец"}
{"url": "https://news.bg/world/sblasatsi-na-protest-v-parizh.html", "text": "До сблъсъци се стигна в Париж по време на демонстрации срещу социалната политика на президента Еманюел Макрон, предаде РТ.Десетки хиляди се събраха, за да кажат \"не\" на политиката на управляващите. Мирният протест обаче се превърна в насилие и вандалски акции.Протестиращите са хвърляли снаряди в полицията и разбили витрини на магазини. Служителите са използвали сълзотворен газ и задържали някои протестиращи.Повече от 16 400 души са взели участие в протестите, съобщават френски медии, цитирайки независими наблюдатели. Най-малко 17 души са били задържани, съобщи полицията.Демонстрацията бе организирана от големи синдикати, за да протестират срещу мерки като съкращаване на работни места, замразяване заплатите и нови ограничения за признаването на висше образование. Освен демонстрацията в Париж, профсъюзите организираха още 140 протеста в страната във вторник.Освен уличните протести, политиките на Макрон също доведоха до спад в одобрението му след първата му година управление. Само около 40% от населението подкрепя Макрон, докато поне 55% са \"неудовлетворени\" от неговата работа, според последните проучвания.Освен непопулярната си вътрешна политика, които му спечелиха титлата \"Президент на богатите\", чуждестранните решения също са привлекли критики, включително и спорното пътуване до Африка, както и участието в американските удари в Сирия.", "date": "2018.05.23", "title": "Сблъсъци на протест в Париж "}
{"url": "https://news.bg/education/poveche-ot-55-000-zrelostnitsi-se-yavyavat-dnes-na-vtorata-matura.html", "text": "Днес се провежда вторият изпит от тазгодишните матури. В сградата на Министерството на образованието и науката, от 6.30 часа ще бъде изтеглен изпитният вариант за задължителния зрелостен изпит по избор между 13 учебни предмета, съобщиха по-рано от МОН. Изтегленият номер на варианта ще важи за изпита по всеки предмет.Изпитът започва в 08:00 часа и продължава 4 астрономически часа, а за учениците със специални образователни потребности - 6 часа. Зрелостниците трябва да заемат местата си най-късно до 07:45 ч. и да пишат с черен химикал.Над 55 000 дванадесетокласници се очаква да се явят на втората задължителна матура.В същия ден, но малко по-късно - в 9.00 часа, ще бъде изтеглен изпитният вариант за национално външно оценяване по математика за седмокласниците. Техният изпит започва в 10 часа и е от два модула.Първият е модул съдържа 20 задачи от два вида - със структуриран отговор и със свободен отговор. Продължителността му е 60 мин., а максималният брой точки, който могат да получат учениците, е 65. Очаква се на изпита по математика да се явят над 57 000 седмокласници.", "date": "2018.05.23", "title": "Повече от 55 000 зрелостници се явяват днес на втората матура"}
{"url": "https://news.bg/world/izcheznalite-balgarki-v-chikago-se-zavarnaha-nevredimi-po-domovete-si.html", "text": "Двете българки, които изчезнаха в Чикаго, са се завърнали невредими, предаде bTV. Те не са били отвличани, нито замесвани в латиноамериокански банди, разказаха родителите.Най-вероятно става дума за .Припомняме, че а обявени за издирване.По-голямото момиче е на 18-годишна възраст - Велина Шентова. По-малкото момиче се казва Натали Наскова и е на 16 години.", "date": "2018.05.23", "title": "Изчезналите българки в Чикаго се завърнаха невредими по домовете си "}
{"url": "https://news.bg/world/atanas-skatov-se-zavarna-u-nas.html", "text": "Алпинистът Атанас Скатов се завърна вчера вечерта у нас, предаде \"24 Часа\".Припомняме, че китайските власти не позволиха на Скатов да изкачи Еверест без шерпи.Той обяви, че шерпи са му поискали 10 000 долара, с които не разполага. Отказът беше очакван, тъй като след изчезването на Боян Петров под Шиша Пангма мерките за сигурност по отношение на хималайските експедиции са засилени е са изключително сериозни.На 13 българският алпинист изкачи връх Чо Ойо като част от проекта му за изкачване на 14-е осемхилядника на планетата без консумация на животинска храна.", "date": "2018.05.23", "title": "Атанас Скатов се завърна у нас "}
{"url": "https://news.bg/weather/dazhdovna-sryada-1.html", "text": "Днес в Западна България се очаква дъжд. Възможно е на много места и да прегърми. Това съобщават от НИМХ на БАН. Ще духа до умерен вятър. Максималните температури ще са между 25 и 30 градуса. Атмосферното налягане ще остане малко по-високо от средното за май. През следващите дни се очаква леко понижение на температурите.  ", "date": "2018.05.23", "title": "Дъждовна сряда "}
{"url": "https://news.bg/world/evrodeputatite-veroyatno-shte-nalozhat-sanktsii-na-facebook.html", "text": "Недоволни останаха евродепутатите от изслушването на изпълнителния директор на Facebook Марк Зукърбърг, което се състоя вчера вечерта, съобщиха световните информационни агенции. То се наложи след скандала Cambridge Analytica. В словото си той призна за допуснати грешки със сигурността, извини се и обеща мерки. В същото време обаче не пропусна да подчертае приноса на компанията му за свързването на хората по света, възможностите за бизнеса и създаването на нови работни места. Той увери също така, че Европа е приоритет за компанията му. Евродепутатите обаче зададоха много и неудобни въпроси след изслушването, като не спестиха теми като фалшивите новини, намесата в изборите и други. Лидерът на ЕНП Манфред Вебер открито се обяви за прекъсване монопола на Facebook. Ги Ферхофстад от Алианса на либералите и демократите предложи компанията да обмисли разделянето на WhatsApp, Instagram и Facebook Messenger. Това се случва само дни, преди Европейският регламент за защита на данните или GDPR да влезе в сила. Новият закон, един от най-широкообхватните закони за защита на личните данни в света, изисква от всички компании да споделят как се използват онлайн потребителските данни и да предложат на потребителите възможността да изтрият данните си. Компаниите, които не изпълняват изискванията, могат да бъдат глобени до 4% от глобалните си приходи.", "date": "2018.05.23", "title": "Евродепутатите вероятно ще наложат санкции на Facebook"}
{"url": "https://news.bg/crime/minimum-trima-sa-zameseni-s-koruptsiya-v-kat-blagovgrad.html", "text": "Минимум трима са замесени с корупция в КАТ-Благовград, началникът на Сектор Пътна полиция в Благоевград и двама \"регистратори\". Задържани са четирима, а ще им бъдат повдигане на обвинения. Към момента няма доказателства за организирана престъпна група, коментира пред БНТ говорителят на главния прокурор Румяна Арнаудова.\"Таксата за бърза регистрация е била твърда, имаме такава информация. Имаме сигнал за подобна схема от началото на годината, тези твърдения са били потвърдени и с помощта на СРС-та, затова и Окръжната прокуратура в Благоевград образува досъдебно производство за искане на откупи\", добави Арнаудова.Освен незаконно притежаван пистолет \"Макаров\", в задържания шеф на КАТ са намерени и 5300 лв.Припомняме, вчера  в КАТ-Благоевград. Към 15 часа с белезници на ръцете бе изведен регионалният началник на \"Пътна полиция\" в областния град Данаил Стоицов.Припомняме, преди месец спецпрокуратурата проведе. В хода на акцията бяха . Те бяха и срещу тях бяха повдигнати обвинения. ", "date": "2018.05.23", "title": "Минимум трима са замесени с корупция в КАТ-Благовград"}
{"url": "https://news.bg/crime/tir-udari-avtobus-po-liniyata-sofiya-lozen.html", "text": "Пътен инцидент е станал на входа на София. ТИР с турска регистрация е ударил отзад автобус, по линията Лозен - София.Сигналът за инцидента е подаден малко след 7.20 часа тази сутрин. Катастрофата е на АМ \"Тракия\" на 3 км, в посока София.Според данните до момента двама са с по-тежки наранявания. Общо 12 души са пострадали. Движението е ограничено, регулира се от пътни полицаи. Автобусът на градския транспорт се е движел по линия 7 от Долни Лозен към Гара Искър в София.По информация на Нова телевизия, 60-годишен мъж е хоспитализиран с травма на главата в болница \"Света Анна\". Две жени са постъпили в \"Пирогов\" с наранявания на долните крайници. 4-годишно дете е без наранявания, но го хоспитализират, за да се избегне риск от скрити травми.Временно е ограничено движението при км 3 на АМ \"Тракия\" в посока София поради изтегляне на автобус от канавката и почистване на пътното платно. Обходни маршрути: през с. Лозен или по път III-105 Нови хан - Елин Пелин - път I-6 Елин Пелин - София.", "date": "2018.05.23", "title": "ТИР удари автобус по линията София-Лозен"}
{"url": "https://news.bg/society/organizatsiya-na-dvizhenieto-za-shestvieto-na-24-may.html", "text": "Организация на движението за провеждане на тържествено шествие по повод Деня на българската просвета и култура и на славянската писменост на 24 май.Забранява се престоят и паркирането на пътни превозни средства, от 13.00 часа на 23 май до приключване на мероприятието на 24 май както следва:- на ул. \"Оборище\" между ул. \"Кракра\" и бул. \"Васил Левски\" от страната на Националната библиотека, с изключение на автомобилите на снимачния екип.- на ул. \"Шипка\" между ул. \"Кракра\" и бул. \"Васил Левски\" от страната на Националната библиотека;- на паркинга зад Националната библиотека.От 07.00 часа до приключване на мероприятието на 24 май.- всички паркинги на пл. \"Княз Александър І\";- паркинга на пл. \"Атанас Буров\";- паркинга на ул. \"Княз Александър І\" между бул. \"Цар Освободител\" и ул. \"Московска\".Празничното шествие ще се проведе от 10.00 часа на 24 май по следния маршрут: от площада пред Археологическия музей по бул. \"Цар Освободител\", бул. \"Васил Левски\" до паметника на \"Св. Св. Кирил и Методий\" пред Националната библиотека.Забранява се влизането в двете посоки на пътни превозни средства, както следва:От 8.00 до 11.00 часа на 24 май по:- бул. \"Цар Освободител\" между бул. \"В. Левски\" и пл. \"Независимост\";- ул. \"Аксаков\" между ул. \"Г. Бенковски\" и ул. \"Дякон Игнатий\";- ул. \"Г. Бенковски\" между ул. \"Аксаков\" и бул. \"Цар Освободител\";- ул. \"Леге\" между ул. \"Съборна\" и пл. \"Атанас Буров\";- ул. \"Дякон Игнатий\" между ул. \"Аксаков\" и бул. \"Цар Освободител\";- ул. \"15 ноември\" между бул. \"Цар Освободител\" и пл. \"Св. Ал. Невски\";- ул. \"Кн. Александър І\" между ул. \"Съборна\" и пл. \"Кн. Александър І\".От 9.00 до 10.30 часа на 24 май, с изключение на колите на масов градски транспорт, по:- бул. \"Васил Левски\" между бул. \"Цар Освободител\" и бул. \"Янко Сакъзов\".- ул. \"Оборище\" между ул. \"Кракра\" и пл. \"Св. Ал. Невски\";- ул. \"Шипка\" между бул. \"Васил Левски\" и ул. \"Кракра\".От 10.30 до 12.00 часа на 24 май, включително и колите на масов градски транспорт, по:- бул. \"Васил Левски\" между бул. \"Цар Освободител\" и бул. \"Янко Сакъзов\".- ул. \"Оборище\" между ул. \"Кракра\" и пл. \"Св. Ал. Невски\", с изключение на тролейбусите;- ул. \"Шипка\" между бул. \"Васил Левски\" и ул. \"Кракра\".За времето от 10.30 до 12.00 часа на 24 май се променят частично маршрутите на автобусни линии №№ 9, 280 и 306 както следва:- автобусна линия № 9 (в посока ул. \" Ген. Гурко\"): от бул. \"Евлоги и Христо Георгиеви\" обратен завой на Национален стадион \"Васил Левски\", бул. \"Евлоги и Христо Георгиеви\" и по маршрута.- автобусни линии №№ 280 и 306 (в посока ул. \"Шипка\"): от бул. \"Цариградско шосе\" наляво по бул. \"Евлоги и Христо Георгиеви\", ул. \"Ген Гурко\", бул. \"Васил Левски\", бул. \"Цар Освободител\" и по бул. \"Цариградско шосе\" по маршрутите;Маршрутите на тролейбусни линии № 1, 2, 4 и 11:- тролейбусни линии № 1 и 2 в посока съответно ж.к. Левски Г и ж.к. \"Хаджи Димитър\": от Пета градска болница и ж.к. \"Бъкстон\"по маршрутите до кръстовище бул. \"Васил Левски\" - бул. \"Цар Освободител\", надясно по бул. \"Цар Освободител\", надясно по бул. \"Евлоги и Христо Георгиеви\", надясно по ул. \"Ген. Гурко\" и наляво по бул. \"Васил Левски\" по маршрутите;- тролейбусни линии №№ 4 и 11 в посока съответно ж.к. \"Хаджи Димитър\" и площад \"Сточна гара\": от ж.к. \"Дружба 1 и 2 по маршрутите до кръстовище бул. \"Цар Освободител\" - бул. \"Васил Левски\", наляво по бул. \"Васил Левски\", наляво по ул. \"Ген. Гурко\", наляво по бул. \"Евлоги и Христо Георгиеви\" и надясно по бул. \"Цариградско шосе\" по маршрутите;- тролейбусите от линия №№ 1, 2 и 4, преминали преди затваряне на участъка, да се движат по маршрут: от ж.к. \"Левски Г\" и ж.к.\"Хаджи Димитър\" по маршрутите си до кръстовище ул. \"Оборище\" - бул. \"Васил Левски\", надясно по бул. \"Васил Левски\" и надясно по бул.\"Княз Александър Дондуков\" по маршрутите;- тролейбусите от линия № 11, преминали в участъка между площад \"Васил Левски\" и площад \"Сточна гара\" преди затварянето, изчакват на площад \"Сточна гара\".Столичната дирекция на вътрешните работи осигурява охрана и постове за контрол и регулиране на движението на възловите кръстовища, като съвместно с линейния контрол на \"Център за градска мобилност\" ЕАД ще спират и възстановяват поетапно движението на пътните превозни средства в зависимост от преминаването на участниците в шествието.", "date": "2018.05.23", "title": "Организация на движението за шествието на 24 май"}
{"url": "https://news.bg/education/zrelostnitsite-pishat-po-variant-1-na-vtorata-matura.html", "text": "Дванадесетокласниците пишат по вариант 1 на втората задължителна матура.В 6.30 часа тази сутрин в Министерството на образованието и науката беше изтеглен вариант 1 от два възможни, съобщи БНР.Втората задължителна матура е по предмет по избор.Зрелостниците могат да избират между 13 предмета - математика, биология, география, история, физика, химия, философия и чужди езици, между които английски, немски, френски, испански, италиански и руски език.Изтегленият вариант 1 важи за изпита по всичките 13 предмета.По всеки от предметите дванадесетокласниците трябва да отговарят на въпроси както с избираеми, така и със свободни отговори.По предметите история, география, философия и чуждите езици се изисква учениците да създадат и текст. По математика учениците трябва да решават задачи.За втора година изпитът на дванадесетокласниците се провежда в три модула, така че да се намалят възможностите за преписване и за изтичане на информация.Припомняме, учениците от професионалните гимназии могат да не се явят на втората матура. Законът за предучилищното и училищното образование позволява учениците от професионални гимназии да получат като оценка в дипломата си средноаритметичната стойност от оценките, получени на държавните изпити за придобиване на професионална квалификация.Втората матура започна в 8 часа и е с продължителност от 4 астрономически часа. Учениците със специални образователни потребности разполагат с 6 часа.Според изискванията зрелостниците трябва да заемат местата си най-късно до 07.45 ч. и да пишат с черен химикал.Очаква се днес на ДЗИ да се явят над 55 000 ученици.Днес се провежда и националното външно оценяване на седмокласниците по математика. Изпитният вариант ще се изтегли в 9 часа. Изпитът на децата започва в 10 часа.Малката матура е в два модула. Очаква се на изпита по математика да се явят над 57 000 седмокласници.", "date": "2018.05.23", "title": "Зрелостниците пишат по вариант 1 на втората матура"}
{"url": "https://news.bg/world/pisatelyat-i-nositel-na-pulitsar-filip-rot-pochina-na-85-godini.html", "text": "Американският писател и носител на \"Пулицър\" Филип Рот, почина на 85 години. Неговият агент Андрю Уили коментира, че причината е сърдечна недостатъчност, съобщава \"Ройтерс\".Филип Рот пише повече от 30 книги, а \"Пулицър\" печели с книгата \"Американски пасторал\". След повече от 50 години като писател Рот решава, че \"Немезис\" от 2010 г., историята на епидемия от полиомиелит в квартала Нюарк, Ню Джърси, където е израснал, ще бъде неговият последен роман. След това той решава да препрочете всички свои произведения, \"за да видя дали съм си загубил времето\", обяснява в интервю през 2014 г.За заключението си той цитира Джо Луис, боксовия шампион от 30-те и 40-те години на миналия век: \"Направих най-доброто с това, което имах\". През 2017 г. той публикува \"Защо пиша?,\" колекция от есета, написани между 1960 и 2013 г.Първата книга, публикувана от Рот, е колекцията разкази от 1959 г. \"Довиждане Колумб\", с която печели Национална награда за книга. Други негови книги са романите \"Синдромът Портной\", \"Писателят призрак\", \"Човешкото петно\", \"Призракът излиза\" и \"Животът ми като мъж\". Филип Рот бе известен и като прозорлив наблюдател на американското общество и недостатъците му.Въпреки че неговите романи често изследват еврейският опит в Америка, Рот, който коментира, че е атеист, отказва да бъде определян като писател евреин-американец. \"Това не ме интересува. Знам точно какво означава да бъдеш евреин и наистина не е интересно. Аз съм американец.\", коментира той пред \"Гардиън\" през 2005 г.Филип Милтън Рот е роден на 19 март 1933 г. в Нюарк, Ню Джърси. Син на застрахователен агент, Рот получава бакалавърска степен в университета \"Бъкъл\" и магистърска степен по английски език от Чикагския университет. Той отпада от докторската програма през 1959 г., за да пише филмови ревюта за Нова република преди \"Довиждане, Колумб\" да излезе.Рот преподава литература, предимно в Университета на Пенсилвания. Той се оттегля от преподаване през 1992 г. като професор по литература в Ню Йоркския университет \"Хънтър\".Рот е смятан за много труден за интервюта и не обича да обсъжда книгите си. \"Трябва да позволите на хората да се борят сами с книгите и да преоткрият онова, което са и какво не са\", обяснява той.Рот обяснява, че за него писането е \"изпълнено със страх, самота и тревожност. Има няколко дни, които напълно компенсират това. В моя живот съм имал общо няколко месеца от тези напълно прекрасни дни като писател и това е достатъчно\", допълва той.В интервю за \"Ню Йорк таймс\" Рот описва 50-годишнината си като писател с \"веселие и страдание. Фрустрация и свобода. Вдъхновение и несигурност. Изобилие и празнота. Горене и изгасване\".", "date": "2018.05.23", "title": "Писателят и носител на \"Пулицър\" Филип Рот почина на 85 години"}
{"url": "https://news.bg/politics/deputatite-vdahnoveni-ot-24-may.html", "text": "Парламентът уважи утрешния празник на славянската писменост. ГЕРБ се похвалиха с просветното си законодателство. Наричаме този ден най-български и най-истински, заяви Милена Дамянова. По думите й на този ден поднасяме венци пред славното дело на братята Кирил и Методий. За ГЕРБ това е денят, в който отново ще напомним, че образованието е приоритет в нашата управленска програма и ние ще продължаваме да го отстояваме, заяви тя.Според нея без учителите знанието не може да се разпространява. Без да отстъпваме от разбирането, че българщината е над всичко, искаме да научим наследниците си, че светът няма граници, отчете Дамянова.Тома Томов от БСП говори за светците и покровителите. По думите му утре ще честваме най-близкия до душите ни празник. Духът на България нямало да угасне. Винаги сме имали държава на духа, по думите му. Голи са без книги всичките народи, цитира Томов.ДПС също изразиха задоволство, че имаме своя азбука, а 24 май е светъл празник, който обединява нацията. Целият славянски свят тачел своите светци. 24 май бил духовно сказание за буквите. Дано всички намерим просветление, пожелаха от ДПС и пожелаха вечно слънце да гори в душите ни. В такива дни животът не е война, не е борба за власт, смятат от партията. Професор Станислав Станилов от \"Атака\" почете нашите велики държавници от първото и второто българско царство, които са защитавали нашата писменост. По думите му славянските езици произлизат от старобългарски. Продължавали сме да учим тези народи, подчерта той. Народността не чезне там, гдето знанието живей, припомни Станилов.От \"Воля\" също се поклониха пред всички просветители и уважиха всички учители. За да е успешна държавата, според партията на Веселин Марешки, образованието, науката и културата трябва да са приоритет. ", "date": "2018.05.23", "title": "Депутатите вдъхновени от 24 май"}
{"url": "https://news.bg/society/mazh-i-zhena-v-tezhko-sastoyanie-sled-katastrofata-na-tir-v-avtobus.html", "text": "Двама пострадали от катастрофата между ТИР и автобус на градския транспорт на АМ \"Тракия\" остават в \"Пирогов\", съобщи изпълнителният директор на болницата проф. Асен Балтов.4-годишно момче има фрактура в областта на едната подбедрица. Поставена му е гипсова имобилизация и остава за консервативно лечение в детската травмотология на спешната болница. Майката на пострадалото дете го придружава, но отказва да бъде прегледана на този етап.Другата пациентка, 25-годишна жена, е с фрактура на едната подберица. Тя остава в пироговската травматология.47-годишна пострадала има комоцио (мозъчно сътресение) и навяхване на шийни прешлени. На нея й е поставена шина на врата, след което по нейно желание отказва хоспитализация и си тръгва от болницата.Седем са пострадалите приети в СО на УМБАЛ \"Св. Анна\" - София АД. Двама от тях - мъж на 60 г. и жена на 54 г. са в тежко състояние.Мъжът е с тежка черепно-мозъчна травма и тежка гръдна травма и хоспитализиран в КАИЛ - реанимация. Жената е тежка лицева травма и фрактура на на мандибула - долна челюст и е хоспитализирана в Клиника по ЛЧХ.Четирима пациенти са с гръдно-коремни травми и различни травми на долни крайници и са хоспитализирани в Клиниката по неврохирургия и Клиниката по хирургия. Един е освободен за домашно лечение.", "date": "2018.05.23", "title": "Мъж и жена в тежко състояние след катастрофата на ТИР в автобус"}
{"url": "https://news.bg/energy/petkova-i-angelkova-iskat-energiyno-efektiven-turizam.html", "text": "България трябва да работи за възможността за търсене на свързаност между държавите в областта на енергетиката, за разширяване на сътрудничеството между отделните страни в областта на енергетиката и изграждане на газов хъб, който да допринесе за енергийната сигурност и развиването на пазара на природен газ не само в България, но в целия регион.Това обяви енергийният министър Теменужка Петкова на конференция, посветена на Международното макрорегионално сътрудничество в областта на туризма и енергетиката.Събитието е част от програмата на Българското председателство на Съвета на ЕС. Международната конференция е посветена на сътрудничеството в областта на туризма и енергетиката, между страните попадащи в обхвата на Дунавската стратегия.Теменужка Петкова посочи, че България е една от държавите, която е изключително добър пример в областта на нисковъглеродната икономика, чистата енергетика и ролята на възобновяемите енергийни източници.Петкова припомни, че през 2016 г. България и Румъния са изградили и първата интерконекторна връзка, която гарантира енергийната сигурност не само в България и Румъния, но и в целия регион.Тя подчерта, че България е постигнала още една своя национална цел през 2013 г., с която брутното направление на електрическа енергия е достигнало до 16%. \"Освен това България трябва да гарантира енергийната сигурност и развитието на енергията от възобновяемите енергийни източници\", каза в заключение Петкова.Министърът на туризма Николина Ангелкова откри началото на конференцията и поздрави всички присъстващи гости на събитието. \"На днешната конференция България трябва да предложим единна стратегия за енергийна ефективност в сектор туризъм, с който да получаваме все по-голям и качествен туристически продукт\", заяви Ангелкова.Министърът на туризма коментира, че темата за енергийната сигурност е изключителна важна за туризма.\"На днешната конференция ние решихме да обсъдим възможностите и предизвикателствата пред туристическия сектор и въвеждането на енергийната ефективност на местата за настаняване и хранене\", посочи тя и допълни, че това ще се отрази в икономиката и в ресурса, който може да бъде спестен.На въпрос може ли АЕЦ \"Белене\" да се превърне в туристически дестинация, Ангелкова сподели, че е трудно да се коментират чак толкова далечни въпроси. \"Говорейки конкретно за тази тема, ние приехме решение в Министерски съвет, което да се предложи в Народното събрание, с цел да се мисли в посока за стратегически инвеститор\", заяви тя.Туристическият министър допълни, че е необходим един по специален инструмент за развитието на сектор туризъм с приоритет, който може да бъде изразен с някоя приоритетна ос в различните оперативни програми. \"Най-важното да се обсъди дали може да има общоевропейска стратегия за енергийната ефективност в сектор туризъм\", подчерта Ангелкова.По време на пресконференцията, тя изтъкна, че за изминалата 2017 г. международният туристически поток се е увеличил с 538 милиона международни туристи, докато други 8 милиона и 900 хиляди чужденци са посетили България през изминалата година.\"Други от по-важните ни цели е да поставим началото на сътрудничеството в областта на туризма, както и да изградим връзката между туризма и енергетиката, с която да намерим практичната насоченост на бизнеса\", каза в заключение Ангелкова.", "date": "2018.05.23", "title": "Петкова и Ангелкова искат енергийно ефективен туризъм"}
{"url": "https://news.bg/politics/ms-opredeli-koi-sa-toksichnite-otpadatsi.html", "text": "Промени в Закона за управление на отпадъците бяха одобрени по време на заседание на Министерския съвет, съобщиха от МС.С тях се въвеждат европейски хармонизирани критерии за опасното свойство HP 14 \"Токсични за околната среда\", съгласно европейски регламент от 2017 г.С промените се регламентират свойствата, определящи отпадъците като опасни. Това ще позволи да се избегне прилагането на различни критерии за определянето на опасното свойство \"Токсични за околната среда\" в нашата страна и в другите държави членки и ще отпадне необходимостта за повторното му определяне при трансграничен превоз на отпадъците.Избягва се и рискът за околната среда, защото се отнема възможността даден отпадък, определян като токсичен по хармонизираните критерии, да бъде посочен като нетоксичен в нашата страна.С настоящите промени в Закона за управление на отпадъците се въвеждат и разпоредби, свързани със законодателните предложения на ЕК в пакета \"Кръгова икономика\". Според информацията на МС се поставят основите на система за събиране на отпадъци от текстил, с което ще се осигури поетапно увеличение на целите по рециклиране и оползотворяване на отпадъците.По време на същото заседание бе решено, че продажбата на катализатори ще става само с документ за произход.При промяна в Наредбата за излезлите от употреба моторни превозни средства се поставя краен срок за употребата на олово в системи с високо напрежение над 75 V, които се използват само за задвижване в превозни средства от категории M1 и N1 (мотопеди и товарни автомобили до 3,5 т - б.р).Според промените в електромобили от тези категории, чийто тип е одобрен след 1 януари 2019 г., не може да се използват оловни акумулаторни батерии за задвижването им. Оловото, живакът, кадмият и шествалентният хром са забранени в материалите, като се прави изключение само за случаи, когато тези метали не може да бъдат заменени.С постановлението се ограничават умишленото премахване и кражбите на катализатори, предавани като отпадък заради съдържащите се в тях ценни метали. Въвежда се изискване предаването и приемането на отработен катализатор, отделен от автомобил, да става само с декларация за произход, попълнена от собствениците.Одобрени са и промени в Наредбата за разделно събиране на биоотпадъците и третиране на биоразградимите отпадъци, които са в изпълнение на целта за намаляване на количеството депонирани биоразградими отпадъци с 35% до 2020 г.", "date": "2018.05.23", "title": "МС определи кои са токсичните отпадъци "}
{"url": "https://news.bg/int-politics/izrael-prati-evropeyskiya-sayuz-da-varvi-po-dyavolite.html", "text": "Министърът на енергетиката на Израел Ювал Щайниц атакува Европейския съюз, изтъквайки, че той може да \"върви по дяволите\" заради призива му да се разследва бруталността на израелската полиция срещу палестинците.Само преди две седмици Щайниц приветства отношенията на Израел с ЕС по време на празненствата на 9 май, посветени на Деня на Европа, израелския национален ден за отбелязване на победата над нацистите, в резиденцията на посланика на ЕС в Израел.ЕС вчера осъди репресиите на израелската полиция срещу протестиращи палестинци в Хайфа, след като те протестираха срещу многото палестински жертви на границата между Израел и Газа.В изявлението ЕС подчерта, че е важно Израел да проведе \"бързо разследване на обстоятелствата около събитията през миналата седмица в Хайфа, които са довели до сериозни наранявания на Джафар Фарах, директор на неправителствената организация Мосауа, Център за застъпничество за арабски граждани в Израел\".\"Нека хиляди пъти да вървят по дяволите\", изтъкна Щайниц пред израелско радио, като същевременно разкритикува остро ЕС, че бил лицемерен. \"Сега ЕС се подмазва на Иран и ще помогне (на Техеран) срещу санкциите на САЩ\", изтъкна той.Щайниц се оплака, че Европейският съюз \"тормози\" Израел, докато \"Иран извършва екзекуции, изтезава хомосексуалисти, нарушава правата на жените, подкрепя тероризма и Асад, който използва химически оръжия срещу народа си\".Той посочи, че Фарах, който обвини израелската полиция, че е счупила коляното му след арестуването му, вече е разследван от Министерството на правосъдието.Щайниц коментира, че изпраща Европейския съюз \"да върви по дяволите, който всъщност не представлява европейските страни. Това е организация, която никого не ръководи и е по-малко приятелски настроена към Израел от самите европейски страни\".ЕС е един от най-големите търговски партньори на Израел, като общата стойност на търговията помежду им е 36 млрд. евро годишно.", "date": "2018.05.23", "title": "Израел прати Европейския съюз да върви по дяволите"}
{"url": "https://news.bg/culture/nagrazhdavat-iztaknati-kulturovedi.html", "text": "Правителството предложи на президента да издаде указ, с който изтъкнати дейци на културата и изкуствата да бъдат удостоени с държавни награди.Режисьорът Адела Пеева е предложена за награждаване с орден \"Стара планина\" - първа степен.За удостояване с орден \"Св. Св. Кирил и Методий\" - огърлие, са предложени балетмайсторът доц. Калина Богоева, оперната прима Стефка Евстатиева, композиторът проф. Милко Коларов, актьорите Иван Иванов и Христо Мутафчиев, както и дългогодишният директор на Националния учебен комплекс по култура с лицей за изучаване на италиански език и култура Величка Велянова.С орден \"Св. Св. Кирил и Методий\" - втора степен, ще бъдат наградени директора (2000-2015) на Народната библиотека \"П. Р. Славейков\" във Велико Търново д-р Иван Ангелов и писателя Петър Велчев.Предложенията идва заради големите заслуги на творците и приноса им за развитието на културата и изкуствата у нас.", "date": "2018.05.23", "title": "Награждават изтъкнати културоведи"}
{"url": "https://news.bg/world/za-parvi-pat-ot-9-g-frantsiya-ovladya-byudzhetniya-defitsit.html", "text": "Европейският съюз официално препоръча Франция да бъде извадена от списъка с държави с прекомерен бюджетен дефицит, информира АФП.Осведомителната агенция отбелязва, че това е своеобразна победа за президента на Франция Еманюел Макрон.Европейската комисия официално предложи да се прекрати процедурата за прекомерен бюджетен дефицит срещу Франция, започната през 2009 г. в началото на дълговата криза в еврозоната.\"\", каза на брифинг икономическият еврокомисар Пиер Московиси.Прогнозите на ЕК са Франция да намали дефицита до 2,6% от БВП през 2017 г., което е под наложения от ЕС лимит от 3,0%. Очаква се през тази година бюджетният дефицит на Франция да падне до 2,3 на сто и да се увеличи до 2,8% през 2019 г.Постижението на Франция е важно за Макрон, за да спечели доверието на европейските лидери и конкретно на германския канцлер Ангела Меркел, докато се опитва да прокара амбициозните си реформи в еврозоната.Франция беше една от последните две държави в еврозоната, заедно с Испания, която беше под заплаха за прекомерен бюджетен дефицит, който може да доведе до санкции и глоби.Но сега погледът е насочен към Италия, където популистите и евроскептиците обещаха да пренебрегнат бюджетните правила на ЕС.Предложението на ЕК за Франция трябва официално да бъде потвърдено от финансовите министри на ЕС на среща през юли.", "date": "2018.05.23", "title": "За първи път от 9 г. Франция овладя бюджетния дефицит"}
{"url": "https://news.bg/world/bum-na-britantsite-sdobili-se-s-germansko-grazhdanstvo-prez-2017-g.html", "text": "Рекорден брой притежатели на британски паспорти са получили германско гражданство през 2017 г., показва информация на Федералната статистическа служба на Германия, цитирана от \"Политико\".Общо 7 493 британци са станали германски граждани през 2017 г. Подчертава се \"очевидната\" връзка с Брекзит.Цифрата бележи 162% увеличение в сравнение с 2016 г., когато 2 865 британци са получили германско гражданство. 622 британци са станали граждани на Германия през 2015 г.Брекзит се посочва като основна причина за ръста, тъй като през периода 2016-2017 г. 10 358 британци са получили германско гражданство в сравнение с 5 092 британци между 2000 и 2015 г.Около 9% от британците, които са получили германски паспорти през 2017 г., са пуснали документите си, докато са пребивавали извън Германия.Най-висок е делът на турците (14 984), получили германско гражданство през 2017 г., следвани от британците (7 493), поляците (6 613), италианците (4 256) и румънците (4 238).Общият брой на чужденците, сдобили се с германско гражданство през изминалата година, е 112 200 - най-високият от 2013 г.. Регистрирано е 1,7% увеличение от предходната година.", "date": "2018.05.23", "title": "Бум на британците, сдобили се с германско гражданство през 2017 г. "}
{"url": "https://news.bg/crime/spryaha-nakazatelnoto-proizvodstvo-sreshtu-glavniya-arhitekt-na-sofiya.html", "text": "Заместник главен прокурор при ВКП Пенка Богданова отмени постановлението на Апелативната прокуратура в София, с което беше образувано наказателното производство срещу главния архитект на София Здравко Здравков.Припомняме, на 21 май, понеделник, Апелативната прокуратура в София образува наказателно производство заради отказа му да изпълни съдебно решение, което дава зелена светлина за строителството на небостъргач в столичния квартал \"Стрелбище\".Заради отказа си да изпълни съдебно решение и да придвижи строителството на небостъргача, Здравков е глобяван два пъти - веднъж с 1 000 лева и веднъж с 13 000 лева.След служба проверка по сигнал на Софийската градска прокуратура, с постановление от днес, 23 май, Богданова отменя постановлението на прокурор Стойчо Ненков от Апелативна прокуратура в София от 9 май тази година, с което е образувано досъдебното производство срещу Здравков за престъпление по чл. 296 НК.Чл. 296 от НК гласи: Според проверката и анализ на събраните материали е установено, че Апелативната прокуратура в София се е произнесла при неизяснена фактическа обстановка. Това не позволявало да се направи обоснован извод относно това дали е налице наложено административно наказание за същото деяние.Затова зам. главният прокурор е указал на Софийската района прокуратура да извърши допълнителна проверка по случая.Това постановление на прокурор Ненков, както и друго постановление от 11 април тази година, са отменени и поради допуснати съществени нарушения на процесуалния закон.Първото нарушение - въпреки че от 9 август 2016 година разпоредбата на чл. 213, ал. 2 НПК е отменена и горестоящ прокурор няма право да указва на по-ниска по степен прокуратура да образува досъдебно производство, с постановление от 11 април той е разпоредил на СРП да образува дело.Второто нарушение - въпреки че от 5 ноември 2017 г. действа новата разпоредба на чл. 214, ал. 3 НПК, според която в акта за образуване на досъдебно производство не се посочват имената на лицето (а само престъплението), с постановлението от 9 май прокурорът от АП София е образувал делото срещу конкретно лице.Понеже тези пропуски поставят въпроса дали е налице задълбочено познаване на актуалното законодателство, Богданова е изпратила копие от постановлението на административния ръководител на Апелативната прокуратура в София, с което иска преценка дали да се изготви предложение за извънредно атестиране на прокурор Ненков.Съобразно Закона за съдебната власт, атестирането на магистрат се извършва при наличие на данни за трайно влошаване на качеството на работата му.Междувременно стана ясно, че столичните общински съветници събират пари, за да платят глобата на Здравков от 13 000 лева, която му беше наложена от Върховния административен съд за отказа си да пусне строежа на 44-етажна сграда на бул. \"България\" и бул. \"Петко Тодоров\" в квартал \"Стрелбище\". Мотивът на Здравков да не разреши стоежа беше, че теренът е отреден за озеленяване според Общия устройствен план на Столична община, приет от СОС 2009 г.Срокът за плащането на глобата на Здравков изтича в петък.Инициативата за събирането на парите за глобата на архитекта е на ГЕРБ.По-рано днес от Коалиция Сердика (АБВ, Български социалдемократи, Нормална държава) заявиха, че са взели решение да не участват в \"този цирк\".\"Ние сме против двойния аршин, с който се мерят строежите в София\", пишат от коалицията.Според коалицията по доклада на Здравков са одобрени планове за 215-метров небостъргач на Лозенския хълм и 80-метрова сграда до самите блокове в \"Борово\". Друг доклад предлагал одобряване на допълнително строителство на Гаранти Коза в \"Младост\". Заповед на Здравков също така оправдавала и продължаващия строеж на 120-метров мастодонт на Кръста в \"Лозенец\".\"Но изведнъж спирането на един строеж в \"Стрелбище\" го прави герой в защитата на София\", недоумяват от съветниците.Според тях Здравков защитавал общия устройствен план, но само за квартал \"Стрелбище\", защото в \"Лозенец\" и \"Борово\" планът сочил, че сградите могат да имат максимална височина съответно от 26 и 20 метра.\"Той защитавал зелените площи, но не ги защитава из цяла София след като по негово предложение падна законовата защита за много от междублоковите пространства на града... Ние отказваме да участваме в такъв избирателен пиар, без последователна защита на обществения интерес във всички тези случаи.\"", "date": "2018.05.23", "title": "Спряха наказателното производство срещу главния архитект на София"}
{"url": "https://news.bg/int-politics/prodalzhava-svobodnoto-padane-na-turskata-lira.html", "text": "Турската лира се срина до рекордно равнище спрямо долара на фона на опасенията за изтичане на инвестиционен капитал и способността на страната да се справи със ситуацията, съобщава \"Асошиейтед прес\".Лирата спадна до над 4,80 за долар днес, което е срив с около 5 процента в сравнение с вчера.Турската централна банка е подложена на натиск да проведе извънредна среща за рязко увеличаване на лихвите преди планираното редовно заседание на 7 юни, но за нея това не е желателно, тъй като президентът Реджеп Тайип Ердоган иска ниски лихви. По-високите лихвени проценти могат да подкрепят валутата и да засилят инфлацията, но също така пречат на икономическия растеж, правейки кредитите по-скъпи и неизгодни.Лирата загуби повече от 20 процента от стойността си срещу долара от началото на годината. Рискът е, че ще се увеличат цените на вносните стоки, което би довело до ефективно обедняване на турските граждани. Това би могло също така да насърчи повече инвеститори да изтеглят парите си, ако очакват стойността на техните инвестиции да се понижи, след като валутата се срива.Пазарните тревоги на Турция отчасти отразяват глобалната тенденция, при която валутите на развиващите се икономики са подложени на натиск. Според икономисти това е отчасти защото Федералният резерв на САЩ увеличава лихвените проценти, насърчавайки инвеститорите да насочат парите си към САЩ вместо в други икономики.Тъй като Турция е особено зависима от чуждестранния капитал, нейните пазари са едни от най-пострадалите. Други страни, в които се наблюдава рязко поевтиняване на техните валути, са Бразилия и Аржентина.Но валутата на Турция е под особено силен натиск заради сложния политически контекст. Въпреки че централната банка на теория е независима от правителството, Ердоган оказва натиск върху нея да не повишава лихвите, докато той се подготвя за предсрочните президентски и парламентарни избори през следващия месец.", "date": "2018.05.23", "title": "Продължава свободното падане на турската лира"}
{"url": "https://news.bg/crime/predavat-na-sad-uchenika-schupil-fontana-v-kazanlak.html", "text": "Районна прокуратура-Казанлък внесе в съда обвинителен акт за унищожаване на фонтан, собственост на община КазанлъкТова стана след четиримесечно разследване. Фонтанът е публична общинска собственост на Общината, управлявана от Кмета на община Казанлък. Повредата на съоръжението се изчислява на 1 227 лв.Историята на счупения фонтан започва от 26 януари 2018 г. вечерта. Тогава А.А. и негови приятели били на дискотека и останали до около 04.00 - 04.50 часа с активна консумация на алкохол. На излизане от заведението се насочили към площада и спрели до намиращия се градински фонтан - публична общинска собственост на Община Казанлък.А.А. който бил употребил алкохол, се покачил до върха на фонтана. Там имало бетонен орнамент, който в основата си имал кръгла форма. Мъжът се навел, хванал го с ръце и започнал да го дърпа нагоре, опитвайки се да го отдели от цялата вертикална конструкция.След като успял да го отдели от нея, се изправил, държейки орнамента в ръка, след което го изтървал, орнамента паднал върху най-горния кръгъл елемент на фонтана и се счупил заедно с намиращата се под него вертикална конструкция на обекта. Обвиняемият А.А. паднал върху коритото на фонтана, а върху него попаднали парчета от разрушената вертикална конструкция. Предстои Районен съд-Казанлък да насрочи заседание по делото.", "date": "2018.05.23", "title": "Предават на съд ученика, счупил фонтана в Казанлък"}
{"url": "https://news.bg/world/kraynodyasna-partiya-zaplashva-statukvoto-v-shvetsiya.html", "text": "Рекордна подкрепа за крайнодесните \"Шведски демократи\" преди парламентарните избори в Швеция през септември. Антиимигрантската партия диша във врата на управляващите социалдемократи и основната опозиционна \"Умерена коалиционна партия\", показва социологическо проучване, цитирано от \"Политико\".Според проучването на \"Ипсос\" в Dagens Nyheter антиимигрантската партия получава 20%, изоставайки само на 4% от социалдемократите и 2% от \"Умерена коалиционна партия\".Всекидневникът Dagens Nyheter пише, че социалдемократите на премиера Стефан Льовен никога не са имали толкова ниска подкрепа в изборна година през май, откакто \"Ипсос\" прави такива проучвания от 1979 г.Социалдемократите доминират в шведската политика от век, въпреки че бяха в опозиция от 2006 до 2014 г. Партията среща проблеми при отговора си срещу твърдата риторика на крайнодесните по важни проблеми като престъпността и имиграцията.\"Шведските демократи\", водени от Джими Окесон, са на път да постигнат най-силния си резултат на изборите на 9 септември. След влизането си в парламента през 2010 г. те получиха 13% на вота през 2014 г.Вестникът пише още, че партията на Льовен губи подкрепа след 29% на проучване през февруари. През 2014 г. социалдемократите спечелиха 31%, когато сформираха коалиция на малцинството със Зелените и парламентарната подкрепа на Лявата партия.", "date": "2018.05.23", "title": "Крайнодясна партия заплашва статуквото в Швеция"}
{"url": "https://news.bg/world/drezden-chastichno-evakuiran-zaradi-bomba-ot-vtorata-svetovna-voyna.html", "text": "Германските власти са евакуирали централната част на източния град Дрезден, след като е била открита неизбухнала бомба от Втората световна война по време на строителни работи, съобщава \"Асошиейтед прес\".Властите уточняват, че около 8 700 души са били евакуирани от жилищни и бизнес сгради в район, близо до главната жп гара, докато експертите са работили по обезвреждането на 250-килограмовата британска бомба, открита вчера.Отбелязва се, че бомбата се е оказала трудна за обезвреждане и не е ясно колко време ще отнеме операцията.Голяма част от Дрезден беше изравнена със земята от бомбардировките на съюзниците (САЩ и Великобритания) по време на Втората световна война, което е увековечено в прочутия роман на Кърт Вонегът \"Кланица 5\".Повече от 70 години след края на войната все още се откриват бомби в германските градове по време на строителни дейности.", "date": "2018.05.23", "title": "Дрезден частично евакуиран заради бомба от Втората световна война"}
{"url": "https://news.bg/politics/radev-bil-na-intervyu-za-rabota-v-rusiya-spored-demokratichna-balgariya.html", "text": "От \"Демократична България\" осъждат поведението на президента Румен Радев по време на посещението му в Русия. Те призовават за гражданска мобилизация срещу путинизацията на България. \"Не на Белене! Не на \"Южен поток\"! Да на европейска и достойна България!\", пише в декларация на партията.\"Предупредихме още преди време, че тази визита е нецелесъобразна, но срамната гледка в Москва и Сочи надхвърли и най-песимистичните ни очаквания\", пишат от новата синя партия.\"Радев постоянно се извиняваше на руските си домакини, че България е член на НАТО и Европейския съюз и пламенно ги уверяваше в готовността си да им помогне да осъществят корупционните си проекти в България като Белене и \"Южен поток\", забравил за конституционното си задължение да представлява с достойнство страната в международните отношения, изгубил чувство за приличие, той си позволи да критикува собствената си страна и своите предшественици за всичко, което бе направено през годините за еманципиране на България от руската опека. След като неотдавна бе унижен от руския патриарх в София, Радев се сблъска с едва прикритото презрение както на Путин, който го накара да чака четиридесет минути, нечувано неуважение според стандартите на дипломатическия протокол\", пишат от новата политическа формация.Радев е , стана ясно от изявлението на новата синя формация. Според тях, руските управници са приели с иронична усмивка вероподаническите декларации като са дали на Радев да разбере, че очакват истинските услуги към Москва да дойдат от Борисов. Единствената новина, произведена от визитата на Радев, бе съобщението, че в края на май ще има посещение в Русия и на българския премиер, с което българският президент се изяви в незавидното амплоа на пресаташе на руското правителство.От Демократична България определят посещението на Румен Радев в Русия не като посещение на държавен глава на суверенна страна, а интервю за работа за длъжността генерал-губернатор на Задунайская губерния. \"Люта е битката между Радев и Борисов за този пост, а за българските граждани остава горчивата истина, че водещите български държавници се надпреварват за благоволението на батюшка Путин\", пишат от Демократична България.", "date": "2018.05.23", "title": "Радев бил на интервю за работа в Русия, според \"Демократична България\""}
{"url": "https://news.bg/world/zapadnite-potrebiteli-finansirat-teroristi-s-izkupuvane-na-talk-ot-afganistan.html", "text": "Западните потребители финансират терористи чрез изкупуване на талк на прах, разкрива разследване, цитирано от \"Гардиън\".ДАЕШ (\"Ислямска държава\") и талибаните водят ожесточена битка за контрол над мини в Афганистан, които доставят голямо количество талк, използвано от европейските и американските потребители.Минералът, използван във всичко - от бебешка пудра и козметика до бои и автомобилни части, е добиван в райони в източната част на Афганистан, където талибаните и ДАЕШ се борят за надмощие.Битката за контрол над добива на талк и други минерали като хром е изложена в . Месеци наред организацията е разследвала как западните потребители подкрепят екстремистите в страната.Според информацията ДАЕШ в момента контролира големи мини с талк, мрамор и хром в източната част на Афганистан. Източник заяви, че групировката е замесена в опит да построи път до Пакистан, за да изнася миниралите.Почти целият талк от Афганистан е изнасян за Пакистан. Повече от 1/3 от американския внос на талк идва от Пакистан. Държавите от ЕС също са големи вносители.", "date": "2018.05.23", "title": "Западните потребители финансират терористи с изкупуване на талк от Афганистан"}
{"url": "https://news.bg/int-politics/dzhuzepe-konte-poluchi-mandat-za-kabinet.html", "text": "Италия направи крачка за изход от правителствената криза, предаде АП.Това стана възможно, след като президентът Серджо Матарела даде мандат на Джузепе Конте да състави правителство.Очакванията са кабинетът да е коалиционен между крайнодясната партия Лига и антисистемното Движение 5 звезди, предаде Ройтерс.Конте, който е професор по право във Флоренция, трябва да състави списък от министри и да го представи за одобрение.54-годишният Джузепе Конте досега странеше от политиката. Кандидатурата му е издигната като компромис между двете партии.", "date": "2018.05.23", "title": "Джузепе Конте получи мандат за кабинет"}
{"url": "https://news.bg/int-economics/kitay-pazaruva-ot-petrol-do-soya-ot-sasht.html", "text": "Китай ще внася рекордни обеми от американски петрол и соя, съобщи Ройтерс.Агенцията отбелязва, че официален Пекин даде сигнал на държавните компании да купуват повече американски стоки и суровини, за да облекчат напрежението между двете най-големи икономики.Китай обеща през уикенда да увеличи вноса от своя най-голям търговски партньор, за да предотврати търговска война, която може да навреди на световната икономика.Така двете страни се оттеглиха от пълна търговска война. САЩ вдигна забраната за американските фирми, които доставят оборудване за китайския телеком ZTE Corp, а Пекин свали митото върху вноса на автомобили.Китай е най-големият вносител в света на нефт и соя. Най-големият преработвател на нефт в Китай, китайският Sinopec ще повиши вноса на суров петрол от САЩ до най-високото ниво през юни.Износът на суров петрол в САЩ се увеличи бързо, тъй като продукцията от шистови залежи достигна рекордни стойности и намали цената на американския петрол. Износът натоварва американския тръбопровод и пристанищната инфраструктура и може да достигне предела си, каза един от източниците.Търговската подразделение на Sinopec - Unipec е купила 16 млн. барела или около 533 000 барела дневно от суровия американски петрол с доставка през юни. Това е най-големият обем, който някога е бил купуван за един месец от компанията. Сделката е на стойност около 1,1 млрд. долара.", "date": "2018.05.23", "title": "Китай пазарува от петрол до соя от САЩ"}
{"url": "https://news.bg/world/v-hamburg-rakopolozhiha-novi-ravini.html", "text": "В Хамбург ръкоположиха нови равини. Това става за първи път от Втората световна война, припомнят германските медии.Петима нови равини ще се грижат за духовните нужди на еврейската общност в Хамбург.Равинът на града Шломо Бистрижи изнесе проповед на церемонията.", "date": "2018.05.23", "title": "В Хамбург ръкоположиха нови равини"}
{"url": "https://news.bg/int-economics/v-rusiya-svalyat-aktsiza-za-benzina-i-dizela.html", "text": "Властите в Русия ще се опитат чрез свалянето на акциза за бензина и дизела да овладеят поскъпването на горивата. Това разкриват руските медии.Според тях обаче ситуацията на пазара е излязла извън контрол. Това е станало в периода около президентските избори в Русия.В същото време регулаторите в страната не са предприели ясни стъпки за ограничаването на ръста на цените на горивата.Федералната антимонополна служба дори успокояваха руснаците, че ситуацията на пазара е нормална.Повишаването на цените на петрола на световните пазари ще окаже допълнителен натиск над вътрешния пазар на Русия.Експерти очакват властите в страната да предприемат бюрократични мерки за успокояване на пазара поне за лятото.", "date": "2018.05.23", "title": "В Русия свалят акциза за бензина и дизела"}
