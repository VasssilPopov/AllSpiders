{"url": "https://news.bg/crime/podpaliha-avtomobila-na-direktora-na-plovdivskiya-zatvor.html", "text": "Неизвестни извършители подпалиха автомобила на директора на пловдивския затвор Божил Иванов, предаде кореспондент на bTV в Пловдив.Пожарната е пристигнала на място много бързо.Иванов от години работи в системата.Преди малко повече от два месеца автомобилът на шефа на охраната на затвора Стефан Георгиев също беше подпален пред дома му.", "date": "2017.11.30", "title": "Подпалиха автомобила на директора на пловдивския затвор"}
{"url": "https://news.bg/world/ruskata-pravoslavna-tsarkva-za-prav-pat-prizna-nezavisimostta-na-ukrainskata.html", "text": "Руската православна църква за пръв път официално призна независимостта на Украинската православна църква, съобщи Газета.ру, позовавайки се на Интерфакс, които цитираха пресслужбата на форума, където се проведе обсъждането.\"Участниците в Събора единодушно поддържат молбата на митрополита на Киев и на цяла Украйна Онуфрий да отдели за Украинската православна църква отделна глава в устава на Московския патриарх\", се казва в пресслужбата.С настоящия устав на Московския патриарх е записано, че центърът на управление на Украинската православна църква се намира в Киев. Общоцърковният съд ще обхваща цялата територия на Московския патриарх с изключение на Украйна, се казва в руското издание.По-рано бе съобщено, че руският президент Владимир Путин ще има обръщение към събора на 1 декември.", "date": "2017.11.30", "title": "Руската православна църква за пръв път призна независимостта на Украинската"}
{"url": "https://news.bg/tourism/ot-mk-proveryavat-dali-v-zimnite-kurorti-se-spazva-avtorskoto-pravo.html", "text": "От Министерството на културата предупредиха за планови проверки в зимните курорти по спазването на разпоредбите на Закона за авторското право и сродните му права, информираха от МК.Извън обичайната контролна дейност на територията на цялата страна инспекторите на дирекция \"Авторско право и сродните му права\" към МК ще проверят зимните курорти. Кампанията ще започне с проверки по време на предстоящия студентски празник (8-ми декември).Целта на проверките е да бъде преустановено неправомерното използване на закриляни от закона обекти на авторското право и сродните му права.Проверките ще са в хотели, заведения за хранене и развлечения, търговски и други обекти, в които се препредават телевизионни програми или се извършва озвучаване с музикални аудио- или видеозаписи.От Министерството на културата приканват ползвателите на закриляни обекти на авторското право и сродните му права да уредят съответното използване с правоносителите. При нарушения ще бъдат образувани административнонаказателни производства.", "date": "2017.11.30", "title": "От МК проверяват дали в зимните курорти се спазва авторското право"}
{"url": "https://news.bg/crime/zaloviha-balgarska-madam-rabotila-v-kipar.html", "text": "Властите заловиха българката Елмас Донева. Тя се е занимавала със сводничество и склонявала към разврат.Българската гражданка е заловена при съвместна международна операция на Районна прокуратура - Благоевград и разследващите органи в Кипър.Към момента жената е за постоянно в ареста.На Елмас е повдигнат обвинение за това, че в периода 2010 г. - 2017 г. тя приела и укрила в наети от нея жилища в градовете Ларнака и Лимасол, българки с цел използването им за развратни действия.Уговорката била за предлаганите и предоставяните от жените сексуални услуги срещу заплащане да им се даде процент от изкараните сумите. Те получавали също и охрана, място за проституция, грижи и клиенти.Донева е била арестувана в понеделник 27 ноември, когато излизала от апартамента си в София. Тя е заловен след шестмесечно използване на специални разузнавателни средства от Районна прокуратура - Благоевград и съставяне на съвместни екипи с кипърските власти.Властите претърсили още пет апартамента в различни градове. От там иззети 19 000 евро, 28 мобилни апарата с предплатени карти с надписи \"Лимасол\" и \"Ларнака\", 2 лаптопа, видеокамера, множество документи, свързани с трансфер на парични суми от Кипър за България.Полицията е разпитала 8 свидетели до момента.През последните 15 години Елмас Донева се сдобила с документи за самоличност с различна комбинация от имена. Това била и причината властите в Кипър, въпреки воденото от тях четиригодишно разследване, да се затруднят да я намерят.По инициатива на Районна прокуратура - Благоевград бил създаден международен екип. При предоставянето на информация от българските разследващи органи на техните колеги в Кипър са били изяснени факти относно местопребиваването й.През този месец Елмас се намирала предимно в България. Тя се подготвяла да пренасочи бизнеса си към Западна Европа.В деня на ареста, последният й клиент имал запазен час в апартамент в Лимасол, но посещението било осуетено от стартирала в 11 часа съвместната операция в двете държави едновременно.Датата на задържането на обвиняемата Донева е била съгласувана по време на координационна среща в гр. Хага между Районна прокуратура - Благоевград и разследващите органи от Република Кипър, един месец преди ареста.По време на операцията са били арестувани и други лица в София, Благоевград и Лимасол. Предстои изготвяне на Европейска заповед за арест на един от съучастниците на Донева, който е привлечен като обвиняем задочно.Той е напуснал пределите на страната и заминал в страна на ЕС няколко дни преди провеждането на операцията.", "date": "2017.11.30", "title": "Заловиха българска \"мадам\", работила в Кипър"}
{"url": "https://news.bg/int-politics/oon-zakleymi-populistite-razprostranyavashti-omraza-chrez-tuitar.html", "text": "В почти открита препратка към американския президент Доналд Тръмп, директорът на агенцията на ООН за правата на човека Зейд Раад ал Хюсеин е заклеймил и осъдил \"популистите\", които разпространяват \"омраза чрез публикации в \"Туитър\", съобщава \"Ройтерс\".Вчера Великобритания разкритикува Тръмп, след като той препубликува антиислямски видеоклипове, първоначално публикувани от лидерката на крайнодясна британска партия, която е била осъдена по-рано този месец за насилие над мюсюлманка.\"Има популисти - политически хулигани, които чрез своето подстрекаване, - което е еквивалентно на отправяне на расистки обиди, хвърляне на бутилки на игрището, атакуване на съдията и, както видяхме вчера, разпространяване на омраза чрез публикации в \"Туитър\" - опитващи се да нарушават нашия ред, нашите закони\", подчерта Зейд Раад ал Хюсеин в реч в Женева.Служител на ООН, който е отказал да му бъде съобщавано името, заяви, че коментарите на Зейд Раад ал Хюсеин били \"очевидна препратка към публикациите на Тръмп в \"Туитър\", но също и към други, използващи социалната медия по този начин\".", "date": "2017.11.30", "title": "ООН заклейми популистите, разпространяващи омраза чрез \"Туитър\""}
{"url": "https://news.bg/world/sarbiya-otvarya-novi-glavi-ot-pregovorite-s-es-prez-dekemvri.html", "text": "На 11 декември Сърбия ще отвори нови глави от преговорите с ЕС, съобщава агенция ТАНЮГ.Агенцията отбелязва, че това ще се случи по време на междуправителствена конференция. Източници в Брюксел разкриват, че все още се чака съгласие от всички 28 страни членки на ЕС и от това ще зависи дали две или три нови глави ще бъдат отворени.Източници от ЕС заявиха, че има \"най-малко две страни\", които не са удовлетворени от напредъка на Сърбия относно изпълнението на задълженията за върховенството на закона. Те добавиха, че въпросът колко глави ще бъдат отворени зависи от политическата оценка на въпросните държави.В случай, че бъдат отворени две глави, очаква се да бъдат Глава 6 (политика на конкуренцията) и Глава 30 (външни отношения), докато третата може да бъде отворена на следващата междуправителствена конференция и тя може да бъде Глава 33 (финансови и бюджетни въпроси).До момента Сърбия е отворила 10 от 35 глави, като две временно са затворени.", "date": "2017.11.30", "title": "Сърбия отваря нови глави от преговорите с ЕС през декември"}
{"url": "https://news.bg/crime/vss-iska-promeni-v-nk-no-ne-tezi-predlozheni-ot-pravosadnoto-ministerstvo.html", "text": "Членовете на Пленума на Висшия съдебен съвет (ВСС) гласуваха със забележка проекта на Закон за изменение и допълнение на Наказателния кодекс.Съдебните кадровици смятат, че са необходими промени в Наказателния кодекс за корупцията в частния сектор, но не одобряват предложенията на Министерството на правосъдието (МП) за нови текстове. Това стана ясно по време на днешния пленум на ВСС, съобщиха от сайта на ВСС.С 19 гласа \"за\" Пленумът на ВСС прие за нужно НК да бъде изменен в тази си част, съобщи \"Правен свят\".През октомври министерството публикува за обществено обсъждане своите предложения за изменение и допълнение на чл. 93 от НК.Проектът на правосъдното ведомство предвижда да се разшири обхватът на понятието за \"длъжностно лице\". Качеството \"длъжностно лице\" да бъде изрично признато и на заемащите служба в общинските администрации, на хората, изпълняващи ръководна работа или работа при обединение от търговци или друга публична функция.По този начин се разширява кръгът на лицата, които могат да бъдат преследвани за така наречените ,,корупционни престъпления\". При режима на \"корупционните престъпления\", наказанията да се прилагат симетрично за длъжностни лица от публичния сектор и за длъжностни лица от частния сектор.Тези промени са резултат от препоръките на Независимия анализ на структурния и функционалния модел на Прокуратурата и анализа на нейната независимост, изготвен през тази година.Според членовете на ВСС, ĸoнĸpeтните пpeдлoжeния нe ca cъoбpaзeни c пpинципнитe пoлoжeния и peaлнитe пpeдпocтaвĸи зa гpaждaнcĸa, нaĸaзaтeлнa и диcциплинapнa oтгoвopнocт и тяxнoтo cъoтнoшeниe.По време на днешното обсъждане стана ясно, че текстовете, предложени от правосъдното министерство са неясни и непълни по отношение на субекта на посегателството. ", "date": "2017.11.30", "title": "ВСС иска промени в НК, но не тези, предложени от правосъдното министерство"}
{"url": "https://news.bg/politics/varna-s-rekorden-byudzhet-ot-blizo-350-mln-lv.html", "text": "Община Варна е с рекорден за историята си бюджет. Бюджетът на общината възлиза на 348 млн. лв. На днешното, 22-ро поред, заседание Общинският съвет гласува актуализацията на бюджета за 2017г.След актуализацията одобрената в началото на годината макрорамка от 270,7 млн. лв. беше завишена със 78 млн. лева. Повишението идва основно от получените от правителството 85 млн. лева за изграждане на бул. \"Левски\" и пробива на бул. \"Сливница\".Капиталовата програма с бюджетни средства за тази година също е изключително високо. След корекциите в макрорамката тя възлиза на 111 млн. лева, а първоначално е било заложено близо 29 млн. лева.Планът на общинари е реализацията на инфраструктурни проекти да бъде основната част от разходите по програмата.Единодушно общинските съветници взеха решението Варна да помогне на пострадалите от наводнението в Бургаско в края на октомври. Гласуваната сума от местния бюджет, която Варна ще отпусне е 90 000 лева. Общинари решиха да отпуснат пари и за закупуване на топли дрехи за деца от социални домове във Варна. Зимни якета ще получат 38 деца от Дом \"Княгиня Надежда\" и ЦНСП \"Другарче\" и \"Изгрев\".Морската ни столица ще се включи като партньор в европроект за въвеждане на товарни велосипеди. Варна ще е единственият български участник в проекта. Градът ще приеме новаторските решения на европейски градове пионери в колоезденето, като Копенхаген, Осло, Виена, Берлин и други.Освен това, местният парламент гласува отпускането на 40 500 лева на 15 двойки от Варна с репродуктивни проблеми. Така броят на подпомогнати по общинската инвитро програма семейства във Варна е 64 от началото на годината.", "date": "2017.11.30", "title": "Варна с рекорден бюджет от близо 350 млн. лв."}
{"url": "https://news.bg/crime/tri-organizatsii-pitat-sarafov-za-nezavisimostta-na-sledstvieto-ot-prokuraturata.html", "text": "Три организации питат единствения кандидат за шеф на Следствието Борислав Сарафов различни въпроси за работата му в следствието и за отчетността на прокуратурата.От Института за пазарна икономика (И.П.И.), Българския институт за правна инициатива (БИПИ) и от Камарата на следователите в България (КСБ) задават въпроси като се позовават и на концепцията на Сарафов за поста, съобщи \"Правен свят\", който публикува въпросите без редакторска намеса и по ред на постъпването им във ВСС:На 22 ноември Институтът за пазарна икономика (ИПИ) пита:На 28 ноември от Българския институт за правни инициативи (БИПИ) питат:На 30 ноември от Камарата на строителите в България (КСБ) питат:Същевременно от Риск мониторинг - неправителствена организация, посочила за своя мисия работа за редукция, контрол и превенция на организираната престъпност и високата политическа и институционална корупция подкрепят кандидатурата на единствения претендент за шеф на следствието - Борислав Сарафов.\"Г-н Сарафов е безспорен професионалист от висок ранг, доказал се в работа по едни от най-тежките и сложни дела в страната, както и успешен ръководител на различни звена в Прокуратурата на Република България\", гласи част от становището на фондация РискМонитор, публикувано на страницата на Висшия съдебен съвет.\"Убедени сме, че със своя професионализъм, принципност, екипност и иновативност, г-н Борислав Сарафов ще бъде изключително ефективен, успешен и отговорен Директор на Националната следствена служба и ще утвърди авторитета и престижа на разследващите органи, прокурорската институция и съдебната власт пред Европейските и международни партньори\", завършва позицията на фондацията, подписана лично от нейния изпълнителен директор Стефан Попов.Петимата, номинирали Борислав Сарафов за този пост са Евгени Диков (доскорошен директор на НСлС - бел.ред.), Пламена Цветанова, Пламен Найденов, Сотир Цацаров и Даниела Машева. Неговата номинация бе издигната на 25 октомври 2017 г.Постът директор на следствието бе овакантен на 3 октомври т.г., когато Диков встъпи в длъжност като член на ВСС от квотата на следователите.До 30 ноември бе срокът, в който можеше да бъдат поставени въпроси за изслушването на Сарафов. Номинацията на Борислав Сарафов предстои да бъде гласувана от прокурорската колегия на Висшия съдебен съвет (ВСС) на 6 декември 2017 г. от 11:00 часа.", "date": "2017.11.30", "title": "Три организации питат Сарафов за независимостта на следствието от прокуратурата"}
{"url": "https://news.bg/int-politics/merkel-uveri-erdogan-che-shte-uskori-pomoshtta-na-es-za-turtsiya.html", "text": "Германският канцлер Ангела Меркел е казала на турския президент Реджеп Тайип Ердоган, че ще работи за ускоряване на трансферирането на финансовата помощ, обещана от Европейския съюз на Турция като част от сделката за мигрантите, която беше сключена през март 2016 г. Това са разкрили източници от турското президентство, цитирани от турските медии.Двамата лидери, които са разговаряли по телефона, са се разбрали също така да ускорят подобряването на двустранните отношения след сформирането на ново правителство в Германия, уточняват източниците.Меркел и Ердоган също така са разговаряли за продължаващата криза в Сирия. Турският държавен глава е предоставил информация на Меркел за тристранната среща на върха в руския черноморски курорт Сочи на 22 ноември между Русия, Турция и Иран, чиято основна тема беше Сирия.", "date": "2017.11.30", "title": "Меркел увери Ердоган, че ще ускори помощта на ЕС за Турция"}
{"url": "https://news.bg/politics/deputatite-reshiha-subsidiyata-na-partiite-da-ostane-sashtata.html", "text": "Годишният размер на партийните субсидии остава непроменен, съобщава \"Фокус\". Депутатите гласуваха текста на второ четене. Той бе приет със 103 гласа \"за\". 8 от гласувалите бяха против приемането на текста, а 37 души се въздържаха.Документът е част от преходните и заключителни разпоредби на държавния бюджет за 2018 г. С този текст се изменя и Законът за политическите партии. Така с приетия текст размера на субсидията за политически партии през 2018 г. остава 11 лв. за получен глас.От \"Воля\" предложиха държавната субсидия за партиите извън Народното събрание и с не по-малко от 1 % от всички действителни гласове на последните парламентарни избори да бъде един лев за глас. Предложението им включваше парламентарно представените политически сили да получават по 11 лв.От партията на Веселин Марешки обаче оттеглиха предложението си малко по-късно.Зам.-председателят на ПГ на \"БСП за България\" Жельо Бойчев изтъкна необходимостта политиците да дискутират този въпрос в Закона за политическите партии, за да отговорят на очакванията на българските граждани.", "date": "2017.11.30", "title": "Депутатите решиха субсидията на партиите да остане същата"}
{"url": "https://news.bg/crime/prokuraturata-razsledva-mazh-za-opit-za-ubiystvo-s-tesla.html", "text": "Прокуратурата в Стара Загора разследва мъж за опит за убийство. В сряда 29 ноември е получен сигнал на спешен номер 112 за пострадал мъж в Чирпан. Полицията е реагирала веднага и местопроизшествие е било огледано, извършени били и разпити на свидетели. Властите установили, че в същия ден в града възникнал скандал между 34-годишния Александър А., и Кольо И., на 35 г.Тогава Александър нанесъл удар с тесла на Кольо.Кольо бил откаран в МБАЛ \"Стоян Киркович\" в Стара Загора. Там той е претърпял оперативна интервенция.Александър е обвинен, че е направил опит умишлено да умъртви Кольо , като деянието е останало недовършено по независещи от дееца причини.Назначени са и се извършват множество. Ако Александър бъде осъден за виновен, наказанието, което се предвижда за престъплението е \"лишаване от свобода\" от 10 до 20 години.Към момента Александър е задържан за срок от 72 часа с постановление на наблюдаващия прокурор. Прокуратурата иска на Александър да бъде наложена мярка за неотклонение \"задържане под стража\".", "date": "2017.11.30", "title": "Прокуратурата разследва мъж за опит за убийство с тесла"}
{"url": "https://news.bg/int-politics/turskata-prokuratura-razsledva-dali-semeystvoto-na-erdogan-krie-pari-v-ofshorka.html", "text": "От турската прокуратура обявиха, че разследват твърденията, че семейството на президента Реджеп Тайип Ердоган прехвърлило милиони долари в чужбина, за да избегне данъци, като посочиха, че имало съмнения относно автентичността на документите, които стоят зад твърденията за нередности на семейството на турския президент, съобщава \"Ройтерс\".Председателят на основната опозиционна Народнорепубликанска партия Кемал Кълъчдароглу обвини членове на семейството на Ердоган по-рано тази седмица, че са прехвърлили 14 млн. долара на компания на остров Ман, като разполагал с документи, които според него доказвали извършването на транзакциите.Ердоган отхвърли обвиненията като лъжи и заяви днес, че Кълъчдароглу щял да \"плати цената\".Ердоган доминира турската политика вече в продължение на почти 15 години и остава най-популярният политик в страната. Противници го обвиняват във все по-авторитарно поведение, особено след неуспешния военен преврат през миналата година. Ала Народнорепубликанската партия изпитва трудности да събере подкрепа, за да се противопостави на президента.Народнорепубликанската партия не обвини Ердоган или неговото семейство или някакви компании, за които се твърди, че са участвали в сделки с каквато и да е престъпна дейност.От прокуратурата в Анкара посочиха, че са започнали разследване на твърденията и че служител на компанията, която Кълъчдароглу назовал като дестинация на парите на семейството на Ердоган (Bellway LTD), нарекъл документите фалшиви.От прокуратурата са поискали Народнорепубликанската партия да предаде всички документи, с които разполага.Озгур Йозел, който е заместник-председател на Народнорепубликанската партия, заяви, че партията ще се съобрази с искането на прокуратурата.Народнорепубликанската партия също така е внесла предложение в парламента за разследване на нейните твърдения, но Меджлиса (парламента), доминиран от управляващата Партия на справедливостта и развитието на Ердоган, е отхвърлил предложението.", "date": "2017.11.30", "title": "Турската прокуратура разследва дали семейството на Ердоган крие пари в офшорка"}
{"url": "https://news.bg/health/novi-230-zarazeni-s-hiv-u-nas-samo-za-godina.html", "text": "С 230 души са се увеличили заразените с ХИВ хора в България спрямо миналата година, с което общият брой на серопозитивните у нас нараства до 2694 души, съобщават от Министерството на здравеопазването.88% от новорегистрираните случаи са се инфектирали по сексуален път.Запазва се тенденцията от последните години броят на новорегистрираните мъже да е многократно по-голям от този на новозаразените жени.Най-засегната от ХИВ в България е възрастовата група между 30 и 39 години.52% от новите случаи са мъже, съобщили за хомосексуален контакт, 36% са се заразили посредством хетеросексуален контакт, а 18% са инжекционно употребяващите наркотици.Най-младият ХИВ позитивен пациент у нас е на 20 години, а най-възрастният - на 67.Географското разпространение показва, че по-голямата част от новоинфектираните с ХИВ са концентрирани предимно в големите градове, като водеща тук е столицата с 91 души.От здравното министерство припомнят, че прилагането на безплатната антиретровирусна терапия удължава живота на пациентите, подобрява имунния им статус и качеството им на живот.", "date": "2017.11.30", "title": "Нови 230 заразени с ХИВ у нас само за година"}
{"url": "https://news.bg/int-politics/arestuvaniyat-bivsh-vatreshen-ministar-na-makedoniya-zapochna-gladna-stachka.html", "text": "Бившият министър на вътрешните работи на Македония Митко Чавков е започнал гладна стачка в ареста.Чавков беше арестуван преди дни във връзка с щурма на македонския парламент на 27 април, съобщават македонските медии.По-рано тази седмица съдът постанови арест за Чавков за период от 30 дни по обвинение за \"терористично застрашаване на конституционния ред и сигурността\". По същото обвинение вчера и днес бяха задържани 14 души. Шестима получиха мярка \"домашен арест\".Днес парламентарна комисия гласува за сваляне на съдебния имунитет на шестима депутати от ВМРО-ДПМНЕ заради събитията през април. Окончателното решение ще бъде взето на пленарно заседание на парламента утре или в събота.При нахлуването парламента на 27 април беше нанесен побой на депутати от Социалдемократическия съюз, включително на настоящия премиер Зоран Заев.  ", "date": "2017.11.30", "title": "Арестуваният бивш вътрешен министър на Македония започна гладна стачка "}
{"url": "https://news.bg/regions/patnitsi-smeniha-tri-reysa-za-da-stignat-do-varna.html", "text": "Три рейса на \"Етап Груп\" не успяха да превозят пътници по маршрута от София до Варна, съобщи БНТ.Причината е заради повреди - счупили се първият, вторият и третият автобус. Едва четвърти взел пътниците от Антоново и ги закарал във Варна.Премеждията на пътниците започват в 9 сутринта на столичната автогара, когато автобусът трябва да тръгне за Варна.Вторият автобус закъсал преди Ботевград. Чакали трети почти 40 мин. Във Велико Търново шофьорът на третия автобус се беше заел да го ремонтира, като в същото време обясняваше, че не знае какво се е случило.Следва още една неочаквана спирка по пътя на Антоново, където пътниците са натоварени на четвърти автобус.", "date": "2017.11.30", "title": "Пътници смениха три рейса, за да стигнат до Варна"}
{"url": "https://news.bg/crime/vaorazhen-grabezh-v-sofiya.html", "text": "Между 3 000 и 5 000 лв. са задигнати при грабеж в София.Това обяви пред журналисти главният секретар на МВР Младен Маринов. Той участва в заседание на кризисния щаб във вътрешното ведомство, създаден заради очакваните проливни валежи.Грабежът е станал малко след 19 часа в столичния квартал \"Младост\" 4.Двама грабители са нахлули в офис и са заплашили служителите.Полицията издирва нападателите.", "date": "2017.11.30", "title": "Въоръжен грабеж в София"}
{"url": "https://news.bg/politics/bsp-ne-slaga-znak-za-ravenstvo-mezhdu-znanieto-i-vinetu.html", "text": "Червените депутати се оплакаха от среднощния маратон по Бюджет 2018. Те са недоволни, че не са приети техните мерки в редица сектори.Снощи ГЕРБ и ОП скриха дебата от българските граждани, заяви на брифинг Жельо Бойчев.За съжаление този бюджет запазва несправедливата данъчна система, категоричен бе той. Макрорамката за тази година чертае все по-дълбоки неравенства между хората. Според Бойчев липсват каквито и да е реформи в бюджет 2018, а парите на гражданите се харчат без цел и ефект.Бюджет 2018 прави бедните все по-бедни, а богатите все по-богати, категоричен бе червеният депутат.Според левицата здравеопазването ще бъде подложено на геноцид. Гражданите няма да имат достъп до лечение.Освен това над 2 милиона български пенсионери са лишени от ръст на пенсиите от 70 лева, както настояха червените.В бюджета за наука липсвали 15 милиона лева , за да функционира БАН нормално. Системно се заличавала и българската наука.В държавата на Борисов не можем да сложим знак на равенство между знанието и Винету, недоволен е Стоян Мирчев. Да не забравяме какво се е случило с индианците, когато са дошли колонизаторите, изтъкна той. Според него ГЕРБ ни подлагали на същата участ като тази на индианците.Припомняме, два поредни дни парламентът приема Бюджет 2018. Вчера вечерта депутатите по традиция си удължиха работното време до 23 часа, но после се оказа, че ще работят и след полунощ. Заседанието е приключило чак в 3 часа днес. Освен ударното приемане на бюджета за следващата година обаче, не малко скандали се разразиха днес извън \"бюджетната рамка\", след като сутринта парламентарната група на \"Воля\" влезе в пленарна зала с противогрипни маски, протестирайки по този начин срещу присъствието на червения депутат Иво Христов.\"Воля\" са с маска, за да се предпазят от временната умопомрачителност на червения депутат. Заразата не спира до тук\", подчерта Марешки и цитира изказванията на Вежди Рашидов и на Слави Трифонов от Лондон. \"Представете си, че ми падне пердето и кажа , че всички вие сте дебили, дали ще ми го простите\", ядоса се лидерът на Воля. Той отново поиска  и да се търси възмездие за честта и достойнството на българските граждани. ", "date": "2017.11.30", "title": "БСП не слага знак за равенство между знанието и Винету"}
{"url": "https://news.bg/bulgaria/patnata-politsiya-spryala-13-228-prevozni-sredstva-tazi-godina.html", "text": "През първите 10 месеца на 2017 г. на територията на страната са настъпили 5744 тежки пътнотранспортни произшествия, при които са загинали 543 и са ранени 7231 участници в движението по пътищата. За сравнение с идентичния период на 2016 г. загиналите са с 51 по-малко, а ранените с 714 по-малко.Въпреки това на редовния месечен брифинг на МВР министър Валентин Радев засегна въпроса с тежките катастрофи само от последния месец, когато черната статистика взе връх. Периодът от 17.11.2017 г. до 23.11.2017 г. е най-тежък от началото на годината, защото в 18 катастрофи загинаха 28 души. Само в едно произшествие загубиха живота си водачът и 8 пътника от автобуса, а в други 10 - загинаха пешеходци.Несъобразена и превишена скорост, неправилни маневри, отнемане на предимство, навлизане в лентата за насрещно движение - това са част от основните причини за възникването на пътните инциденти, подчерта министърът.Според министъра постигнатото намаление е в резултат на предприетите действия и засиления ефективен контрол над участниците в движението по пътищата.До 19 ноември са прекратени регистрациите на 13 228 моторни превозни средства. От тях: 8462 за управление на МПС без съответното свидетелство за управление на МПС; 3921 за управление на МПС след употреба на алкохол и 845 за управление на МПС след употреба на наркотични вещества. През 10-те месеца на 2017 г. наложените глоби с фиш, издадените електронни фишове и съставените актове за установяване на административно нарушение спрямо 2016 г. са повече със 108 401.Министър Радев акцентира и върху превенцията по време на отоплителния сезон. С настъпването на зимата, важен въпрос за гражданите е внимателното боравене с отоплителни уреди, посочи той. Над 520 са пожарите, възникнали в бита от 1октомври до този момент. При тях са загинали 24 души, а други 34 са пострадали. Министърът изведе три основни и важни съвета за недопускане на пожари в бита:- Да се използват само стандартни отоплителни и нагревателни уреди и да се спазват стриктно съветите за безопасната им експлоатация, разписани от производителите.- Да не се допуска поставянето на отоплителни уреди в близост до леснозапалими вещества и предмети.- Работещите отоплителни и нагревателни уреди не бива да бъдат оставяни без надзор.Според данните на ГДПБЗН най - уязвимите групи от населението в този период на годината са децата и възрастните хора.", "date": "2017.11.30", "title": "Пътната полиция спряла 13 228 превозни средства тази година"}
{"url": "https://news.bg/politics/iran-otricha-da-ne-e-puskal-samoleta-na-borisov.html", "text": "Посолството на Ислямска република Иран в София, чрез изявление на Бахрам Гасеми говорител на Министерството на външните работи на Иран информира, че \"неиздаването на разрешение за преминаването на самолета на българският министър председател през въздушното пространство на Иран, не е вярно\"\"След официалното искане на посолството на България в Техеран, беше издадено разрешение за преминаването на самолета превозващ българският министър председател\", коментира Гасеми.Припомняме,  2017 г. на правителствения самолет, превозващ ръководената от министър-председателя Бойко Борисов официална делегация по маршрут София-Рияд, бе обсъден и вчера обстойно с временно управляващия на посолството на Иран в София Хасан Дотаги.В отговор на журналистическият въпрос на ИРНА във връзка с публикуваните новини в медии относно неиздаването на разрешение, Гасеми коментира също така, че това \"абсолютно не е вярно\".Той определя това, което се е случи, като погрешно обявяване на полетната информация от страна на пилота на самолета към кулата в Иран, като по тази причина самолета не е бил идентифициран.Говорителят на Министерството на външните работи на Иран, изявява съжаление си за този случай, тъй като \"разминаването в полетните данни и кода на разрешението, може да бъде в извършените промени в последния момент от страна на пилота\".Припомняме, че според онлайн проверка в реално време на полетната информация, правителственият самолет е прелетял днес над Иран, а към 16 и 15 часа е вече в българското въздушно пространство.В своето изявление, Бахрам Гасеми говорител на Министерството на външните работи на Иран обясни, че \"Ислямска република Иран притежава един от най-безопасните пространства за въздушен транзит в региона и света и в него се извършва преминаването на цивилни самолети, и категорично въздушното пространство на Иран винаги е отворено за самолетите на приятелски държави като България, която има много добри отношения с Иран\".", "date": "2017.11.30", "title": "Иран отрича да не е пускал самолета на Борисов"}
{"url": "https://news.bg/world/sasht-i-rusiya-namalyavat-voennite-si-kontingenti-v-siriya.html", "text": "Над 400 американски пехотинци, участвали в кампанията срещу ДАЕШ (\"Ислямска държава\") в Сирия, ще бъдат изтеглени от близкоизточната държава. Това заяви говорител на операция \"Вродена решителност\" на водената от САЩ коалиция в Сирия, информират чуждестранни агенции.Изтеглянето на пехотинците е признак на реален напредък в региона, поясни представителят и добави, че останалите американски сили ще продължат да работят с партньорите си за пълен разгром над ДАЕШ, предотвратяване повторна поява на организацията и подпомагане на местните жители от преживяния ужас.Пехотинците бяха изпратени в Сирия в средата на септември. Оттогава коалицията освободи град Ракка.По-рано секретарят на Съвета за сигурност на Русия Николай Патрушев съобщи, цитиран от Ройтерс, че Москва вече се подготвя да изтегли военния си контингент от Сирия.\"Приготовленията са в ход\", каза той, цитиран от РИА Новости.Миналата седмица шефът на генщаба на Русия Валерий Герасимов обяви, че контингентът на Русия в Сирия вероятно значително ще бъде редуциран и това може да започне от края на тази година.", "date": "2017.11.30", "title": "САЩ и Русия намаляват военните си контингенти в Сирия"}
{"url": "https://news.bg/crime/zaloviha-kontrabandni-tsigari-za-nad-170-hil-lv.html", "text": "Под ръководството на прокуратурата в Перник столични митничари съвместно с ДАНС спрели за проверка лек автомобил \"Тойота\" със софийска регистрация. Колата се движила по АМ \"Струма\" и била шофирана от Благомир Д. от Перник.При проверката е установено, че в колата се превозвали четири кашона цигари без акцизен бандерол.Впоследствие властите проверили имота на шофьора в района на село Студена. В гаража на къщата полицията открила 19 мастербокса или общо 9500 кутии нелегални цигари. При продължилата проверка, в специално изграден тайник, зад ламперията в същия гараж, са открити още 24 мастербокса или 12 000 кутии цигари. Откритите цигари са от нерегистрирани в България марки - Calypso, Fargo, Compliment и Cosmopolitan.Общото количество на откритите цигари в автомобила, гаража и тайника при проведените действия по претърсване и изземване са 47 мастербокса или общо 23 500 кутии (470 000 къса) на стойност 176 250 лева.На Благомир е повдигнато обвинение. Към момента той е задържан от прокуратурата за 72 часа.През 2013 г. Благомир е осъждан за същото престъпление. Сега обвинението му е за извършено престъпление при условията на повторност. Ако бъде осъден за виновен, Благомир е заплашен от наказание от до 8 години затвор.", "date": "2017.11.30", "title": "Заловиха контрабандни цигари за над 170 хил. лв."}
{"url": "https://news.bg/regions/24-chasa-v-denonoshtieto-nablyudavat-yazovirite-v-3-oblasti.html", "text": "24-часово наблюдение на язовирите в областите, в които се очакват най-много превалявания в следващите дни, организира ДАМТН.Специални звена ще наблюдава състоянието на язовирите заради очакваните обилни валежи.Мярката е превантивна, съобщават от Агенцията.Екипите ще са съсредоточени в областите Враца, Пловдив и Благоевград. Има готовност и за включването на други региони към специалния мониторинг.Агенцията вече е информирала и кметовете по места да вземат превантивни мерки и поддържа постоянен контакт с тези населени места, в които се очаква дъждът да е най-обилен.ДАМТН напомня на собствениците на язовири в страната да следят с повишено внимание състоянието на управляваните от тях водоеми и при необходимост своевременно да сигнализират агенцията.", "date": "2017.11.30", "title": "24 часа в денонощието наблюдават язовирите в 3 области"}
{"url": "https://news.bg/int-politics/amnesti-obvini-siriya-che-izpolzva-kasetachni-bombi-v-obsaden-rayon.html", "text": "Международната правозащитна организация \"Амнести интернешънъл\" обяви, че сирийското правителство е използвало международно забранените касетъчни боеприпаси при нападения срещу обсадено предградие на Дамаск, обвинявайки го в извършването на военни престъпления в \"епичен размер\", съобщава \"Асошиейтед прес\".Източна Гута, контролирано от бунтовниците предградие, което се намира на североизток от сирийската столица, е под затегната обсада от 2013 г. и вече е изправено пред хуманитарна криза, включително най-високият процент на недохранване след началото на конфликта през 2011 г.Около 400 хил. цивилни, половината от тях деца, се смята, че са хванати в капан там.Въз основа на интервюта с правозащитници в Източна Гута и потвърждение от видеоклипове и снимки със свободен достъп, \"Амнести интернешънъл\" обяви, че най-малко 10 цивилни са били убити през ноември заради използваните от правителството забранени касетъчни боеприпаси, произведени през съветската епоха.Безразборните оръжия, забранени в повече от 100 страни, сериозно застрашават цивилните заради безразборната им природа, изтъкнаха от \"Амнести интернешънъл\".\"Сирийското правителство показа грубо пренебрежение към живота на стотици и хиляди хора, живеещи в Източна Гута\", подчертава Филип Лутер, който е директор за Близкия изток и Северна Африка на правозащитната организация, като допълва: \"Но тази неотдавнашна ескалация на атаките - очевидно насочени към цивилни и цивилна инфраструктура, използвайки международно забранени касетъчни боеприпаси - е ужасяваща.\"Според \"Амнести\" касетъчните боеприпаси за първи път са се появили в Сирия, след като Русия започна въздушни удари срещу антиправителствени групировки през септември 2015 г. Очевидци, интервюирани от \"Амнести\", са заявили, че са видели снаряди от касетъчни боеприпаси - малки бомби, прикачени към парашути - използвани в гъсто населени жилищни райони и оживени пазари.От ООН обявиха, че са разтревожени от продължаващото насилие в Източна Гута, което се е засилило от 14 ноември насам.Сирийският център за наблюдение на човешките права, който следи гражданската война в Сирия, е регистрирал, че най-малко 150 цивилни, включително 35 деца, са били убити от 14 ноември насам в предградието, когато започна нов кръг от интензивни сражения.", "date": "2017.11.30", "title": "\"Амнести\" обвини Сирия, че използва касетъчни бомби в обсаден район"}
{"url": "https://news.bg/world/otkriha-lek-za-migrenata.html", "text": "Изследване открива нов подход за предотвратяване на мигрената. Способът може да намали броя и тежестта на атаките, сочат две клинични проучвания, съобщава BBC.Приблизително при половината от хората в проучването са намалили наполовина броя на случаите на мигрена, които са имали всеки месец. Изследователите в болницата в King's College определят откритието като голям успех.Лечението е първото специално предназначено за предотвратяване на мигрена и използва антитела за промяна на активността на химикалите в мозъка. Все пак са необходими допълнителни проучвания за оценка на дългосрочните ефекти.Изследванията показват, че химикал в мозъка - калцитонин пептид или CGRP - е отговорен за болката и чувствителността към звук и светлина при мигрена.Четири фармацевтични компании се състезават да разработят антитела, които неутрализират CGRP.Едно антитяло, еренумаб, създадено от компанията Novartis, е било изпробвано на 955 пациенти с епизодична мигрена.В началото на изследването пациентите са имали случаи на мигрена средно по осем дни в месеца. Проучването установило, че 50% от пациентите, на които са инжектирани антителата, страдат двойно по-малко дни в месеца от мигрена. При около 27% от пациентите подобен ефект се наблюдава без лечение.Друго антитяло, фреманезумаб, произведено от друга компания, беше изследвано над 1130 пациенти с хронична мигрена.Около 41% от пациентите казват, че броя на случаи на мигрена при тях са намалели наполовина, в сравнение с 18% от хората, които не са били лекувани.", "date": "2017.11.30", "title": "Откриха лек за мигрената"}
{"url": "https://news.bg/bulgaria/274-sa-proizvodstvata-prez-2017-g-za-nasilie-nad-zhivotni.html", "text": "274 досъдебни производства по текстове от Наказателния кодекс, свързани с престъпления срещу гръбначни животни са образувани от началото на 2017 година до края на октомври месец.Това стана ясно от специалния акцент в редовния месечен брифинг на вътрешния министър Валентин Радев.От тях: 228 - за смърт и увреждане на животно; 3 - за организиране на боеве и 43 - за недостатъчен контрол над животното и причинена телесна повреда.Повдигнати общо 19 обвинения. Спрените производства са 76 производства, а прекратените - общо 43 досъдебни производства.Министър Радев даде специални пояснения за т.нар. зоополиция и как тя си изплънява задълженията си по съставите в НК - чл.325а, б, в - проявата на особена жестокост към животните, както и неупражняването на контрол над животни са обществено опасни деяния и са определени за престъпления.Някои от тях се наказват с лишаване от свобода от 3 до 5 години и глоби от 5 до 10 000 лева.Министърът посочи, че от началото на 2016 г. в рамките на ГД\"Национална полиция\" е създаден сектор \"Кинология и престъпления срещу животните\". Във всяка една областна дирекция по темата работят по двама служители, над 80 служители в цялата страната се занимават с тази дейност.Освен със сигналите, постъпили в полицията, тези служители извършват и ежедневни проверки в интернет пространството и медийни публикации за жестокост към животни, с цел своевременно извършване на проверки.", "date": "2017.11.30", "title": "274 са производствата през 2017 г. за насилие над животни"}
{"url": "https://news.bg/politics/vsichki-gosti-na-evropredsedatelstvoto-poluchavat-podarak-no-samo-po-vednazh.html", "text": "Два вида протоколни подаръци са подготвили от министерството за нашето европредседателство. Това обясни министър Лиляна Павлова, която показа подаръчните пакети за гостите.\"В рамките на бюджета сме\", заяви Павлова в отговор на въпрос колко е перото за подаръци. Около 980 хил. лева е стойността, обясни тя. Всички гости ще получат подаръци, само по веднъж, уточни тя.Подаръчните пакети за ВИП-гостите са малко по-различни като качество от обикновените подаръчни пакети, стана ясно от обясненията на Павлова.За дамите са предназначени шалове, а за господата - вратовръзки. Разликата е в материята - коприна или вискоза. В основата на дизайна е българската шевица.Освен шал или вратовръзка в подаръка се включва и възпоменателна монета с емисия 2018. Тя също е два вида, сребърна със златно покритие.В комплекта за делегатите на нашето европредседателство ще има валидирана пощенска марка, химикалка, чиито връх става за писане и върху смартфон, допълнителна батерия за телефон, накрайник за зарядно за телефон и пакет българска лавандула.За нашето европредседателство очакваме около 25 хил. гости, допълни Лиляна Павлова.", "date": "2017.11.30", "title": "Всички гости на европредседателството получават подарък, но само по веднъж"}
{"url": "https://news.bg/world/v-islandiya-sformiraha-tripartiyna-koalitsiya.html", "text": "В Исландия три партии формираха ново правителство, обявиха партийните лидери на пресконференция, цитирани от ДПА.Партиите се съгласиха да подкрепят коалиция, водена от 41-годишната Катрин Якобсдотир от Движение \"Леви зелени\".В коалицията влизат Движение \"Леви зелени\", консервативната Партия на независимостта и центристката Прогресивна партия.Катрин Якобсдотир, Бярни Бенедиктсон, лидер на консервативната Партия на независимостта, и Сигурдур Инги Йохансон от Прогресивната партия обявиха новината за съставеното правителство.Новият кабинет ще поеме властта по-късно днес, след като отиващото си и новото правителство се срещнат с президента.Партията на независимостта има петима членове в 11-местния кабинет, а другите две партии държат по три министерски кресла.Новата коалиция има 35 депутати в 63-местния парламент.На 28 октомври се проведоха предсрочни избори- вторите за 12 месеца, след обвинения, че отиващият си премиер Бенедиктсон се е опитал да покрие скандал, свързан с баща му, който се намесил, за да защити насилник.Рекордни 8 партии влязоха в парламента.", "date": "2017.11.30", "title": "В Исландия сформираха трипартийна коалиция"}
{"url": "https://news.bg/politics/rusiya-iska-svyat-razdelen-na-sferi-na-vliyanie-ustanovyava-evrodoklad.html", "text": "\"Отношението към Русия е станало по-лошо, отколкото преди 10 г. В момента Русия не харесва състоянието, което е установено след Студената война и отношенията с нея трябва да се разглеждат в този контекст. Европа не е разделена във възгледите си по отношение на Русия както преди 10 г. Русия се класифицира като недемократична страна и страна с проблеми\".Това заяви Кадри Лийк, старши анализатор в Европейски съвет за външна политика в доклада \"Одит на силата в отношенията между ЕС-Русия\"По повод санкциите срещу Русия, Лийк цитира проучване, според което хората казват, че те могат да се премахнат, ако се изпълни Минското споразумение. Няма дебат по отношение на санкциите, стана ясно още от думите й.Тя припомни, че Франция и Германия имат различни визии за Русия, други страни също търпят трансформации на позициите си, така че ще има промяна.Русия трябва да се разгледа в дълбочина, да се дискутира това какво Европа иска от Русия. По отношение на енергийната политика Европа е постигнала успех и Русия вече не може да я разделя.Русия иска да се върне към свят, в който има сфери на влияние, смята Лийк. Тя заяви, че Русия е очаквала приятелство с Тръмп, което ще преразпредели света на сфери на влияние. Оказало се, че Тръмп може да им е приятел, но Тръмп не им е дал решение в Украйна. ЕС не се е сринал, както се е очаквало, така че Русия отново се завръща към Европа.Русия се намесва в Европа, за да ерозира либералния консенсус. Затова и тя поддържа крайно десни партии в Европа.Информационната война на Русия е дело на отделни институции, това не е дело, обмислено и координирано. Има руска намеса в изборите в САЩ, но не това е довело до победа на Тръмп на власт, смята анализаторката.Русия също не е виновна за Брекзит. Основният производител на жълти новини във Великобритания е жълтата преса.Евродепутатът Андрей Ковачев се включи в дискусията с въпроса, че трябва да мисли как ЕС отговаря на предизвикателствата. По отношение на санкциите трябва да се реши дали не трябва да се започне пак с диалога с Русия.Евродепутатът припомни, че в ЕС има звено, което прави анализ на пропагандата в ЕС и в частност от Русия. Трябва на всяка дезинформация бързо да се отговори, категоричен беше Ковачев.За България фалшивите новини са свързани със забрана на зеленчуци, като примера с розовите домати, които ЕС забранил, забрана на кръщенета, ракията и т.н.За страната ни има опорни точки, които се ползват срещу санкциите, като тази колко вредят те на износа ни. Ковачев подчерта, че това не е вярно, защото производителите ни са намерили други пазари. За да има диалог трябва да има желание и от двете страни. ЕС винаги е искал Русия като съсед, като предвидим свой партньор, заяви още Ковачев.По отношение на санкциите има разделение между Севера и Юга в ЕС. Страните от Севера са много по-твърди, а страните от Юга са по-колебливи. Има обаче страни като Испания, които след случая с Каталуния са се преместили към Севера.Ако ЕС не присъства на Западните Балкани, то оставяме една геополитическа черна дупка, в която други сили да използват всички инструменти, за да увеличат своето влияние.От България зависи да убеди европейските партньори, че Западните Балкани са много важни.За разширяване на ЕС със страни като Армения, Молдова, Украйна няма съгласие от страните от Източното партньорство, докато за Западните Балкани не е така.По отношение на използване на \"мека сила\" от страна на Русия, беше посочен проектът Южен поток, който у нас струва 3 пъти повече, отколкото подобен проект в европейските страни.И още по повод \"меката сила\" на Русия, Кадри Лийк, заяви, че част от наративите, излъчвани от страната, работят, не защото руснаците са толкова обучени, а просто защото в някои държави работят.Русия трябва да приеме факта, че страни като Украйна са независими и не може да бъде в нейната сфера на влияние. Ролята на ЕС е да демократизира Украйна през следващите години.Русия иска да ни каже, че светът отново трябва да е разделен на сфери на влияние. Всяка страна обаче трябва да решава сама къде ще бъде и в 21 век със сила не може да се реши коя къде да е, да има промяна на границите.Според проучване като опасност за нас на първо място хората слагат мигрантите, а на последно - руската агресия.", "date": "2017.11.30", "title": "Русия иска свят, разделен на сфери на влияние, установява евродоклад"}
{"url": "https://news.bg/politics/sas-163-mln-leva-modernizirat-speshnite-tsentrove.html", "text": "Модернизират всички спешни медицински центрове с над 163 млн. лева от Оперативна програма \"Региони в растеж\", съобщиха от Министерския съвет.Публикуван за съгласуване е проект на Насоки за кандидатстване по процедурата за безвъзмездно финансиране на проекта за модернизация на Спешната помощВ него се предвижда основен ремонт и оборудване на 27 центъра за спешна медицинска помощ във всяка от областите в страната и техните филиали.Това предвиждат инвестициите по процедурата за модернизация на Спешната помощ, която ще се финансира по линия на управляваната от Министерството на регионалното развитие и благоустройството Оперативна програма \"Региони в растеж\" 2014-2020 г.Общият бюджет е 163,5 млн. лева. Бенефициент на програмата е Министерството на здравеопазването. Крайният срок за кандидатстване е 30 март 2018 г.В проекта се предвижда закупуване на съвременни санитарни превозни средства, осигурени с комуникационно оборудване и медицинска апаратура за спешна медицинска помощ.С тях да се даде възможност и за телемедицина, с тях ще има отдалечени консултации със специалисти.Според програмата, ще се строят нови сгради, ще се реконструират, ремонтират или преустроят съществуващи центрове.Ще се подобри достъпът за лица с увреждания до сградите и околното пространство. В залите за приемане на спешните сигнали ще се създадат условия за практическо обучение на екипите.Целите на процедурата са да се подобри достъпът до спешна медицинска помощ, спешната диагностика, лечение и наблюдение на пациентите до 24 ч., както и да се намали броят хоспитализации в здравната система.Кандидатстването по процедурата ще се осъществява изцяло по електронен път, чрез Модула за електронни услуги на Информационната система за управление и наблюдение \"ИСУН 2020\", поясняват от МС.", "date": "2017.11.30", "title": "Със 163 млн. лева модернизират спешните центрове"}
{"url": "https://news.bg/world/ne-se-strahuvame-da-kazhem-kakvo-mislim-kogato-sasht-sgreshat-obyavi-tereza-mey.html", "text": "Премиерът на Великобритания Тереза Мей заяви, че се надява Обединеното кралство и САЩ да продължат да имат добри отношения, въпреки че критикува американския лидер Доналд Тръмп заради съобщения в \"Туитър\", информират Ройтерс и други агенции.Тя подчерта, че отношенията между двете държави са \"добри за света\".Мей изтъкна, че Тръмп е приел поканата за държавна визита в Обединеното кралство.По-рано днес кметът на Лондон Садик Кан призова за отмяна на визитата на държавния глава на САЩ.Тръмп разбуни духовете, след като публикува в \"Туитър\" видеоматериали, разпространени от британска крайнодясна група.Мей повтори позицията на \"Даунинг стрийт\" от вчера, че Тръмп е сгрешил като е публикувал видеоматериалите, тъй като се разпространява \"омраза\" и разделение.\"\", каза Мей пред журналисти в Аман.", "date": "2017.11.30", "title": "Не се страхуваме да кажем какво мислим, когато САЩ сгрешат, обяви Тереза Мей"}
{"url": "https://news.bg/politics/tomislav-donchev-dogovorili-sme-nad-5-mlrd-evro-po-operativnite-programi.html", "text": "45% от сумите по оперативните програми са вече договорени. Имаме договори за 5 млрд. евро по оперативните програми за периода 2014-2020 г. В сравнение с предходния програмен период имаме над 25% увеличение на подадените проектни предложения, 4,5 млрд. лв. повече договорени суми, близо 3% увеличение на плащанията. Това съобщи вицепремиерът Томислав Дончев по време на Годишната среща с представители на Европейската комисия за преглед на изпълнението на програмите, финансирани от Европейските структурни и инвестиционни фондове (ЕСИФ).Срещата се проведе  днес в Министерския съвет.Дончев отбеляза, че активната работа за намаляването на административната тежест, касаеща всички участници в системата, продължава.От думите му става ясно, че се работи и по популяризирането на електронни документи и процеси, включително и пълното интегриране на Програмата за развитие на селските райони (ПРСР) в ИСУН 2020.За първи път се прави съвместен преглед на постигнатото от България през новия програмен период, обясни Виктория Алиата, директор в ГД \"Регионална и селищна политика\" на Европейската комисия. Алиата изтъкна, че се разглежда приносът към целите на Стратегията Европа 2020 и се коментират конкретни препоръки по изпълнението на програмите.Вторият съвместен преглед ще е през 2019 г. Тогава вече ще се говори за постигнати индикатори и оценка на изпълнението.Във форума участваха също представители на ГД \"Трудова заетост, социални въпроси и приобщаване\", ГД \"Земеделие и развитие на селските райони\" и ГД \"Морско дело и рибарство\" на ЕК,Те са доволни от степента на сътрудничество, както и напредъка, реализиран от отделните управляващи органи на програмите, съфинансирани от ЕСИФ.На срещата се изтъкна, че важно за България е изпълнението на всички предварителни условия и полученото потвърждение от Европейската комисия, както и достигнатото над 95% усвояване за програмен период 2007-2013.", "date": "2017.11.30", "title": "Томислав Дончев: Договорили сме над 5 млрд. евро по оперативните програми"}
{"url": "https://news.bg/int-politics/tramp-nedovolen-che-kitay-ne-e-uspyal-da-vazdeystva-na-vozhda-kim.html", "text": "Американският президент Доналд Тръмп коментира в профила си в \"Туитър\" ситуацията около Северна Корея и последното ракетно изпитание от страна на изолирания комунистически режим.\"Китайският пратеник, който току-що се завърна от Северна Корея, изглежда не е оказал никакво въздействие върху малкия ракетен човек\", написа Тръмп, имайки предвид севернокорейския вожд Ким Чен-ун, когото той от няколко месеца нарича \"малък ракетен човек\" заради неколкократните ракетни изпитания.\"Трудно е да се повярва народът му и военните в какви ужасни условия трябва да приемат да живеят\", допълни критично американският държавен глава.Той изтъкна още, че Русия и Китай са осъдили изстрелването на балистична ракета от страна на Пхенян. Според различни източници, включително Пентагона, КНДР е изстреляла вчера сутринта междуконтинентална балистична ракета, която според Пхенян може да достигне до всяка точка от континенталната територия на САЩ. ", "date": "2017.11.30", "title": "Тръмп недоволен, че Китай не е успял да въздейства на вожда Ким"}
{"url": "https://news.bg/int-politics/daniya-goni-ot-teritorialnite-si-vodi-severen-potok-2-sas-zakon.html", "text": "Дания приема закон, който може да ѝ позволи да забрани руския газопровод \"Северен поток 2\" да преминава през териториалните ѝ води на основание сигурност или външна политика, съобщава \"Ройтерс\".Мярката изменя регулаторната рамка на Дания, за да позволи на властите да използват сигурността или външната политика като причини да блокират тръбопровода.Дания е в геополитически конфликт, тъй като руският \"Газпром\" и европейските му партньори се опитват да построят \"Северен поток 2\" - за изпомпване на природен газ за Германия през Балтийско море, заобикаляйки съществуващите сухопътни маршрути през Украйна, Полша и Беларус.Предложеният маршрут преминава през датски води, но консорциумът за тръбопровода проучва алтернативен маршрут на север от датския остров Борнхолм, който ще се движи в международни води и следователно няма да бъде повлиян от потенциална датска забрана.\"Северен поток 2\" вече е подал заявление за разрешение в Дания и заявлението му се оценява от Датската енергийна агенция. Промяната в закона ще влезе в сила от 1 януари, но ще се прилага за заявления, които вече са подадени.През юни датският министър на енергетиката и климата Ларс Кристиан Лилехолт заяви, че очаква агенцията да приключи оценката си в началото на 2018 г.", "date": "2017.11.30", "title": "Дания гони от териториалните си води \"Северен поток 2\" със закон"}
{"url": "https://news.bg/crime/800-000-evro-po-prisadi-v-espch-plateni-prez-2017-g.html", "text": "\"Трябва да се говори не само за върховенство на закона, а и за върховенство на правата на човека. Това би накарало институциите във всяко свое действие, във всеки свой акт да се ръководят не просто от буквата на закона, а от стремежа да дават възможност за едно пълно упражняване на правата на човека\". Това заяви омбудсманът Мая Манолова по време на конференцията на тема: \"Европейските стандарти за защита правата на човека: влияние на практиката на съда в Страсбург върху националното законодателство и практиката на институциите\", посветена на 25 години от ратифицирането на европейската конвенция за правата на човека от България.Тя отбеляза как във времена на морални и политически кризи ЕСПЧ се оказва най-надежден пазител на правата на човека. Манолова беше категорична, че работата й не се свежда само до наблюдаване на нарушенията, но и до следене как се изпълняват решенията на ЕСПЧ.Често институциите не предприемат необходимите действия за изпълнението решенията на ЕСПЧ, категорична беше тя.През 2016 г в ЕСПЧ има рекорден брой приключени дела - 2066 срещу всички държави членки.За България 262 е общият брой висящи дела под наблюдение на комитета на министрите. От общо 649 осъдителни решения на съда в Страсбург срещу България към момента окончателно са затворени 387. За Германия от общо 220 осъдителни решения, е затворила 200 и има висящи 20. Швеция от 72 има 70 затворени, Дания от 34, 33 са затворени.Тези 262 дела са сравнително висок дял неизпълнени решения на съда в Страсбург на фона на броя население. От 262- те дела, 108 са в процедура на засилено наблюдение.Ние сме една от 4- те държави, за които е проведена процедура по прехвърляне от обикновено към засилено наблюдение. Другите са Турция, Румъния и Грузия.Това има връзка с размера на обезщетенията, присъдени срещу България. За 2016 г сме платили 969000 евро обезщетения, а за 2017 г - 800 000 евро от началото на годината до сега. Германия за 2016 г е платила 69000 евро обезщетения, а за 2017 - 34000 евро.Манолова отбеляза, че се следи приемането на антикорупционния закон в частта прилагане на СРС.Заместник-председателят на Народното събрание Явор Нотев приветства участниците в конференцията, като заяви, че високо оценява инициативата да бъдат защитени правата на човека, както и какви проблеми има законодателството и как да бъдат поправени.Десислава Ахладова, заместник-министър на правосъдието, приветства от името на министъра на правосъдието Цецка Цачева участниците. Ратификацията на конвенцията е ангажимент, обща задача, се казва в приветствието. Приоритетите на Министерство на правосъдието в тази връзка са преодоляване на недостатъците на правосъдната система, които водят до тези дела. Намерен е механизъм за обезщетяване на гражданите заради продължителното водене на дела.Поздравителни адреси имаше от председателят на НС Цвета Караянчева и вицепремиерът и външен министър Екатерина Захариева.На конференцията присъстват заместник-председателят на НС Явор Нотев, съдии от Конституционния съд, съдии от ВКС, заместник-министри на правосъдието, представители на БХК, българските съдии в ЕСПЧ.", "date": "2017.11.30", "title": "800 000 евро по присъди в ЕСПЧ платени през 2017 г."}
{"url": "https://news.bg/world/frantsiya-otkrila-sledi-ot-radioaktiven-tseziy-v-ruski-gabi.html", "text": "Франция открила следи от радиоактивен цезий в гъби, внесени от Русия. Това разкри ръководителят на френския ядрен регулатор ASN, цитиран от Ройтерс.Запитан за влиянието, което оказва облакът от радиоактивно замърсяване от Русия през октомври, Пиер-Франк Шеве заяви пред Сената на Франция, че нивата на радиоактивен рутений-106 във въздуха не са заплаха за здравето на френските граждани, но контролът върху вноса на хранителни продукти е увеличен.По време на изслушване за ядрената сигурност в Сената Шеве разкри, че по последна информация са открити следи от цезий в гъби, които са внесени от Русия.Европейски агенции алармираха за радиоактивен облак над Европа, но увериха, че няма опасност за здравето на хората. Смята се, че рутеният е от Русия. Москва отрича да има отклонение от нормалните нива на изотопа.", "date": "2017.11.30", "title": "Франция открила следи от радиоактивен цезий в руски гъби"}
{"url": "https://news.bg/int-politics/svobodata-na-mediite-po-sveta-nay-zle-ot-nachaloto-na-veka.html", "text": "Свободата на медиите по света е намаляла до най-ниското си равнище за поне десетилетие. Нов доклад показва, че журналистите са заплашени от правителствена цензура, организирана престъпност и търговския натиск, причинен от разрастването на интернет.Турция е преживяла най-голямото влошаване на свободата на словото през последното десетилетие, но в Бразилия, Бурунди, Египет, Полша, Венецуела и Бангладеш също е налице тревожен упадък на разнообразието и независимостта на медиите, според доклада.\"За първи път имаме всеобхватен и цялостен преглед за състоянието на свободата на словото и информацията по света\", посочва Томас Хюз, който е изпълнителен директор на \"Член 19\", неправителствена организация, бореща се за свобода на словото, която е изготвила доклада заедно с V-Dem.\"За съжаление нашите констатации показват, че свободата на словото е атакувана в демокрации, както и в авторитарни режими\", допълва Хюз.Авторите на доклада са измерили свободата на словото в 172 страни между 2006 и 2016 г. чрез система от 32 социални и политически показателя като медийна пристрастност и корупция, интернет цензура, достъп до правосъдие, тормоз над журналисти и равенство на социалните класи и половете.По думите на Томас Хюз, журналистите са заплашени от сплашване, наказателно преследване и дори убийство в някои части на света; имало е 426 атаки срещу журналисти и медии само в Мексико през 2016 г. Той смята, че Великобритания е отговорна за едно от най-драконовските законодателства за подслушване под формата на Закона за разследващите правомощия, който \"предлага шаблон за авторитарни режими и сериозно подкопава правата на нейните граждани за неприкосновеността на личния живот и свободата на словото\".Свободата на медиите в световен мащаб допълнително е застрашена от възхода на интернет, тъй като онлайн съдържанието се контролира от шепа интернет компании, чиито похвати, които са белязани от липсата на прозрачност и търговски натиск върху създателите на новини, са довели до орязване на инвестициите, а \"голямото мнозинство от страните\", включително Китай, ограничават достъпа до редица уебсайтове.В доклада се подчертава, че 259 журналисти са били вкарани в затвора през миналата година, а 79 журналисти са били убити. Областите на тревога включват уязвимостта на журналистите, съобщаващи или критикуващи \"войната срещу наркотиците\" във Филипините, Мексико и Хондурас, както и сплашване и злонамерени обвинения срещу опозиционни гласове на режима на Ердоган в Турция.\"Свободата на медиите по света е на най-ниското си равнище от началото на века\", алармира докладът.Към април тази година 152 турски журналисти са били в затвора, както твърди опозицията. Повече от 170 медии са били закрити след неуспешния преврат през миналата година, включително вестници, сайтове, телевизии и новинарски агенции, а 2 500 журналисти са били уволнени.Подобрение в свободата на словото се отчита в Тунис, Шри Ланка и Непал, като докладът приветства въвеждането на закони за свобода на информацията в 119 страни.", "date": "2017.11.30", "title": "Свободата на медиите по света най-зле от началото на века "}
{"url": "https://news.bg/world/holandiya-se-opitva-da-ustanovi-kak-pralyak-se-e-sdobil-s-otrova.html", "text": "Холандските власти започнаха разследване за установяване как босненският хърватин Слободан Праляк е успял да внесе отрова в хагския съд, информира БиБиСи.72-годишният Праляк погълна отрова по време на заседание на Трибунала в Хага за военни престъпления в бивша Югославия, което беше излъчвано на живо по телевизията. Босненският хърватин почина в болница малко след поглъщането на отровата. Преди да я изпие той обяви, че е невинен. Съдът потвърди наложената му 20-годишна присъда за военни престъпления в Босна.Стотици босненски хървати организираха бдение в памет на Праляк, който е разглеждан от мнозина като герой.Премиерът на Хърватия Андрей Пленкович остро атакува Трибунала.Президентът на Хърватия Колинда Грабар-Китарович заяви, че страната е \"дълбоко потресена\" от смъртта на бившия хърватски генерал.Държавният глава намекна, че защитава решението на Праляк да си отнеме живота, \"отколкото да бъде осъден за действия, които той категорично вярва, че не е извършил\".Според Китарович Хърватия и Босна са жертви на \"агресия\" от страна на Сърбия.В кратко съобщение холандската прокуратура обяви, че ще проведе разследване за установяване дали някой е подпомогнал Праляк да се самоубие. Те също ще се опитат да установят кой е предоставил отровата, какво е съдържала и как 72-годишният е успял да я вкара през охраната в съда.От холандската прокуратура съобщиха, цитирани от АФП, че \"смъртоносен химически продукт\" е открит в бутилката и че основен приоритет е да бъде извършена аутопсия на Праляк.Самоубийството на 72-годишния босненски хърватин не е първото по време на водените в Хага процеси. Сърбинът Славко Докманович се обеси в килията си през 1998 г., а сърбинът Милан Бабич се самоуби в килията си през 2006 г.", "date": "2017.11.30", "title": "Холандия се опитва да установи как Праляк се е сдобил с отрова"}
{"url": "https://news.bg/int-politics/medvedev-opredeli-otnosheniyata-sasht-rusiya-za-loshi-no-priyatelski.html", "text": "Руският премиер Дмитрий Медведев коментира, че връзките между САЩ и Русия са най-лошите, които може да си спомни, но вижда в президента на САЩ Доналд Тръмп приятелско отношение, което показва и желанието му да установи положителни работни контакти с Русия, съобщава \"Ройтерс\".Медведев, който се срещна с Тръмп в Манила този месец, заяви в телевизионно интервю, че отношенията между двете страни са ужасни, но все още има възможност да се подобрят.Той също така обвини американските политици, че играят с \"картата на Русия\", за да постигнат своите собствени цели и да повлияят на отношението на Тръмп към Русия.", "date": "2017.11.30", "title": "Медведев определи отношенията САЩ-Русия за лоши, но приятелски"}
{"url": "https://news.bg/politics/spored-vmro-lamtezhat-za-tsarskite-imoti-e-neuvazhenie-kam-balgariya.html", "text": "От ВМРО питат Симеон Сакскобургготски дали привързаността му към България се измерва с връщането на имотите. От партията се противопоставят на опитите за мълчаливо и лекомислено отстъпване на т.нар. царски имоти по посока на фамилията Сакскобургготски, съобщават патриотите в писмо до медиите.От партията на Красимир Каракачанов питат: \"заради това ли беше всичко, господин Сакскобургготски? За да си върнете имотите? Не е ли това обидно към собствената Ви фамилна привързаност към България. Към кое в България е привързана Вашата фамилия? Към дворците ли?\"От партията припомнят, че референдума, проведен през 1946 г. за обявяване на България за република, е нелегитимен. В същото време те заявяват, че общественото мнение в България е ясно отдавна. \"Както е ясен и заветът на Васил Левски. България е република. И слава Богу!\", пише в писмото на патриотите.България е република и ако някой иска да се титулува цар, следва да знае, че в днешни дни това остава единствено благородническа титла, която не обвързва държавата, гласи писмото от партията на Каракачанов.Дори да са приети калпави лобистки закони, които позволяват на една фамилия да съди държавата, идва ред държавата да поправи нещата, а не да отстъпва.\"Въпросните имоти са на институцията цар, т.е. на държавността. Днес такава институция в България няма. Имотите не са лични, те са държавни. И винаги са били. Във всеки смисъл на думата и без оглед на правните еквилибристики. Държавни означава обществени\", пишат от ВМРО.От партията следят и опитите на Сакскобургготски да наложи отново нарицателното Цар Симеон Втори, заедно с атрибути като Ваше величество. Част от медиите в България използват тези думи, пишат патриотите и поясняват, че Величество е българският народ, от когото произтича властта. \"В днешни дни монархията и атрибутите ѝ навсякъде в цивилизования свят са само скъпо струващ маскарад\", пишат патриотите.Според патриотите страната ни дължи уважение към царската традиция, но стремежът към имоти е неуважение и принизяване на царската традиция и на самата България.От партията предлагат вариант фамилията на Симеон Сакскобургготски да може да ползва дългосрочно при преференциални условия имотите, но собствеността на въпросните имоти да е държавна.От патриотичната организация предполагат, че опитите за \"сделка\" със Сакскобургготски може да са срещу предполагаеми негови международни контакти. Последните са доста съмнителни, но показват желанието на Бойко Борисов , което е държавническо поведение, но с него не бива да се търгува.От ВМРО призовават Симеон Сакскобургготски да прояви своето великодушие и да се откаже от претенции.Припомняме, в официалната българска делегация в Саудитска Арабия са включени както бившият премиер Симеон Сакскобургготски, така и лидерът на ВМРО Красимир Каракачанов.", "date": "2017.11.30", "title": "Според ВМРО ламтежът за „царските“ имоти е неуважение към България"}
{"url": "https://news.bg/politics/bsp-sachuvstvat-na-manolova-za-otlozhenite-promeni-v-trudoviya-kodeks.html", "text": "Парламентарната група на БСП изпрати сигнал до омбудсмана Мая Манолова за отсрочените промени в Кодекса по труда.Според социалистите отлагането на промените в Кодекса по труда от страна на управляващото мнозинство ще лиши 5 000 работници и служители в страната от да получат справедливи обезщетения от некоректните си работодатели.В писмото до Манолова червените подчертават, че отлагането на промените в трудовия кодекс е дело на министъра на труда и социалната политика, както и на народните представители в Комисията по труда от парламентарните групи на ГЕРБ и ОП. Същите \"попариха надеждите на служители и работници, които са потърпевши от действията от некоректни работодатели\", категорични са от БСП.Относно това ПГ на БСП е внесла Закон за изменение и допълнение на Търговския закон, както и редица промени в Кодекса за социално осигуряване. Според БСП с поправките ще е защитят работниците и служителите, ощетени от некоректни работодатели.Припомняме, вчера, 29 ноември, депутатите разгневиха омбудсмана Мая Манолова, след като не приеха промените в Кодекса по труда. Става въпрос за обсъждане на текстове, които да дадат защита на служители и работници, които не получават заплати и осигуровки от работодателите си. Манолова даже дори се разплака.По-рано днес КНСБ подкрепи омбудсмана. Синдикатът изтъкна, че проблемът не е в 6-месечното отлагане на едно изменение. Проблемът съществувал от много години.", "date": "2017.11.30", "title": "БСП съчувстват на Манолова за отложените промени в трудовия кодекс"}
{"url": "https://news.bg/tech/kam-800-mln-dushi-po-sveta-mozhe-da-ostanat-bezrabotni-zaradi-robotite.html", "text": "Консултантска компания за мениджмънт, чието седалище е в Ню Йорк, предполага, че роботите и автоматизираните системи може да оставят безработни между 400 и 800 млн. души в целия свят до 2030 г.Проучването на Глобалния институт \"МакКинзи\", включващо 46 страни и 800 професии, посочва, че един на петима души ще бъде засегнат в деловия живот, докато един на всеки трима души ще бъде засегнат в богати страни като САЩ и Германия.Изследването също така показва, че правителствата трябва да инвестират в обучения на хора в различни бизнеси, така че роботизираната революция да не може да навреди на обществата.Лекари, адвокати, учители, бармани - работни места, които изискват човешко взаимодействие - и работни места с по-ниски заплати като водопроводните услуги и градинарството, ще бъдат по-слабо засегнати от роботизираната автоматизация.", "date": "2017.11.30", "title": "Към 800 млн. души по света може да останат безработни заради роботите"}
{"url": "https://news.bg/politics/rabotna-grupa-v-mrrb-razsledva-sluchaya-sas-saniranite-prilepi.html", "text": "Работна група от Регионалното министерство проверява качеството на санирането заради зазидани прилепи в Бургас, съобщиха от Министерството на регионалното развитие и благоустройството.Тя е под ръководството на заместник-министър Малина Крумова. Еколозите алармираха, че санирането пречи на някои еко видове като прилепи, кукумявки, жаби.Има си екологични норми, обясни в кулоарите на Народното събрание строителният министър Николай Нанков в отговор на въпрос на News.bg.Имало е подадени сигнали, но не са установени конкретни случаи. Ще има по-висок контрол и на този процес, стана ясно още от думите на Нанков. Към момента проблем не сме установили, допълни той.Компетентните еко институции дават предписания за всеки конкретен случай. Програмата е съобразена с всички екологични норми, подчерта Николай Нанков и увери, че РИОСВ санкционира недобросъвестните строители. Дават се предписания за всеки блок, който се санира.Не може от единичен случай като този в Бургас да се изважда тенденция. Ако и там се установи нарушение, ще има санкции за строителя, обясни регионалният министър Николай Нанков.", "date": "2017.11.30", "title": "Работна група в МРРБ разследва случая със санираните прилепи"}
{"url": "https://news.bg/politics/rumen-radev-pripomni-che-sportat-mozhe-da-pomogne-za-izkorenyavaneto-na-agresiyata.html", "text": "Спортът може да помогне за изкореняването на агресията в училище и сред младите хора, заяви президентът Румен Радев на тържественото събрание по случай 75-та годишнина на Национална спортна академия \"Васил Левски\", съобщиха от администрацията на президента.\"Насърчаването на спорта може да ни върне самочувствието, ще даде здраве на младите и на нацията, ще спести огромни разходи за здравеопазване\", каза Радев.В речта си той изтъкна историята на висшето спортно училище. Началото е поставено през 1942 г. с указ на Цар Борис III, с който се създава Държавното висше училище за телесно възпитание. Това е седми по ред университет за тогавашна България.\"Още тогава държавното ръководство на България осъзнава ролята на спорта за общественото развитие и полага основите на новото висше училище. През всички тези години НСА отстоява своята мисия да утвърждава ценностите на спорта, олимпийските идеали и да развива спортната наука\", каза държавният глава.Радев подчерта, че спортът не е само физическо усилие, а развива също бързината и гъвкавостта на мисълта, изгражда характера, възпитава в екипен дух, спортсменство, обединява нацията, сближава хората и носи мир.\"В развитите държави спортът вече е част и от политиките за икономическо развитие на страната\", заяви президентът.Той призна, че обществената криза не е подминала и българския спорт. \"Държавата се отдръпна от финансирането на спорта, отдръпна се от много важни помощни, регулаторни, контролни и обединяващи функции\", каза Румен Радев.Според него, това е и причината да сме доволни от по-малобройни успехи, да се задоволяваме с един медал от олимпиада, а за спортна култура сред българската младеж е трудно да се говори.\"Масовият спорт отстъпи от училището и на негово място се настаниха затлъстяването, ранните болести, агресията. Широко разпространено в общественото съзнание е схващането, че спортът е просто телесно развитие. Много млади хора и то в епохата на компютрите, електромобилите, дроновете живеят с мисълта, че това телесно развитие е излишно.Президентът благодари на преподавателите и на академичния състав на НСА, които \"създават треньори, методисти, учители, които продължават да палят искрата на спорта сред младите хора и да развиват наука на най-високо ниво\".Радев връчи Почетния знак на Президента на Републиката на ректора на НСА проф. Пенчо Гешев, който от своя страна му подари стилистична пластика на арката на НСА.Като отговор на речта на президента Румен Радев столичният кмет Йорданка Фандъкова обясни, че съвместната дейност на Столична община и НСА за спортното възпитание на децата в София започва още от детската градина.\"Над 100 учители са получили обучение. Съвместно организираме спортни тържества. От 13 години НСА е наш партньор за създаване на детски лагер за изкуство и спорт. Над 150 деца безплатно посещават тези занимания всяка ваканция. Построени са 10 спортни зали в училищата. Стъпка по стъпка работим за това децата ни да спортуват при по-добри условия\", допълни Фандъкова.", "date": "2017.11.30", "title": "Румен Радев припомни, че спортът може да помогне за изкореняването на агресията"}
{"url": "https://news.bg/world/evroparlamentat-prizova-es-da-nalozhi-orazheyno-embargo-na-sauditska-arabiya.html", "text": "Европейският парламент призова ЕС да наложи оръжейно ембарго на Саудитска Арабия на фона на \"най-големия в света глад\" в Йемен, информират световни агенции.Евродепутатите приеха необвързваща резолюция, която призовава шефа за външната политика на ЕС Федерика Могерини да наложи оръжейно ембарго на монархията.В полза на резолюцията гласуваха 539 депутати, 13 - \"против\" и 81 - \"въздържал се\".\"\", се казва в резолюцията, в която също се призовава \"всички актьори да действат за деескалация на конфликта и да се обвържат с нов кръг инициирани от ООН мирни преговори\".Според депутатите има сериозни твърдения, че Саудитска Арабия нарушава международното хуманитарно право в Йемен.По-рано гръцкото правителство обяви, че ще се присъедини към ЕС, ако наложи оръжейно ембарго на Саудитска Арабия, пише \"Гардиън\".Гръцкото правителство е критикувано за оръжейно споразумение с Рияд за 66 милиона евро. Но говорител на администрацията увери, че Атина ще спази закона, ако ЕС обяви санкции.", "date": "2017.11.30", "title": "Европарламентът призова ЕС да наложи оръжейно ембарго на Саудитска Арабия"}
{"url": "https://news.bg/int-politics/sanktsiite-na-sasht-tselyat-da-obarnat-biznes-elita-sreshtu-putin-ubeden-kremal.html", "text": "Кремъл обяви, че е убеден, че САЩ били използвали санкциите в опит да обърнат бизнес елита в Русия срещу президента Владимир Путин, съобщава \"Ройтерс\".\"Ние сме сигурни, че това е така\", изтъкна говорителят на Кремъл Дмитрий Песков пред журналисти по време на конферентен разговор.По-рано днес беше съобщено, че заплахата от нови американски санкции е всяла безпокойство сред най-богатите хора в Русия, че връзката им с Путин може да ги вкара в черния списък на американското правителство.", "date": "2017.11.30", "title": "Санкциите на САЩ целят да обърнат бизнес елита срещу Путин, убеден Кремъл"}
{"url": "https://news.bg/crime/razuznavachite-ni-s-1200-lv-zaplata-no-prepisvachi-na-vestnitsi.html", "text": "1200 лева е стартовата заплата на разузнавач в Държавна агенция \"Разузнаване\". Това оповести социалистът Филип Попов по време на второто четене на бюджета на службата но за разузнавачи.В същото време изискванията към родните Джеймс Бонд са завишени - да имат компютърни компетенции, да знаят езици предимно от редките. Попов предупреди, че това обрича службите ни.Левицата е притеснена как разузнавачите ще си вършат работата по време на председателството на ЕС при ниското възнаграждение. Службите ни нямали пари. Давало им се, колкото да поддържат сградите, в които се намират. Нашите съседни страни продължават да увеличават бюджетите за службите си, притеснени са от левицата.Инвестицията в службите е инвестиция в националната сигурност, категоричен е Филип Попов. Ако продължава тази бюджетна политика към разузнавателните служби, след пет години, както прогнозират червените, няма да имаме служби.Служителите на ДАР ще се превърнат във вестникари, притеснен е и колегата му Иван Иванов. Разузнавачите само щели да четат вестници. Обменът на информация става ключов, предупреди Иванов. Осигуряваме среда на несигурност за тези служители, смята той. По негово мнение агентурен апарат на практика не съществува. Ще станем един обикновен потребител на информация и преписвачи на вестници, недоволен е той.", "date": "2017.11.30", "title": "Разузнавачите ни с 1200 лв заплата, но преписвачи на вестници"}
{"url": "https://news.bg/politics/borisov-i-delegatsiyata-se-pribirat-prez-iran.html", "text": "Посещението на Българската правителствена делегация в Кралство Саудитска Арабия приключи, очакваме премиерът и министрите да се завърнат на родна земя.. Договорено бе създаването на работни групи, които да разгледат възможностите за сътрудничество в областите от взаимен интерес.Във връзка с инцидента, при който Самолетът Aibus на авиоотряд 28, с който премиерът Бойко Борисов и водената от него делегация пристигнаха на официална среща в Саудитска Арабия, не бе допуснат да прелети над територията на Иран, News.bg се опита да разбера дали на връщане всичко е организирано и от къде би трябвало да прелети правителственият самолет. Опитахме да разберем уточнен ли е маршрутът, дали ще прелети над Иран и кога е уточнен. От МВнР уточниха, че тъй като делегацията се води от министър председателя, то тази информация би могла да се получи от Министерски съвет. Като правителствена делегация, маршрутът вероятно не може да бъде съобщен предварително от съображения за сигурност и екипът на News.bg не успя да разбере тази информация от МС.Според информацията, която имаме, сутринта правителственият самолет е прелетял от военна авиобаза до международното летище на Рияд.Конкретни действия за засилване на практическото сътрудничество между Република България и Кралство Саудитска Арабия набелязаха външните министри на двете страни Екатерина Захариева и Адел бин Ахмед Ал-Джубейр. \"На политическо ниво имаме добри отношения, но със съвсем нереализиран потенциал. , заяви вицепремиерът Захариева.Проследявайки движението на българският правителствен самолет, към момента се намират над Турция и са прелетяли над Иран.Пожелаваме си успешен полет и бъдещи инвестиции в България във всички важни за икономиката ни сектори. ", "date": "2017.11.30", "title": "Борисов и делегацията се прибират през Иран "}
{"url": "https://news.bg/economics/tsenite-na-rodnoto-promishleno-proizvodstvo-se-pokachvat-no-s-malko.html", "text": "Общият индекс на цените на производител в промишлеността у нас нараства с 0.5% през месец октомври спрямо предходния месец септември. Това сочат данни на Националния статистически институт (НСИ) относно индексите на цените на производител в промишлеността за октомври 2017 година.Увеличението на общия индекс се дължи на нарастването на цените в добивната промишленост, където ръстът е с 2.1%. Увеличението на цените в преработващата промишленост също спомагат за общия индекс. Там увеличението е с 0.6%. При производството и разпределението на електрическа и топлоенергия и газ обаче е отчетено намаление - с 0.1%.Според данните на НСИ по-същественото увеличение на цените в преработващата промишленост се наблюдава при производството на основни метали (с 4.2%) и при производството на химични продукти (с 1.3%). Намалението на цените в сектора се наблюдават при производството на тютюневи изделия (с 1.6%), при производството на хранителни продукти (с 0.5%) и при производството на облекло (с 0.1%).В сравнение с месец октомври 2016 година общият индекс на цените на производител нараства с 5.6%. Ръстът на цените при добивната промишленост е с 12.1%, при производството и разпределението на електрическа и топлоенергия и газ се наблюдава ръст с 10.2%, а при преработващата промишленост увеличението е с 3.8%.Спрямо октомври миналата година по-съществено увеличение на цените в преработващата промишленост се наблюдава при производството на основни метали - с 18.0%, при производството на дървен материал и изделия от него, без мебели - с 6.7%, както и при производството на хартия, картон и изделия от хартия и картон - с 4.6%. Намаление е регистрирано при производството на компютърна техника, електронни и оптични продукти и при производството на превозни средства, без автомобили - съответно по 1.9%.Индексът на цените на производител на вътрешния пазар през октомври 2017 г. остава непроменен спрямо предходния месец. Увеличение на цените има при добивната промишленост и преработващата промишленост, а намаление - при производството и разпределението на електрическа и топлоенергия и газ.Спрямо октомври 2016 година индексът на цените на производител на вътрешния пазар нараства с 5.5%.Индексът на цените на производител на международния пазар през октомври 2017 г. се увеличава с 1.4% в сравнение с предходния месец. Нарастване на цените е отчетено при преработващата промишленост - с 1.2%.Спрямо месец октомври 2016 година индексът на цените на производител на международния пазар нараства с 5.8%. В преработващата промишленост увеличението на цените е с 5.6%.", "date": "2017.11.30", "title": "Цените на родното промишлено производство се покачват, но с малко"}
{"url": "https://news.bg/int-politics/rusiya-podgotvya-sdelka-za-izpolzvane-na-egipetski-voennovazdushni-bazi.html", "text": "Руското правителство публикува проектодоговор между Русия и Египет, който позволява на двете страни да използват въздушното си пространство и въздушни бази за военните си самолети, съобщава \"Ройтерс\".Правителственият указ, подписан на 28 ноември, разпорежда на руското министерство на отбраната да води преговори с египетски служители и да подпише документа, след като двете страни постигнат споразумение.Припомняме, Русия значително е увеличила военното си присъствие в Арктика, заяви генералният секретар на НАТО Йенс Столтенберг. По думите му, Москва активно отваря военни бази от времето на СССР, които са били замразени. В тях се дислоцират нови оръжия и радари. Русия пуска и нов флот от ледорабивачи. Ученията \"Запад-2017\" бяха частично проведени в крайния Север, напомни Столтенберг.Преди 2 дни, Кирил Логвинов, който оглавява отдела за НАТО в руското външно министерство, призовал на годишната Конференция по сигурността в германската столица Берлин за подновени опити за възстановяването на доверието между европейските страни и Русия чрез диалог и военно сътрудничество.Запитан дали Русия е обезпокоена заради споразумението между 23 страни членки на ЕС да си сътрудничат във финансирането на съвместни военни проекти и военни командвания, Логвинов посочил, че Москва приветствала всякакви стъпки, които биха помогнали за обединяване на Европа.\"Ние не се опитваме да разцепваме и разбиваме която и да е група. Колкото по-добре работят групите една с друга в Европа, толкова по-добре е за нас.Колкото по-бързо заговорят с един глас, толкова по-добре е за нашите отношения с ЕС\", увери руският високопоставен дипломат.", "date": "2017.11.30", "title": "Русия подготвя сделка за използване на египетски военновъздушни бази "}
{"url": "https://news.bg/crime/konfiskuvaha-1-2-t-riba-s-neustanoven-proizhod-v-burgas.html", "text": "Служители на бургаския сектор \"Икономическа полиция\" задържаха 1,2 т риба от вида \"сребриста каракуда\" и \"платика\", превозвани с камион \"Мерцедес Спринтер\", с хасковска регистрация, съобщиха от МВР. В акцията са им помогнали и полицаи от Айтос.На 29 ноември около 09:45 ч. на входа на Айтос камион \"Мерцедес Спринтер\", управляван от 46-годишния Б.А. от Бургас, в който бил и 52-годишния Д.Ч. от Бургас, е спрян за полицейска проверка.Проверяващите открили в 50 пластмасови каси голямо количество риба. Според обясненията на двамата мъже, тя е уловена в язовир \"Цанко Церковски\" край Карнобат. Бургазлиите твърдели, че рибата е предназначена за пласиране в Русе за предстоящия празник на Св. Никола - Никулден.От извършените проверки е констатирано, че превозваната риба е с неустановен произход и за нея няма съпроводителни документи. От Изпълнителна агенция \"Рибарство и аквакултури\" и Областната дирекция за безопасност на храните в Бургас са изпратили свои служители, които установили нарушения на Закона за ветеринарно и медицинско дело, както и на Закона за риболова и аквакултурите.Установено е, че рибата е уловена в язовир \"Мандра\", като тон от нея е от вида \"сребриста каракуда\" / таранка/ и 200 кг е от вида \"платика\".Цялото количество риба е конфискувано и е предадено на Дирекция \"Социален патронаж\" към Община Бургас. За установените административни нарушения служителите от ОДБХ - Бургас изготвили два акта.", "date": "2017.11.30", "title": "Конфискуваха 1,2 т риба с неустановен произход в Бургас"}
{"url": "https://news.bg/politics/sauditska-arabiya-se-interesuva-ot-investitsii-v-5-zvezdni-hoteli-v-balgariya.html", "text": "\"Държавата ви има голям потенциал не само за инвестиции в туризма, но и във всички сектори на икономиката\". Това каза на министъра на туризма Николина Ангелкова в Рияд Негово Кралско Височество Султан бин Салман бин Абдулазиз Ал-Сауд, принц на Кралство Саудитска Арабия и председател на Комисията по туризъм и национално наследство на държавата. Министър Ангелкова е на посещение в Кралство Саудитска Арабия с правителствена делегация на най-високо равнище, начело с премиера Бойко Борисов.Саудитска Арабия се интересува от инвестиции в 5-звездни хотели в България и иска да участва активно с вложения в страната ни, съобщиха от Министерския съвет.Промотираме България като атрактивна туристическа дестинация, посочи принц Султан бин Салман бин Абдулазиз Ал-Сауд. Ангелкова представи пред принца Картата на инвестиционните проекти в туризма в България. Министърът на туризма изтъкна като плюсове за добра бизнес-среда в страната 10% ставка на корпоративния данък, 10% данък общ доход, ръст на БВП от 3,4% за 2016 г.Ангелкова акцентира върху възможностите за развитие на различни видове туризъм - СПА, културно-исторически, здравен и морски. Сред предимствата на България като дестинация са финансова и политическа стабилност, нормативна база, която насърчава големите инвеститори.\"През миналата година броят на посещенията на граждани от Саудитска Арабия в България бележи ръст от 78% спрямо 2015 г. Регистрирано е и сериозно увеличение на пътуванията на българи в арабската страна\", заяви министър Ангелкова. За двете държави ще е от голяма полза обменът на експертен опит и информация в сектора, бяха категорични министър Ангелкова и принц Салман.Министър Ангелкова отчете и изключително успешната за България година в туризма.Двете държави ще насърчават различни инициативи за взаимно популяризиране на културни и исторически забележителности. Саудитска Арабия и България ще обменят опит по отношение на маркетингови проекти и реклама в туризма. На срещата бе договорено също да бъдат организирани работни групи в областта на туризма.От МС припомнят, че още през октомври 2016 г. между Република България и Саудитска Арабия бе подписан Меморандум за разбирателство за сътрудничество в областта на туризма, когато по покана на министър Ангелкова на официално посещение в България бе принц Султан бин Салман бин Абдулазиз Ал-Сауд.Министър Ангелкова покани принц Султан бин Салман бин Абдулазиз Ал-Сауд да се включи в Международния конгрес на световните цивилизации и древните маршрути към СОТ. Форумът ще се проведе в България между 14 и 16 ноември 2018 година.", "date": "2017.11.30", "title": "Саудитска Арабия се интересува от инвестиции в 5-звездни хотели в България"}
{"url": "https://news.bg/world/ekipat-na-spetsialniya-prokuror-malar-razpital-kashnar-za-maykal-flin.html", "text": "Джаред Къшнър, съпруг на дъщерята на американския президент Иванка Тръмп, е бил разпитан от екипа на специалния прокурор Робърт Мълър за бившия съветник по национална сигурност Майкъл Флин.Това потвърди пред АП източник, запознат с разследването.Представителят поясни, че Къшнър е бил разпитан в продължение на около 90 минути по-рано този месец. Разпитът е част от опитите за установяване дали Къшнър е имал информация за Флин, която може да го оправдае.Източникът добави, че много свидетели от Белия дом са питани какво знаят за Флин, който беше принуден да подаде оставка през февруари, след като официални лица заключиха, че той е подвел американския президент Доналд Тръмп и екипа му с контакти с руския посланик.В същото време прокурори от екипа на Мълър отложиха свидетелски показания пред голямо жури, свързани с частните бизнес сделки на Флин.Причината за отлагането не е ясна към момента, но идва една седмица, след като адвокатите на Флин са уведомили юридическия екип на Тръмп, че те повече може да не споделят информация за случая. Тази дискусия между адвокатите подсказва, според АП, че Флин възнамерява да сътрудничи на Мълър или да се опита да се договори с разследващите.", "date": "2017.11.30", "title": "Екипът на специалния прокурор Мълър разпитал Къшнър за Майкъл Флин"}
{"url": "https://news.bg/politics/mareshki-otreche-che-subsidiite-se-oryazvat-zaradi-vazrazhdane.html", "text": "Лидерът на ПП \"Воля\" и зам.-председател на НС Веселин Марешки отрече да има специален закон \"Антивъзраждане\". Според Марешки държавните субсидии на политическите партии извън парламента не се намаляват специално заради Движение \"Възраждане\".Вчера председателят на \"Възраждане\" Костадин Костадинов заяви на пресконференция, че правителството умишлено иска драстично да се намали субсидията на движението, защото управляващите се страхуват от движението. Поради това е на път да се приеме първият специален закон у нас, който е насочен само и единствено към движението. По думите му инициатор на промените са ГЕРБ, а предложението е внесено от \"Воля\", които изпълняват интересите на първата политическа сила у нас.В отговор на това Марешки заяви пред bTV, че председателят на \"Възраждане\" Костадин Костадинов е пиар продукт на министър в сегашното правителство - министъра на младежта и спорта Красен Кралев.Според Марешки Костадинов е \"изкаран\" на политическата сцена от Кралев през 2011 година, за да може да се отклонят гласовете на недоволните варненци от модела на Кирил Йорданов. Целта била да се вземат гласовете на варненци, те да бъдат излъгани и впоследствие на балотажа да подкрепят Йорданов, за да се запази статуквото. \"В момента активират това момче, за да може недоволните от ГЕРБ, вместо да отидат в истинските алтернативи, правят същия проект\", атакува още Марешки и нарече лидерът на \"Възраждане\" лъжец.Марешки отрече предложението за намаляването на субсидията да е насочено само към \"Възраждане\", въпреки че предложението засяга само тази партия. Припомняме, че  Право на държавна субсидия има партия, която минава 1% от избирателите. На последните избори това бяха \"Реформаторски блок - Глас народен\", Движение \"Да, България\", ДОСТ, Нова Република, Коалиция АБВ - Движение 21 и партия \"Възраждане\". От шестте политически субекта единствено последният получава партийна субсидия, защото всички останали се явяват като коалиции и по закон нямат право на държавна субсидия.Според лидера на \"Воля\" неговата партия следва последователни политики. \"Аз съм инициатор на референдум, в който искахме нулева субсидия и на изборите казахме, че ще подкрепим всяко предложение за увеличаване на мажоритарността и намаляване на субсидиите, дори да е с малко\", обясни още Марешки.", "date": "2017.11.30", "title": "Марешки отрече, че субсидиите се орязват заради \"Възраждане\""}
{"url": "https://news.bg/politics/borisov-se-zapozna-s-tsentara-za-borba-s-ekstremistkata-ideologiya-v-riyad.html", "text": "Премиерът Бойко Борисов и членовете на българската делегация посетиха Глобалния център за борба с екстремистката идеология в Рияд и се запознаха с работата му.Обсъдени бяха възможностите за сътрудничество между правоохранителните органи на България и Кралство Саудитска Арабия.Саудитска Арабия е една от страните, които успешно участват в борбата срещу тероризма - и срещу Ислямска държава, и срещу \"Ал Кайда\" преди това. Това обяви пред журналисти министърът на отбраната Красимир Каракачанов, който е част от официалната българска делегация в Рияд.Имат не малко опит, добри специалисти, изградена система, която работи, каза Каракачанов за силите на Саудитска Арабия.\"С министъра на вътрешните работи (Абдул Азиз бин Сауд Бин Найеф бин Абдул Азиз Ал Сауд - б.р.) разговаряхме за подписване на едно споразумение за обмен на информация, включително може да изпратим представители на нашите антитерористични структури за подобряване на комуникацията, които да получат определено впечатление от техния антитерористичен център на място и по този начин да бъдем много по-ефективни - и ние, и те в общата борба срещу тероризма\", обясни Каракачанов.Правителствената делегация посети Фонда за публични инвестиции на Кралство Саудитска Арабия. Фондът инвестира в конкретни проекти чрез собствен капитал, заеми или гаранции и разпределение на публични средства, а от 2014 г. финансира и дружества извън Кралството.Договорено бе да бъдат проучени възможностите, които предоставя Фондът, за финансиране на проекти в чужбина. С това посещението на правителствената делегация в Кралство Саудитска Арабия приключи.", "date": "2017.11.30", "title": "Борисов се запозна с центъра за борба с екстремистката идеология в Рияд"}
{"url": "https://news.bg/entertainment/superluna-na-3-dekemvri.html", "text": "Любителите на астрономията ще могат да наблюдават явлението Суперлуна на 3 декември, неделя.На 3 декември орбитата на Луната ще бъде доста по-близко до Земята от обичайното. Вследствие на това Луната ще изглежда до 30% по-голяма от земната повърхност, съобщи Ройтерс.От НАСА съветват ентусиастите да гледат явлението извън градовете, защото осветлението в населените места пречи на подобни феномени.Според д-р Ной Петро от НАСА явлението ще може да се наблюдава от хората по целия свят, стига времето да не е облачно. \"За разлика от слънчевото затъмнение, при този феномен не е необходимо човек да бъде на точно определено място на планетата, за да го наблюдава. Когато се стъмни, просто излезте и погледнете нагоре\".", "date": "2017.11.30", "title": "Суперлуна на 3 декември"}
{"url": "https://news.bg/world/ryazak-spad-na-migratsiyata-kam-velikobritaniya-ot-referenduma.html", "text": "Рязък спад на нетната миграция към Великобритания от референдума за Брекзит със 106 000 до 230 000 души за 12 месеца от юни 2016 г., показват официални статистически данни на Обединеното кралство, цитирани от Ройтерс и \"Индипендънт\".Промените в миграцията подсказват, че Брекзит вероятно ще бъде фактор при вземането на решение от хората дали да се преместят на Острова или да го напуснат, отбелязват от Националния статистически институт на Великобритания.Британският премиер Тереза Мей обяви, че иска да намали нетната миграция с десетки хиляди хора.128 000 британски граждани са напуснали страната си от юни 2016 г. Някои казват, че референдумът ги е принудил да се преместят в чужбина, а други просто искат гражданство от държава в ЕС.", "date": "2017.11.30", "title": "Рязък спад на миграцията към Великобритания от референдума"}
{"url": "https://news.bg/society/knsb-se-razgnevi-na-deputatite.html", "text": "КНСБ подкрепя омбудсмана Мая Манолова. Синдикатът се разгневи на депутатите, защото служителите все още остават незащитени от некоректни работодатели. Като съвносител на първоначалния съвместен законопроект за предотвратяването на 20-годишния проблем за неизплатените заплати, заедно с омудсмана, КНСБ споделя и оценява като основателна и обоснована вчерашната реакция на Мая Манолова.Синдикатът изтъкна, че проблемът не е в 6-месечното отлагане на едно изменение. Проблемът съществувал от много години.От КНСБ проявяват разбиране, че е нужно време, за да се натрупа капацитет в Изпълнителна Агенция \"Главна инспекция по труда\" заради новите й функции. Според синдиката обаче отлагането е фатално за няколко хиляди работници, чиито вземания зависят от този отлагателен срок. \"Става дума за милиони левове неполучени или забавени трудови възнаграждения през годините от началото на прехода до сега\", пише в изявлението на КНСБ.Синдикатът пита оправдано ли е било времето от 4 месеца, през което е работила специалната временна комисия назначена от Народното събрание.Конфедерацията се възмущава, че чак при второто четене на законопроекта в комисията на Народното събрание се внася новото допълнение относно коментираните нови функции на ГИТ.Синдикатите предполагат, че в резултат от близо 6 месечното обсъждане на законопроекта, той вероятно ще бъде приет в края на декември. Логично е той да влезе в сила от началото на следващата година. От КНСБ питат не можеше ли това да стане по-бързо.Синдикатът е категоричен, че загубени са не само последните 10 месеца от момента на внасянето на общия законопроект, а са загубени над десет години от \"липсата на политическо желание да се сложи край на това порочно явление\".", "date": "2017.11.30", "title": "КНСБ се разгневи на депутатите"}
{"url": "https://news.bg/int-politics/es-iska-dokazatelstva-dali-mrezhata-na-gyulen-e-teroristichna-organizatsiya.html", "text": "Европейският съюз не споделя мнението на Турция, че мрежата от мюсюлманския духовник Фетхулах Гюлен е терористична организация и ще трябва да види \"съществени\" доказателства, за да промени позицията си, коментира координаторът на ЕС за борба с тероризма, съобщава \"Ройтрес\".Турция отдавна обвинява своите съюзници от НАТО, включително Съединените щати и Германия, че те са по-загрижени от последвалите репресии на Анкара срещу заподозрените поддръжници на преврата.\"Що се отнася до FETO, ние не ги считаме за терористична организация и не смятам, че ЕС вероятно скоро ще промени позицията си\", коментира Жил де Керхов, използвайки абревиатурата на турското правителство за мрежата на Гюлен.\"Необходими са не само условни доказателства - като просто изтегляне на приложение - но и конкретни данни, които показват, че са били замесени ...\", коментира той.Турските власти задържаха около 50 000 души, включително учители, полицейски служители, журналисти и консулски служители на САЩ за предполагаеми връзки с мрежата на Гюлен. Около 150 000 души са уволнени.Някои от тях са задържани, защото са изтеглили ByLock, приложение за съобщения, което правителството твърди, че е използвано от превратаджиите.Гюлен някога е бил съюзник на Ердоган и неговата ислямистка коалиционна партия АК, а движението му е управлявало училища, банки и медии в Турция.Германската шпионска агенция BND коментира, че не е убедена, че Гюлен стои е зад неуспешния преврат, в който нелоялните войници използваха танкове и хеликоптери, за да атакуват турския парламент и други ключови цели.От юли Турция е предоставила на Съединените щати 84 кутии с документи за доказателства, коментира пратеникът на Анкара във Вашингтон, но признава, че по-конкретни доказателства за прякото участие на Гюлен остават неуловими.Германия, която остро критикува масовите арести в Турция, отказа да екстрадира хора, които Анкара твърди, че са участвали в заговора или са свързани с мрежата на Гюлен. \"Решението за екстрадиция е в ръцете на всички държави-членки и в съдебната власт, в независимата съдебна власт и се нуждаят от безапелационни доказателства\", обяснява Жил де Керхов.", "date": "2017.11.30", "title": "ЕС иска доказателства дали мрежата на Гюлен е терористична организация"}
{"url": "https://news.bg/regions/zhena-zagina-pri-katastrofa-kray-panagyurishte.html", "text": "36-годишна жена е загинала при тежка катастрофа в област Пазарджик, съобщи БГНЕС.Пътният инцидент е станал тази сутрин по пътя между Панагюрище и село Бъта, в местността \"Свети Никола\", област Пазарджик. В резултат на тежкия удар жената е починала на място.Към момента е изяснено, че в инцидента са участвали лек автомобил и джип. В леката кола пътували жената от село Бъта и 7-годишният ѝ син. В джипа пътувал един мъж от Панагюрище.Детето е в добро общо състояние и е транспортирано заедно с водача на джипа в болницата в ПанагюрищеНа място на произшествието са изпратени екипи на \"Пътна полиция\", \"Спешна помощ\" и пожарната. Работата по случая продължава.", "date": "2017.11.30", "title": "Жена загина при катастрофа край Панагюрище"}
{"url": "https://news.bg/regions/edva-1-5-ot-byudzheta-si-obshtinite-otdelyat-za-sigurnost-i-otbrana.html", "text": "Като цяло общините изпълняват задълженията си по публикуване на годишните си финансови отчети. Наблюденията от Третото годишно изследване на дигиталното присъствие на най-големите общини в България и пилотния Мониторинг на финансовата отчетност онлайн, представени на пресконференция в БТА днес, показва, че общините изпълняват ангажиментите си, но на места това става номинално - макар и да се публикуват отчетите, това често не става в достъпен за гражданите и бизнеса вид. Информацията е налично, но труднодостъпна. Също така се наблюдава и недобросъвестно описание на услугите и възможностите на гражданите на се възползват от регистрите. Например няма описание на отговорностите и обсега на действие на отделните служби в общината.Индексът за електронно управление на 27-те най-големи общини (областни центрове) в България се базира на оценка на общинските интернет страници по 111 критерия в пет категории: сигурност и защита на личната информация, приложимост, съдържание, предлагани услуги, гражданско участие и социална ангажираност. За първа година изследването включва и пилотен компонент Мониторинг на финансовата отчетност онлайн., изпълнителен директор на Института за икономическа политика (ИИП) обясни, че все още много може да се желае по отношение на самото дигитално присъствие на българските общини онлайн. Става въпрос за действената връзка между местни власти - граждани и бизнес. Именно това взаимодействие е важно за демокрацията, категоричен бе Ясен Георгиев.Мариана Трифонова , старши експерт Проекти в ИИП, представи основни параметри от разпределението на бюджета на наблюдаваните 27 общини за трите години от 2014 до 2016 година. Средно 685 лв. са общинските разходи за един гражданин годишно, като в една община като Смолян те са 737, а в София значително по-малко - 311 лв. От тези разходи 107 лв са от местни данъци и такси, 96 лв. от общински такси и 10 лв. от санкции и глоби. Значителни са разликите при разпределението на тези пера по общини. Например Варна, като по-голям град, се падат 237 лв на местните данъци и такси, а във Видин - 57 лв.В София на човек общинските такси са 187 лв, а в Сливен - 47. Средно столицата София и морската столица Варна събират 18 лв. от санкции и глоби на човек, доколкото в Силистра тази сума е 5 лв.Това, което от ИИП подчертаха, че средно 64% от разходите на общините се формират от дотациите от държавния бюджет. Това е високо ниво.Останалите разходи на общините се разпределят по проидход - 65% от общински такси, 16% от собствени доходи - собственост, включително и от продажби. Сравнително скромни са приходите от концесии. Мариана Трифонова подчерта и проблематично малкият процент на разходи на общините за сигурност и отбрана - средно 1.5% от бюджета си общините отделят за този сектор, който включва и управлението на кризи и бюджета, който е необходим за осигуряване на поддържането при зимна обстановка. Например висок е този процент във Варна - 4.4%, но до голяма степен това се определя от факта, че градът е освен курорт и граничен. Общините като Добрич, Разград, Търговище отделят 0.5% от бюджета си за сигурност и отбрана.Особено на фона на предстоящия зимен сезон, според коментара на Мариана Трифонова, това е изключително недостатъчно. Големи различия се забелязват и при процента, който общините отделят за образование и здраве. Средно за образование това е 40.8%, но в Ямбол - над 50%. За здравеопазване общините средно отделят 3.7%, но в Шумен този процент е 6.", "date": "2017.11.30", "title": "Едва 1.5% от бюджета си общините отделят за сигурност и отбрана"}
{"url": "https://news.bg/politics/nankov-kategorchno-za-vtori-lift-v-bansko.html", "text": "Винаги съм бил радетел за втори лифт на Банско. Това обяви строителният министър Николай Нанков в парламента. Той не споделя мнението на някои организации, че строежът на ски писти е незаконен строеж.По думите му пистата не е строителство, строеж са съоръженията. Полагали се необходимите усилия от институциите.Нито строителството изключва екологията, нито екологията изключва строителството, посочи министърът. Нашето екозаконодателство, по думите му, било по-строго от европейското. Лифтът трябвало да стане и той е убеден, че втори лифт ще има. ", "date": "2017.11.30", "title": "Нанков категорчно \"за\" втори лифт в Банско"}
{"url": "https://news.bg/int-politics/evrosadat-otkaza-da-kasira-referenduma-v-turtsiya.html", "text": "Европейският съд по правата на човека (ЕСПЧ) отхвърли жалбата на основната опозиционна Народнорепубликанска партия за анулиране на резултатите от референдума в Турция, който се проведе на 16 април, съобщават турските медии.Турските избиратели одобриха по време на референдума с 51,4 процента от гласовете големи изпълнителни правомощия на президентската институция. Народнорепубликанската партия, която агитираше за отговор \"Не\", критикува провеждането на референдума и настоя за анулирането му.\"Въпросът за референдума не попада в рамките на Конвенцията за ЕСПЧ\", се изтъква в решението на ЕСПЧ.Юристи прогнозираха резултата от жалбата на Народнорепубликанската партия много преди ЕСПЧ да обяви решението си.Съдът определи, че решението, взето с мнозинство, е окончателно.", "date": "2017.11.30", "title": "Евросъдът отказа да касира референдума в Турция "}
{"url": "https://news.bg/politics/gerb-pokaza-spravka-che-korneliya-ninova-ne-e-proveryavana.html", "text": "Депутатът от ГЕРБ Десислава Атанасова представи в парламента кореспонденцията с главния прокурор Сотир Цацаров за приватизацията на \"Техноимпекс\", в която е замесен и лидерът на БСП Корнелия Нинова. В интервю преди време соцлидерката обяви, че три пъти е била проверявана за тази сделка и нищо не е открито.Вчера обвинител номер едно пише на Атанасова, че от 13 януари 1999 година не са подавани сигнали, не са извършвани проверки, не е имало досъдебни производства за приватизацията на \"Техноимпекс\".\"Дойде времето, в което твърденията, каквито и да са те, да бъдат подкрепени с \", категорично заяви Атанасова. Тя настоя да се знае истината за приватизацията, за властта.Сега е моментът госпожа Нинова да се държи като лидер. Време е да се съобщи истината, настоя Атанасова.Герберката предположи, че за Нинова е проблем да се чуе истината за приватизацията, но тази страница трябва да се затвори.Десислава Атанасова обеща да поставя тази тема не само пред медиите, но и в пленарна зала.", "date": "2017.11.30", "title": "ГЕРБ показа справка, че Корнелия Нинова не е проверявана"}
{"url": "https://news.bg/crime/hvanaha-dvama-imanyari-dokato-tarsyat-antiki.html", "text": "Органите на реда в Свищов задържаха двама иманяри. Мъжете са заловени \"в крачка\" - докато копаели и търсели културно-исторически ценности в село Хаджидимитрово, община Свищов, предаде БНР.Полицията решила да предприеме действия по установяването на цялата престъпна дейност на иманярите. За това униформените обискирали домовете на двамата. В хода на обиските са открити и иззети 31 монети, вещи от бира и метални фрагменти от антични предмети. Предметите датират от римската, византийската и османската епохи.По случая е започнато досъдебно производство. От Областната дирекция на МВР в Велико Търново са посочили, че работата по документирането на престъпната дейност на двмата иманяри продължава.", "date": "2017.11.30", "title": "Хванаха двама иманяри, докато търсят антики"}
{"url": "https://news.bg/society/turski-doklad-obvinyava-bulgartabak-v-kontrabanda.html", "text": "Активисти на \"Да, България\" поставиха протестен надпис пред офиса на Булгартабак. Надписът \"CONTRABANTABAC corruption without frontiers\" (КОНТРАБАНТАБАК корупция без граници) беше поставен тази сутрин.Активистите посочиха, че  (КОМ) сочи, че \"продуктите, идващи от българската компания \"Булгартабак\" са се превърнали се в източник на контрабанда в Турция. КОМ съобщава, че българските цигари съставляват основна част от нелегалния пазар в Турция. В тазгодишния доклад за пръв път се посочва директно името на \"Булгартабак\". Докладът е бил изпратен и до Международната организация за полицейско сътрудничество Интерпол.Акцията на активистите на \"Да, България\" е свързана именно със съмненията за криминални дейности, свързвани с \"Булгартабак\". Според тях прокуратурата също отказва на реагира адекватно. Въпреки сериозните обвинения и нееднократните искания на активистите, те нямат информация прокуратурата да е предприела някакви действия за разследването и установяването на проблема.Припомняме, че според главния прокурор Сотир Цацаров трбява въпросният доклад да съществува и да стигне до него по възможните официални канали, за да може той да се самосезира за контрабанда.", "date": "2017.11.30", "title": "Турски доклад обвинява Булгартабак в контрабанда"}
{"url": "https://news.bg/politics/ninova-pita-koy-upravlyava-dokato-simeonov-otkriva-toaletni-a-dps-vzima-22-mln-lv.html", "text": "\"ГЕРБ не предлагат нищо ново и различно от досега- повече пари в доказано неработещи системи. Какво става в образованието - все повече деца отпадат от училище, все повече се увеличава неграмотността. Здравеопазването - увеличава се броят на закритите болници и броят на хората, които нямат достъп до здравеопазване. Увеличават се хората, вече 3 млн., които са на прага на бедността\", обяснява Корнелия Нинова.\"Демографска катастрофа - продължаваме да се топим. Това са процеси, които вървят от години, но ГЕРБ управлява в последните 8. Философията на нашия бюджет е повече пари, но за реформирани модели и системи на здравеопазване, образование и данъчна система; с цел здравеопазване, в което болниците не са търговски дружества - това е сериозна промяна; образование, в което парите не следват ученика, а качеството на образованието е в центъра на реформата и по-високи доходи чрез една по-справедлива данъчна система. Това са две алтернативи\", допълва лидерът на БСП.\"Г-н Симеонов, докато Вие откривахте тоалетни на ГКПП, ДПС получи за половин час 22 млн. лв., извън бюджета. Какво става в държавата. Кой управлява. ГЕРБ прави бюджет не за българите, а за купуване на влияние, за послушание на непослушните, за задкулисни договорки и за печелене на избори. ГЕРБ превърна най-висшата форма на политика - бюджета, в най-грозната форма за купуване на политическо влияние и политическо спокойствие\", възмущава се Нинова.В бюджета трябва да има държавна политика за икономика и производство и държавна политика за борба с бедността. Бюджетът на ГЕРБ няма предпоставки за сериозен растеж в икономиката, той е приблизително средният за световната икономика, смята Нинова. Счита, че България има доста да наваксва и това приближаване до развитите страни няма да стане бързо и ще останем най- бедната страна в Европа.Потребление и инвестиции - няма как при този ръст на цените да очакваме, че потреблението ще се увеличава и това ще стимулира икономиката - с 80% са се увеличили цените на някои храни, според Държавната агенция за стокови борси и тържища, ток - 1.5% нагоре, вода 19%, акцизи на цигари - нагоре, 62 случая на общини в страната, които са увеличавали местните данъци и такси и само 8, които са ги намалявали.Оскъпява се животът и няма как това да не се отразява на покупателната способност и на потреблението. Инвестиции - за първата половина на 2017 г, тези инвестиции са се стопили наполовина. Предвиждат се преки чуждестранни инвестиции от 2.1% от БВП за догодина, вместо 5.6%, както през 2008 г. - и от там не се вижда източник на растеж, допълва тя.БСП предлагат алтернатива, която е в посока за компенсиране на липсата на чужди инвестиции с държавни такива, като предлагат два специални фонда - за проекти и Северозападна България и Странджа- Сакар, нова данъчна система, която да доведе до по-справедливо облагане и доходи и реформи в образованието и здравеопазването.\"Години наред ГЕРБ подценяват умишлено приходите, които се разпределят в тази зала - от НС, така, както е редно. Има излишъци, които се разпределят извън тази зала - в МС, субективно, без правила, без принципи, така, както не е редно. Това го има и в бюджета за 2018г. Това разпределение става така: ето пример- ПМС от 28.11. 2017г. ГЕРБ - 30 млн. лв в 35 общини, извън бюджета, ДПС - 22 млн. лв. в 35 общини, извън бюджета, всички останали общини в държавата - 3 млн. лв.\", обясни лидерът на БСП.Зам-председателят на БСП Жельо Бойчев коментира, че \"мнозинството не подкрепи предложението ни за увеличаване на бюджета на президентството, което е израз на отношението към президентската институция и авторитета на тази институция\".Той определя като изключителното неглижиращо отношението от страна на ГЕРБ към президента Плевнелиев, което е довело до намаляване на бюджета на президентската институция. \"Затова се надявах, че ГЕРБ са искрени в декларациите си, че работят за възстановяване на доверието в институциите и се отнасят с нужното уважение към президента. Това минимално увеличение на бюджета би било знак за това\", коментира Бойчев.", "date": "2017.11.30", "title": "Нинова пита кой управлява, докато Симеонов открива тоалетни, а ДПС взима 22 млн.лв."}
{"url": "https://news.bg/energy/evrostat-balgarskiyat-tok-e-nay-evtin-v-es.html", "text": "Цената на електричеството в България през през първата половина на 2017 година е била най-ниска в рамките на Европейския съюз - по-малко от 10 евро за 100 киловатчаса. Това сочат данни от анализ на Евростат за цената на електроенергията в държавите членки на ЕС.Според данните на Евростат средният показател на цената на електроенергията в ЕС е 20.4 евро за 100 киловатчаса. Това е близо два пъти по-висока цена за електроенергия от цената на тока у нас в момента. Най-високите цени на тока в ЕС са в Дания и Германия - над 30 евро за 100 киловатчаса.Анализът гласи и че страната ни поддържа и сравнително най-ниски цени на природния газ сред държавите членки за първите 6 месеца на 2017 година - около 3.3 евро. По този показател пред България се нарежда само Румъния, където цената на природния газ е 3.2 евро. Най-висока е цената на природния газ в Швеция - 12 евро, а в Дания, Португалия и Холандия цената на газта е около 8 евро, съобщи БНР.", "date": "2017.11.30", "title": "Евростат: Българският ток е най-евтин в ЕС"}
{"url": "https://news.bg/regions/avariya-sprya-dvizhenieto-na-tramvai-i-koli-pri-pirogov.html", "text": "Проблем с контактната мрежа на трамваите предизвика хаос в сутрешния час пик по столичния булевард \"Цар Борис III\" в района на УМБАЛСМ \"Пирогов\".Заради проблема временно спря движението на мотрисите по трамвайна линия №5. Читатели на news.bg съобщиха, че заради проблема се е наложило няколко трамвая и в двете посоки на движение да изчакват на място.На мястото е изпратена техника за отстраняването на проблема, която затрудни трафика на автомобили в посока центъра на София.До повредата в контактната мрежа се е стигнало, след като около 7 часа трамвай е аварирал в района. В този час мотрисите се движат на много малък интервал, поради което се е наложило и изчакването на място и закъснения в графика на градския транспорт.След отстраняването на повредата движението на трамваите е било възстановено. Междувременно екип на КАТ е започнал да регулира движението в района. Светофарът на мястото на аварията е заработил час и половина след повредата на трамвая, съобщи bTV.", "date": "2017.11.30", "title": "Авария спря движението на трамваи и коли при \"Пирогов\""}
{"url": "https://news.bg/economics/i-sled-20-godini-v-es-balgarskite-fermeri-nyama-da-badat-tretirani-naravno.html", "text": "\"Европейската комисия не обещава изравняване на субсидиите в страните от Западна и от Източна Европа за периода 2021-2028 г. Това означава, че дори и след 20 години еврочленство българските фермери няма да бъдат третирани наравно с тези от другите страни\", коментира евродепутатът Момчил Неков обявената вчера визия на ЕК за бъдещето на земеделието и храните след 2020 г.От около месец в общественото пространство циркулира черновата на документа. В него Еврокомисията твърди, че \"ОСП трябва да продължи намаляването на разликите в субсидиите по линията Изток-Запад\". В публикуваната комуникация вчера, ЕК смята, че \"трябва да бъдат намалени разликите между държавите членки с помощта на ОСП.\"Това е лош сигнал, защото липсва ангажимент към България, Румъния и другите държави от Централна и Източна Европа. Несправедливостта към тях ще продължава през идните поне още 10 години. Техниката, която се ползва у нас, е на западни цени, горивата и транспортните разходи са на западни цени, конкурираме се за същите пазари и потребители, но за западните производители ЕС дава една субсидия, а за нас - три пъти по-малко. Това ми споделят българските производители като се сравняват с гръцките си колеги например\", обясни Неков. Европейската комисия публикува своята визия за бъдещето на земеделието и храните след като проведе обществена консултация сред близо 322 000 заинтересовани страни - фермери и организации в ЕС.Очаква се комуникацията от тази седмица да бъде основата на законодателните предложения за ОСП, които ЕК ще предложи през втората половина на 2018 г.", "date": "2017.11.30", "title": "И след 20 години в ЕС българските фермери няма да бъдат третирани наравно"}
{"url": "https://news.bg/politics/bsp-s-nakazatelna-aktsiya-mareshki-si-slozhi-maska.html", "text": "Опозицията с бойкот на бюджета. Отказа да се регистрира за кворум. 105 депутати се регистрираха за старт на парламента, което не е достатъчно.Председателят на парламента Цвета Караянчева ще направи втори опит. \"Виждам, че сте бодри\", пошегува се тя със законотворците в началото на деня.Снощи до 03.00 часа депутатите гласуваха текстове на второ четене по макрорамката на бюджета за следващата година. Среднощното заседание ядоса опозицията, която днес реши да си го върне на мнозинството.На втория опит в залата се събра кворум от 123 депутати. Така втори ден се очаква засилена законотворческа дейност на площад \"Народно събрание\".След кратката почивка преди втория опит за събиране на кворум се разигра пореден \"пърформанс\" - депутатите от \"Воля\" влязоха с маски на лицата. Това , която поиска хората на Марешки да обяснят акцията си.Веселин Марешки излезе на трибуната маскиран. Свали маската на свой риск. Той  атакува социалиста Иво Христов за скандалното му изказване. \"Предупредихме, че такова изказване (на депутата от БСП Иво Христов - б.р.), е обидно, недопустимо, цинично, нагло, арогантно изказване на самозабравил се български политик, който няма място в българския парламент и поискахме оставката на този колега. Предупредихме, че ако не се вземат мерки, тази зараза на поквара ще плъзне много бързо\", каза Марешки.Не мина и седмица и бяхме свидетели на изказването на г-н Рашидов. Чухме че не 80% от народа са дебили, което ни даваше шанса да си мислим, че сме от 20-те процента, а целия български народ не става и за чеп за зеле, коментира лидерът на \"Воля\" изказването на бившия културен министър Вежди Рашидов.\"Воля\" са с маска, за да се предпазят от временната умопомрачителност на червения депутат. Заразата не спира до тук\", подчерта Марешки и цитира изказванията на Вежди Рашидов и на Слави Трифонов от Лондон. \"Представете си, че ми падне пердето и кажа , че всички вие сте дебили, дали ще ми го простите\", ядоса се лидерът на Воля. Той отново поиска  и да се търси възмездие за честта и достойнството на българските граждани.\"Призовавам всеки един буден български гражданин да се противопостави на всички тези сигнали, защото така пробват до къде ще изтърпим ние. Изтърпели сме брутални изнасилвания, грабежи, малтретиране по време на робството. Много неща сме изтърпели, ще изтърпим и поредните дебили, които се упражняват на наш гръб. Да не им даваме да стигат до крайност - българите да станат роби в собствената си държава. Да събудим гордостта, родолюбието на българина и да извлечем тази пасмина, която ограбваше българския народ\", призова Марешки.Бизнесменът се надява да се излекуват тези вредни практики в парламента.Червеният депутат Драгомир Стойнев се ядоса, че Караянчева е допуснала този цирк. \"Вие имате кворум благодарение на \"Воля\", захапа я той. Според него по този начин се принизявали българските институции. \"Това не е пазара, не е аптеката\", каза още Стойнев.", "date": "2017.11.30", "title": "БСП с наказателна акция, Марешки си сложи маска"}
{"url": "https://news.bg/int-politics/borisov-s-interes-kam-energiynite-pototsi-ot-tsentralna-aziya-i-blizkiya-iztok.html", "text": "Борисов определи Саудитска Арабия като перспективен външноикономически партньор на нашата страна. Договорено бе създаването на работни групи, които да разгледат възможностите за сътрудничество в областите от взаимен интерес.Министър-председателят посочи, че като важен транзитен център на енергийни потоци от Централна Азия и Близкия изток към Европа, България е заинтересована от засилване на диалога и сътрудничеството между страните-производители, транзитните страни и страните-потребителки на енергийни ресурси. Смятаме, че съществуват благоприятни възможности за установяване на ползотворни партньорства и сме готови да активизираме сътрудничеството в областта на енергетиката, каза премиерът.\"За мен беше чест да се включа в традиционния танц със саби арда при посещението на нашата правителствена делегация в Националния музей в Рияд\", обясни снощи премиерът Борисов.Кралство Саудитска Арабия е заинтересовано от засилване на търговския обмен с България, посочи заместник-министърът на енергетиката, промишлеността и минералните ресурси д-р Абед Ал-Саадун на среща с министър-председателя Бойко Борисов.По неговите думи, страната му има интерес от сътрудничество с българския бизнес в областта на индустрията, металургията, строителството и производството на строителни материали, както и при изграждане на инсталации за производство на енергия от възобновяеми източници - област, в която България разполага с висококвалифицирани специалисти.Премиерът Борисов потвърди наличието на възможности за обмен на експерти и обучение на енергийни специалисти, тъй като имаме добри традиции и програми за квалификация. Готови сме да работим за насърчаване сътрудничеството и обмена на информация по въпроси от взаимен интерес, каза той и изрази очакване български компании да се включат в изпълнението на проекти в Саудитска Арабия.\"На политическо ниво имаме добри отношения, но със съвсем нереализиран потенциал. Разбрахме се у нас да дойде бизнес делегация, за да видят възможностите за инвестиции. Знаете, че имат план от миналата година да диверсифицират инвестиционните си намерения и да търсят вложения във всички сфери. Запознах министър Ал-Джубейр с възможностите за инвестиции във високите технологии в България\", заяви вицепремиерът Екатерина Захариева.Ръководителят на българската дипломация запозна своя колега с високата квалификация на човешкия капитал (България има най-много ИТ специалисти на глава от населението в Европа), с развитието на фармацията, електрониката и старт-ап компаниите, към които има голям интерес за финансиране от целия свят. \"Всеки четвърти компонент на вашия автомобил е произведен в България\", каза министър Захариева на министър Ал-Джубейр.", "date": "2017.11.30", "title": "Борисов с интерес към енергийните потоци от Централна Азия и Близкия изток"}
{"url": "https://news.bg/regions/uraganen-vyatar-i-nuleva-vidimost-na-troyanskiya-prohod.html", "text": "Ограничава се движението за всички моторни превозни средства по път II-35 през Троянския проход.Ограничението се налага поради ураганен вятър, нулева видимост и снегонавявания. Вятърът развява снежната покривка, което ограничава видимостта в района. Припомняме, видимостта е ограничена до 50 метра в района на Северна скоростна тангента в София заради мъгла. Видимостта е ограничена до 100 метра в района на проход \"Шипка\", Добринище и Баня, област Благоевград.Припомняме и че днес за почти цялата страна е обявен жълт код за за силен вятър.Агенция \"Пътна инфраструктура\" призовава водачите, които пътуват в посочените района, да шофират с повишено внимание, съобразена скорост и автомобили, подготвени за зимни условия.", "date": "2017.11.30", "title": "Ураганен вятър и нулева видимост на Троянския проход"}
{"url": "https://news.bg/politics/razshiryavame-satrudnichestvoto-v-morskiya-i-vazdushniya-transport-sas-sauditska-arabiya.html", "text": "За сътрудничество в областта на въздушния и морския транспорт със Саудитска Арабия са се договорили българският министър на транспорта, информационните технологии и съобщенията Ивайло Московски и министъра на транспорта на Саудитска Арабия Набил бин Мохамед Ал-Амуди. Московски е част от официалната българска делегация в Кралството, водена от премиера Бойко Борисов, съобщиха от пресцентъра на Министерския съвет.Министрите Московски и Набил бин Мохамед Ал-Амуди обсъдиха проекта на спогодба във въздушния транспорт. Очакванията са, че това споразумение ще допринесе и за подобряването на въздушната свързаност между България и Саудитска Арабия, както и до увеличение на потока на пътници и товари.Министър Ивайло Московски представи на своя колега възможностите за публично-частни партньорства в транспортната инфраструктура в България, както и концесионната програма на МТИТС.Двамата обсъдиха и въпроса за обмяна на опит и добри практики в строителството на метро. Министър Московски изрази позиция, че за България ще бъде голям икономически успех, ако успее да привлече инвеститори от Кралство Саудитска Арабия.Министър Московски участва в среща между Съвета на Саудитските камари и представители на българския бизнес. ", "date": "2017.11.30", "title": "Разширяваме сътрудничеството в морския и въздушния транспорт със Саудитска Арабия"}
{"url": "https://news.bg/world/myusyulmanite-v-evropa-stavat-14-do-2050-g.html", "text": "Mюсюлманското население в някои европейски страни може да нарасне тройно до 2050 г., показва ново социологическо проучване на базираната в САЩ организация Pew Research Centre.Изследването е озаглавено \"Растящото мюсюлманско население в Европа\".Мюсюлманите са малцинство в Европа с население от 4,9 на сто. Но в някои страни като Франция и Швеция дялът им е по-висок и през следващите десетилетия може да нарасне, дори и да се удвои. Демографските промени, произлезли от мигрантската криза, вече доведоха до политическа и социална нестабилност в много европейски страни.Агенцията представя 5 факта за мюсюлманите на Стария континент:Франция и Германия имат най-голямото мюсюлманско население в Европа. Към средата на 2016 г. във Франция има 5,7 милиона мюсюлмани (8,8% от населението), а в Германия - 5 милиона мюсюлмани (6,1%). Мюсюлманите в Германия могат да се увеличат от 6,1% през 2016 г. до 19,7% до 2050 г., ако миграцията продължи, докато дялът на мюсюлманите в Полша ще се промени от 0,1% до 0,2% при същия сценарий. От страните членки на ЕС най-големият дял мюсюлмани от населението е отчетен в Кипър. На острова живеят 300 000 мюсюлмани или 25,4% от населението.Процентът на мюсюлманите в Европа се увеличава и ще продължи да расте през следващите десетилетия. От средата на 2010 до средата на 2016 г. дялът им на Стария континент се е увеличил с повече от 1% (3,8% до 4,9% - от 19,5 милиона до 25,8 милиона). До 2050 г. се очаква най-малко да се удвои. Без миграция се очаква да нарасне до 7,4%, осреднената прогноза е до 11,2%, а най-високата е до 14,0% до 2050 г.Мюсюлманите са далеч по-млади и имат повече деца от европейците. През 2016 г. средната възраст на мюсюлманите в Европа е била 30,4 г., 13 г. по-млади от други европейци (43,8 г.). 50% от всички европейски мюсюлмани са на под 30 г. в сравнение с 32% от немюсюлманите в Европа. В допълнение средно мюсюлманката в Европа се очаква да има 2,6 деца, което е с едно дете повече от средното ниво при немюсюлманските жени (1,6 деца).Между средата на 2010 г. и средата на 2016 г. миграцията е най-големият фактор за ръста на мюсюлманското население в Европа. 2,5 милиона мюсюлмани са пристигнали в Европа. Около 1,3 милиона мюсюлмани са получили бежански статут, което им позволява да останат в Европа. 250 000 мюсюлмани са напуснали региона през този период.Вторият фактор е естественият прираст. Сред европейските мюсюлмани разликата между раждаемостта и смъртността е 2,9 милиона в полза на първото. Промяната на религията е по-маловажен фактор, тъй като само около 160 000 са заменили исляма с друга религия.Отношението към мюсюлманите варира в различните държави. Проучване на Pew Research Center в 10 държави показва, че негативните нагласи към мюсюлманите преобладават в Източна и Южна Европа. Мнозинството респонденти във Великобритания, Германия, Франция, Швеция и Холандия се изказват положително за мюсюлманите.", "date": "2017.11.30", "title": "Мюсюлманите в Европа стават 14% до 2050 г."}
{"url": "https://news.bg/politics/na-ovcharov-mu-e-smeshno-koy-i-kak-e-bil-protiv-a-sega-e-za-aets-belene.html", "text": "Икономическите ползи от АЕЦ \"Белене\" са безспорни и в крайна сметка атомната централата ще се случи, прогнозира пред БНТ Румен Овчаров. Той счита, че големият въпрос е чисто политически дали е възможно да се случи проектът.\"Американският посланик каза в интервю, че АЕЦ \"Белене\" е лош проект. Не мисля, че Бойко Борисов е станал по-самостоятелен политически, ще трябва да погледаме\", обясни Овчаров.Смешно му е как хора, които през 2012 г. си скубели косите да обясняват, че АЕЦ \"Белене\" не е необходим, а днес убеждават в обратното. \"Обясняваха ни как ще ги напляскаме руснаците, как няма договор\", коментира той.Според него няма проблем за икономическките ползи от проекта. Дефицитът в региона е над 40 хил. мегаватчаса, коментира той.Бойко Борисов не иска да разследва приватизацията. Ако искаше - да беше запознал с \"Булгартабак\". Недоволството на хората е факт, каза още Овчаров.Иван Костов беше поставен под условията на МВФ. Не го оправдавам, но такива бяха купувачите тогава.", "date": "2017.11.30", "title": "На Овчаров му е смешно, кой и как е бил против, а сега е \"за\" АЕЦ \"Белене\""}
{"url": "https://news.bg/politics/poveche-pari-za-ban-no-sreshtu-rezultati.html", "text": "Държавата дава повече пари за БАН, но срещу резултати. Това стана ясно от коментара на шефката на бюджетната комисия в парламента Менда Стоянова за протеста на учените.\"В бюджета за 2018 година в частта за бюджета на БАН са предвидени 5 милиона лева повече в сравнение с 2017 година, тези пет милиона лева всъщност са пари, които са основно за заплати\", подчерта Стоянова.Тя призна, че това е малък процент ръст, но това са възможностите на бюджета, констатира още депутатката.За пръв път през 2018 от държавата се дават 65 милиона лева за научни проекти. Всички учени ще могат да кандидатстват и да печелят средства. \"Това не са малко пари\", обясни шефката на бюджетната комисия и допълни, че учените в цял свят се финансират основно на проектен принцип.Бюджетът на БАН осигурявал базови заплати. Имало и други възможности за ръст на заплатите на учените. Освен това щяло да има два пъти повече пари за млади учени. \"Учените от БАН трябва да се борят, те искат сигурни заплати през бюджета, без да се търсят резултати от тяхната дейност\", коментира тя. Стоянова недоумява защо спечелените пари не отиват за заплати. \"За какво отива всичко останало, за сгради, за коли ли\", пита депутатката от ГЕРБ.", "date": "2017.11.30", "title": "Повече пари за БАН, но срещу резултати"}
{"url": "https://news.bg/economics/balgariya-er-udalzhi-kampaniyata-si-za-bileti-na-niski-tseni.html", "text": "От \"България Ер\" удължиха срока на големите намаления от Черния петък до 30 ноември включително. Пътниците могат да резервират самолетни билети на \"петъчни\" цени и да ги използват до края на 2018 г., съобщиха от \"България Ер\".Националният превозвач удължи с още два дни промоционалната си кампания за самолетни билети на ниски цени.Кампанията \"5 дни е петък\" започна на 24 ноември. От компанията решиха да дадат бонус още 2 дни за пътниците да се възползват от специалните цени.До 30 ноември включително пасажерите могат да резервират на ниски цени самолетни билети за всички директни полети на България Ер от София и да ги използват отсега до края на 2018, без ограничения в дестинацията или периода на пътуване.Най-изгодни продължават да бъдат пътуванията до Рим, Милано и Атина. Цената на самолетните билети в едната посока е 49 евро, а 99 евро в двете посоки.Еднопосочните билети до Франкфурт, Ларнака и Барселона са на цена от 59 евро, а двупосочните струват 119 евро. Полетът до Берлин струва 59 евро в едната посока и 109 евро за двупосочен билет.Пътниците могат да закупят и еднопосочни билети до Виена, Лондон и Мадрид на цена от 69 евро, докато двупосочните до столиците на Испания и Англия струват 139 евро. За Виена двупосочната цена е 109 евро.Еднопосочните цени на билетите до Цюрих, Тел Авив и Прага струват 89 евро. Двупосочните полети до Цюрих и Амстердам са по 129 евро, а до Тел Авив, Прага и Париж - 179 евро.Промоционалната кампания включва и билети до Москва, Палма де Майорка, Малага и Лисабон. Цените за еднопосочен билет са по 99 евро, а двупосочните по 199 евро. Отстъпки има и за пътуващите от Варна.Всеки, който иска да закупи билети, може да го направи през Центъра за обслужване на клиенти на +359 2 402 04 00 или по e-mail: callFB@air.bg, онлайн през уебсайта на авиокомпанията - www.air.bg, или от агентската мрежа.", "date": "2017.11.30", "title": "„България Ер“ удължи кампанията си за билети на ниски цени"}
{"url": "https://news.bg/world/kndr-publikuva-snimki-s-izpitanieto-na-raketata.html", "text": "Държавната агенция на Северна Корея KCNA разпространи снимки с изпитанието на ракета \"Хвасон-15\" (Hwasong-15), информират световни агенции.Лидерът на КНДР Ким Чен-ун лично ръководи теста на междуконтиненталната ракета, проведен в сряда рано сутринта. Пхенян предупреди, че ракетата е способна да удари територията на САЩ.Балистичната ракета падна в Японско море. Според КНДР ракетата е достигнала 4 475 километра височина, а полетът е бил 950 километра, продължил 53 минути. На ракетата е имало \"много голяма и тежка бойна глава\", според режима.При предишните изпитания КНДР изпробва \"Хвасон-14\" и \"Хвасон-12\".", "date": "2017.11.30", "title": "КНДР публикува снимки с изпитанието на ракетата"}
{"url": "https://news.bg/politics/zaharieva-pokani-biznes-delegatsiya-ot-sauditska-arabiya-u-nas.html", "text": "Конкретни действия за засилване на практическото сътрудничество между Република България и Кралство Саудитска Арабия набелязаха външните министри на двете страни Екатерина Захариева и Адел бин Ахмед Ал-Джубейр. Двамата разговаряха в Рияд в рамките на официалното посещение в кралството на българския министър-председател Бойко Борисов.\"На политическо ниво имаме добри отношения, но със съвсем нереализиран потенциал. Разбрахме се у нас да дойде бизнес делегация, за да видят възможностите за инвестиции. Знаете, че имат план от миналата година да диверсифицират инвестиционните си намерения и да търсят вложения във всички сфери. Запознах министър Ал-Джубейр с възможностите за инвестиции във високите технологии в България\", заяви след срещата вицепремиер Захариева.Ръководителят на българската дипломация запозна своя колега с високата квалификация на човешкия капитал (България има най-много ИТ специалисти на глава от населението в Европа), с развитието на фармацията, електрониката и старт-ап компаниите, към които има голям интерес за финансиране от целия свят. \"Всеки четвърти компонент на вашия автомобил е произведен в България\", каза министър Захариева на министър Ал-Джубейр.\"Виждам много възможности за инвестиции, особено във високите технологии, роботиката, туризма, земеделието\", заяви саудитският дипломат №1.За целта ще бъдат проучени възможностите, които предоставя Фондът за публични инвестиции на Саудитска Арабия, основан през 1971 г. с цел да инвестира средства от името на правителството на Кралството. Фондът има портфолио от приблизително 200 вложения със собствен капитал, отпускане на заеми или гаранции.През юли 2014 г. Министерският съвет на Саудитска Арабия даде възможност на Фонда да финансира нови дружества извън Кралството, като очакванията са той да стане най-големият суверенен фонд в света с активи от 2 трилиона долара. До момента чрез този инструмент Кралството е финансирало редица водещи компании в Азия и Европа, а през май т. г., по време на визитата на президента на САЩ Доналд Тръмп в Рияд, са обявени инвестиции за 40 милиарда долара отвъд океана.На срещата на външните министри на Република България и Кралство Саудитска Арабия бяха набелязани и мерки за засилване на политическите контакти. Министър Ал-Джубейр прие поканата да посети страната ни, а същевременно обеща и пълно съдействие за намирането на сграда на бъдещото българско посолство в Рияд, което предстои да бъде открито през първата половина на 2018 г.\"Ние ще изпратим служители тук, за да проучат възможностите за настаняване на дипломатическата мисия. Първоначално вероятно ще наемем сграда. Обсъждахме варианти и да разменим собственост, тъй като и Кралството наскоро отвори посолство в София и е наело сграда\", заяви министър Захариева.Двамата първи дипломати обсъдиха редица регионални въпроси и проблеми от международния дневен ред, като поставиха акцент върху сигурността и борбата с тероризма. Република България и Кралство Саудитска Арабия са партньори във водената от САЩ Глобалната коалиция за противодействие на ИДИЛ, като страната ни оказва последователна подкрепа за международните усилия за пресичане финансирането на тероризма и предотвратяване преминаването на чужди бойци към райони на конфликт.", "date": "2017.11.30", "title": "Захариева покани бизнес делегация от Саудитска Арабия у нас"}
{"url": "https://news.bg/society/samo-10-silni-zemetreseniya-prez-2017-godina.html", "text": "Настоящата 2017 година е една от най-спокойните години откъм регистрирана сеизмична активност. Това заяви пред bTV сеизмологът Димчо Солаков от Българската академия на науките (БАН).Според Солаков до момента през годината са регистрирани само 10 силни земетресения, които са били с магнитуд от 7 или повече по скалата на Рихтер. По думите му това е най-малката бройка толкова силни земетресения за последните 30 години.За настоящата година двата най-силни труса на Балканския полуостров са били на територията на Турция. Те са били с магнитуд от  и  по скалата на Рихтер.Сеизмологът обясни и че у нас от 2005 година насам има само две по-силни земетресения с магнитуд от 5 и повече по скалата на Рихте. Първото земетресение беше регистрирано в . Второто беше регистрирано в .Солаков обясни, че по-дълбоките земетресения се усещат на по-голямо разстояние, докато плитките са много по-силни в епицентъра си.Припомняме, само преди седмица учени съобщиха, че следващата 2018 година може да бъде съпроводена с много и силни земетресения по целия свят заради различната скорост на въртене на планетата Земя. Учените предупредиха, че най-много трусове може да се очакват в екваториалните региони, където живеят около 1 милиард души.", "date": "2017.11.30", "title": "Само 10 силни земетресения през 2017 година"}
{"url": "https://news.bg/press/iran-sluchayat-sas-samoleta-na-borisov-e-tehnichesko-nedorazumenie-vdigat-maychinskite-s-40-lv-minimalnata-pensiya-207-lv-ot-yuli.html", "text": "Инцидент. \"Сега\":Иран: Случаят със самолета на Борисов е техническо недоразумение Инцидентът с недопускане до въздушното пространство на Иран на 28 ноември 2017 г. на правителствения самолет, превозващ ръководената от министър-председателя Бойко Борисов официална делегация по маршрут София-Рияд, бе обсъден днес обстойно с временно управляващия на посолството на Иран в София Хасан Дотаги. Проявеното отношение бе оценено от българска страна като неприемливо предвид правителствения статут на пътуващата в самолета българска официална делегация и активния политическия диалог и сътрудничество между България и Иран през последните години.Иранският дипломат изрази дълбоко съжаление във връзка със случая и увери, че става дума за техническо недоразумение, съобщи МнВР. Доходи.\"Монитор\":Вдигат майчинските с 40 лв., минималната пенсия-207 лв. от юли Минималната пенсия ще стане 207,60 лева от 1 юли догодина. Това приеха на второ четене депутатите в парламента по време на гласуването на бюджета на Държавното обществено осигуряване (ДДО). В момента минималната сума за стаж и възраст, която получават пенсионерите, е 200 лева и тя бе увеличена през октомври с 20 лева.Повишават се и изискуемите възраст и осигурителен стаж при пенсиониране за всички категории труд. От 1 януари 2018 г. процентът за всяка година осигурителен стаж в пенсионната формула се увеличава от 1,126 на 1,169. Предвижда се от 1 юли пенсиите да се увеличат с 3,8%.  Бюджет. \"Дума\":Касата няма да плаща нови скъпи лекарства догодина НЗОК няма да плаща догодина иновативни лекарства, реши мнозинството снощи при второто гласуване на бюджета на НЗОК за 2018 г. \"С приемането на този параграф казваме на хората, че ако са богати, може да си позволят да си купят и да се лекуват с иновативни лекарства, но ако са бедни - не. Срамен е този дебат за 25-28 или 30 млн. лева!\", ядоса се Драгомир Стойнев от БСП на упорството на депутатите от мнозинството. Тази мярка е временна, увери Даниела Дариткова от ГЕРБ, председател на здравната комисия. По думите й забраната била необходима, за да бъдела прецизирана нормативната уредба. Нелепо прозвуча аргументът й, че лекарствата и терапиите, за които ставало въпрос, не се прилагали тази година и се тиражирали спекулации. В отговор Стойнев припомни, че през всичките години на управление от ГЕРБ все твърдят, че ще направят нова визия на сектора. \"Ами направете я тази визия, ако можете, ако не - кажете, че се провалихте\", заключи депутатът от левицата.  Визита. \"Монитор\":Борисов от Саудитска Арабия: България работи за мир в региона БоБългария винаги е работила за мир в региона. Жизнено важно за страната ни е този регион да е спокоен. На това послание акцентира премиерът Бойко Борисов в коментар след срещите си в Рияд със саудитския крал Салман бин Абдулазиз ал Сауд, а след това и с престолонаследника Мохамед бин Салман.По време на първата визита на българска делегация на толкова високо ниво в арабската държава бяха подписани няколко споразумения, като тези за отпадане на двойното данъчно облагане и за сътрудничество в сферата на земеделието и рибарството. Сред договорките е и до един месец да ни бъде предоставена сграда, в която да се помещава родното посолство там. Борисов определи като безспорен факта, че досега нито Тодор Живков или пък друг български държавник - президент или премиер, не е бил на посещение в страната. А с включването на бившия премиер Симеон Сакскобургготки в делегацията, сме били дали пример за добрата си политическа култура и това как ценим знаещите и ерудираните в България, какъвто бил и царят. Имоти. \"24 Часа\":Държавата връща имотите на Сакскобургготски със специален законДържавата връща имотите на Симеон Сакскуборгготски със специален закон. Делата за тях са спрени до постигане на споразумение.  Преди три седмици държавата поиска от Софийския градски съд да спре делата за царските имоти. \"След 6 месеца, ако не бъде постигнато извънсъдебно решаване на казуса, делото продължава\", обясни регионалният министър Николай Нанков. Адвокатите на Сакскобургготски съобщиха пред БИ ТИ ВИ, че са съгласни делата да бъдат спрени.  ", "date": "2017.11.30", "title": "Иран: Случаят със самолета на Борисов е техническо недоразумение; Вдигат майчинските с 40 лв., минималната пенсия-207 лв. от юли"}
{"url": "https://news.bg/world/afrikanskiyat-sayuz-i-es-s-plan-za-migrantite-v-libiya.html", "text": "Африканският съюз и ЕС се договориха за съставяне на план за евакуиране на мигрантите в Либия.Срещата на върха ЕС-Африка се състоя в Абиджан, Кот д'Ивоар, предадоха световните информационни агенции. Бежанците ще бъдат насочвани към лагери под контрола на правителството. Планът вероятно ще обхване повече от 15 000 африканци, които ще бъдат връщани в страните им. Спешните мерки бяха взети след шокиращите разкрития за поробени мигранти в страната. Сега Либия е основният \"плацдарм\" за повечето африкански мигранти, които се опитват да достигнат до Европа. Много от тях загиват по пътя, жертва на каналджии, които не предоставят сигурни условия при пътуването.", "date": "2017.11.30", "title": "Африканският съюз и ЕС с план за мигрантите в Либия "}
{"url": "https://news.bg/bulgaria/355-716-mln-leva-za-diagnostika-i-lechenie-prez-2018-godina.html", "text": "Бюджетът на здравното министерство бе приет с 120 гласа \"за\", 81 \"против\" и 1 \"въздържал се\". Това съобщи Агенция \"Фокус\". Заложените приходи в бюджета са 40 млн. лева, а разходите - 495 244 млн. лева.Най-много средства отиват за диагностика и лечение - 355 716 млн. лева.До остър дебат се стигна след предложение на депутат от БСП заседанието на НС да бъде прекратено с мотива, че по правилник не може да има 2 заседания в рамките на един ден. В отговор, от ГЕРБ посочиха, че на таблото пише 30 ноември, но това не означава, че са в друго заседание, както и че няма лимит. Предложението бе отхвърлено и заседанието продължава.Припомняме, че то бе удължавано няколко пъти, за да могат депутатите да гласуват бюджета. Вече бяха приети рамката на бюджета, както и тези на МВР, съдебната власт и НЗОК. По-рано стана ясно, че се увеличават майчинските и минималната пенсия. ", "date": "2017.11.30", "title": "355 716 млн. лева за диагностика и лечение през 2018 година "}
{"url": "https://news.bg/world/severna-koreya-ni-tlaska-kam-voyna-preduprezhdavat-sasht.html", "text": "Северна Корея ни тласка към война. Това заяви американският представител в Съвета за сигурност на ООН Ники Хейли.Вашингтон не желае да се стига до война, увери тя. В случай на продължаваща агресия обаче режимът на Ким чен Ун ще бъде унищожен. Тази нощ се провежда извънредно заседание на Съвета заради последната провокация на Пхенян - .То бе свикано по искане на САЩ, Южна Корея и Япония. Президентът на САЩ Доналд Тръмп използва \"Туитър\", за да обяви, че нови\"големи\" санкции ще бъдат наложени на КНДР. Тръмп е обсъдил ракетното изпитание по време на телефонен разговор със Си Дзинпин. Президентът на САЩ е призовал Китай да използва \"всички налични лостове\" за оказване на влияние върху КНДР, за да се откаже от провокациите и да се върне на пътя наядрено разоръжаване на Корейския полуостров.", "date": "2017.11.30", "title": "Северна Корея ни тласка към война, предупреждават САЩ"}
{"url": "https://news.bg/bulgaria/584-470-mln-leva-otivat-v-obrazovanieto.html", "text": "Бюджетът на Министерството на образованието за 2018 година също е приет, предаде Агенция \"Фокус\".Приходите са в размер на 13 100 млн. лева, а разходите - 584 470 млн. лева.Най-голямата част от разходите в бюджета са отделени на политиката за учене през целия живот. С приемането на бюджета депутатите предоставиха на БАН трансфер в размер на 83 075 млн. лева.Припомняме, че депутатите гласуват повече от 10 часа и на няколко пъти удължаваха заседанието, за да могат да приемат всичко. Стигна се и до спор след предложение на БСП да се спре работа. ДПС пък поиска 6-часова почивка. Очаква се днешното заседание да започне в 10 часа. ", "date": "2017.11.30", "title": "584 470 млн. лева отиват в образованието "}
{"url": "https://news.bg/bulgaria/kulturata-poluchava-175-282-mln-leva.html", "text": "Парламентът прие бюджета на Министерство на културата за 2018 г. и прекрати пленарното заседание, продължило повече от 10 часа, предаде Агенция \"Фокус\".Приходите в бюджета на Министерството са 24 9 млн. лв., а разходите възлизат на 175 282 млн. лева. Най-голямата част от разходите са разпределени за политиката в областта на създаване, популяризиране на съвременното изкуство в страната и в чужбина.Предложението за прекратяване на заседанието след приемане на бюджета на Министерство на културата направи Николай Александров от ПГ на \"Обединени патриоти\". \"За\" предложението му гласуваха 179 народни представители, \"против\" - 4 и \"въздържали се\" - 5, с което то бе прието.Преди това подобно предложение от БСП бе отхвърлено. Днешното заседание започва в 10 часа. ", "date": "2017.11.30", "title": "Културата получава 175 282 млн. лева"}
{"url": "https://news.bg/world/savetat-za-sigurnost-osadi-raketniya-test-na-severna-koreya-1.html", "text": "Съветът за сигурност на ООН остро осъди последния ракетен тест на Северна Корея, предадоха световните информационни агенции.Това стана на извънредното заседание, свикано по искане на САЩ, Южна Корея и Япония. По-рано американският представител Ники Хейли предупреди, че с подобни действия Пхенян прави военните действия неизбежни, въпреки че страната й не желае подобен изход. На агресия ще бъде отговорено подобаващо, увери тя.Хейли призова държавите да скъсат дипломатическите си отношения с КНДР. Президентът на САЩ Доналд Тръмп използва \"Туитър\", за да обяви, че нови\"големи\" санкции ще бъдат наложени на КНДР.Тръмп е обсъдил ракетното изпитание по време на телефонен разговор със Си Дзинпин. Президентът на САЩ е призовал Китай да използва \"всички налични лостове\" за оказване на влияние върху КНДР, за да се откаже от провокациите и да се върне на пътя на ядрено разоръжаване на Корейския полуостров.Държавният секретар Рекс Тилърсън все още не счита дипломацията за изчерпана. ", "date": "2017.11.30", "title": "Съветът за сигурност осъди ракетния тест на Северна Корея "}
{"url": "https://news.bg/society/andreevden-e-2.html", "text": "На 30 ноември почитаме паметта на свети апостол Андрей Първозвани. Според православната църква апостол Андрей е ученик на Христос, един от Дванадесетте апостоли, брат на апостол Петър.Разпнат е на кръст в гръцкия град Петра. Кръстът му, имащ формата на буквата Х, е известен в иконографията и средновековното изкуство като \"Андреев кръст\". След падането на Византия, скитите, сред които проповядва апостол Андрей, стават славяни, а той покровител на Русия.В народните вярвания днешният ден се нарича Андреевден. В различните краища на страната също Андреювден, Ендрювден, Андрея, Андрей, Ендрин, Ъдрей, Ендрей, Дреювден, Едревден, Мечкинден. В народния календар Андреевден се приема като начало на зимния празничен цикъл. В цялата страна той се свързва с вярването, че от него денят започва да расте колкото просено зърно, а слънцето да помръдва както пиле в яйце.За да наедрява реколтата, в навечерието на празника стопанката слага на огнището и вари в ново гърне жито, царевица, боб, леща и др. На сутринта готовото вариво се изяжда вкъщи, като всеки най-напред хвърля малко нагоре в комина на огнището с пожелание да израснат високи посевите.В планинските райони (Котленско, Тревненско и др.) и в Западна България празникът се отбелязва още и като Мечкинден, почитан за предпазване от мечки.Според легендата някога св. Андрей живеел самотно като постник в една пещера недалеч от манастир. В гората често идвали мечки, които ядели манастирския мед. Един ден светецът успял да хване мечката, възседнал я и я отвел в манастира. Оттогава Андреевден е и празник в чест на мечката и се нарича още Мечкинден, а самият светец се почита като господар на животното.Имен ден празнуват Андрей, Андриян, Андрея, Андреа.", "date": "2017.11.30", "title": "Андреевден е"}
{"url": "https://news.bg/world/bez-vizi-do-kanada-ot-utre.html", "text": "Днес е последният ден, в който гражданите на България ще имат нужда от визи, за да пътуват до Канада. От петък, 1 декември 2017 година, българите, които желаят да посетят Канада, няма да имат нужда от визи.Припомняме, че безвизовото пътуване до Канада обаче не позволява работа там. Българите могат да посетят страната за кратки пътувания до 6 месеца с цел бизнес пътувания, туризъм, посещения при близки, познати и роднини.Пътуващите със самолет трябва да се регистрират еднократно на сайта на канадското външно министерство. Нужно е предварително одобрение, което става чрез Електронната система за издаване на предварително разрешение за пътуване. Когато се пътува по суша или по море, няма нужда от тази регистрация. Гражданите, които вече имат виза за Канада, могат да продължат да пътуват с нея. За тези българи не е нужно кандидатстване за одобрение.Молба за регистрация българските граждани могат да подават само на  на правителството на Канада. Процесът се осъществява изцяло онлайн и отнема само няколко минути. За подаването на искане за предварително одобрение са необходими валиден паспорт, кредитна или дебитна карта, с която се заплаща таксата и валиден имейл адрес.Българските граждани, които искат да работят легално на територията на Канада могат да получат подробна информация за необходимите документи на .Разрешения за работа се издават от Министерството на гражданството и имиграцията на Канада, като за целта се кандидатства в изнесения визов център на Канада в София или онлайн.На незаконно работещите лица се налага глоба, а при повторно нарушение те ще се депортират от страната.", "date": "2017.11.30", "title": "Без визи до Канада от утре"}
{"url": "https://news.bg/society/50-sela-v-kardzhali-na-protest-zaradi-zamarsenata-reka-varbitsa.html", "text": "Жителите от 50 села в област Кърджали излязоха на протест заради замърсяването на река Върбица, което остави населените места без питейна вода.Протестиращите заплашиха, че ако до 10 дни проблемът със замърсяването на река Върбица не бъде решен, те ще започнат активни протестни действия и ще затворят ГКПП \"Маказа\".Към момента водата от река Върбица е забранена за употреба за питейни нужди и готвене. Местните жители на селата в района разказват, че питейна вода не им е предоставена, а много от тях нямат възможност да купуват минерална вода. За това част от хората търсели други източници на вода, които са с неизвестно качество. Общинската администрация и държавата се е погрижила детските градини и училищата в района да бъдат снабдени с питейна вода.Припомняме, вчера, 29 ноември, близо 25 000 души в района на Кърджали останаха без питейна вода заради наложена забрана за употребата на водата от река Върбица, при помпена станция \"Бенковски\". Мярката беше наложена поради съмнение за замърсяване на водите на река Върбица от хвостохранилището \"Ерма река\". Съмненията за замърсяване бяха предизвикани от цвета на реката, която е силно мътно и според местните - замърсена с отрови и опасни химикали, изпускани от хвостохранилището.По-късно от ВиК дружеството в района направи проби на водата. Спрямо резултатите показателите на питейната вода са в норма, въпреки че река Върбица е мътна. Бяха взети проби и за съдържанието на тежки метали.Според собствениците на хвостохранилището \"Ерма река\" показателите на водата са в норма, а неприятният цвят се получава заради цвета на самите скали, които се преработват.Въпреки уверението от фирмата и резултатите от пробите на ВиК, хората продължават да се съмняват в качеството на водата. Според тях в нея има тежки метали и химикали. Докато станат готови новите резултати от втората проба на ВиК обаче забраната за употреба на водата в района остава.Пред БНТ г-н Павлов, който е един от протестиращите местни жители, заяви, че местните нямат никакво доверие на резултатите на ВиК. По думите му хората в района обсъждат варианта да събират сами средства за направата на обективни изследвания на водата. Местните жители бяха категорични и че ще напишат жалба от институциите на ЕС относно този проблем. Според тях фирмата осигурява работните места за 200 души, а 50 000 пият отрови заради това.Някои от местните жители са на мнението и че употребата на водата от реката води до големия брой раково болни хора в района. Те призоваха да се направи статистика на честотата на онкоболни в района, за да може да се прецени дали броят им е завишен и дали това е свързано с водата от река Върбица.Стана ясно още, че ръководството на фирмата не е разговаряла с хората.Припомняме, проблемът с хвостохранилището датира от началото на годината. През месеците февруари и март жителите отново недоволстваха заради замърсената вода на река Върбица.В средата на месец май във водата на реката беше открито и завишено .", "date": "2017.11.30", "title": "50 села в Кърджали на протест заради замърсената река Върбица"}
{"url": "https://news.bg/society/ban-prodalzhava-s-protestite.html", "text": "Учените от Българската академия на науките (БАН) отново излизат на протест срещу предвиденото в Държавния бюджет 2018 финансиране на академията.Учените обявиха, че  и днес. В 9 часа на всички сгради на БАН бяха спуснати черни знамена.Стана ясно и че учените са готови за масови протести, митинги и шествия.Пред bTV проф. Никола Малиновски заяви, че предвидените 5 милиона лева повече всъщност представляват 6% увеличение на субсидията. \"Изменението на минималната работна заплата е 11%. Увеличението на бюджета е на половината на увеличението на МРЗ\", обясни той. По думите му средната заплата в БАН е в размер на 755 лв. Увеличението ще бъде около 45 лева.Според Малиновски с това увеличение заплатите в БАН достигат ниво, по-ниско от средното за страната и два пъти под средното за София.Професорът обясни, че БАН печели програмно финансиране, но едва 10-20% от него може да отива за възнаграждения, докато от субсидията се плащат ток, вода и парно за 15 млн. лева. Затова и той предложи държавата да поеме тези разходи.Учените определиха отпуснатата бюджетна субсидия за 2018 година като \"ликвидационна\". Според тях предвидените средства в бюджета не отговарят на европейските норми и на поетите национални ангажименти в областта на науката.\"Българската академия на науките е основната и най-ефективната научна институция в страната. Нейното унищожаване ще има силно негативни последици върху развитието на България и няма да бъде простено от потомците ни\", категорични са учените.", "date": "2017.11.30", "title": "БАН продължава с протестите"}
{"url": "https://news.bg/regions/blizo-200-leki-katastrofi-v-sofiya-za-izminaloto-denonoshtie.html", "text": "През изминалото денонощие на територията на София е имало 189 леки пътнотранспортни произшествия. Тежките катастрофи в столицата са били 3. При всичките инциденти не са загинали хора, трима души са пострадали.Данните на МВР за пътните инциденти през изминалото денонощие и за пътната обстановка в страната показват, че в рамките на страната са станали 12 тежки пътнотранспортни произшествия. В катастрофите няма загинали хора, 14 души са били ранени, а 1 човек е с опасност за живота. Статистиката на МВР сочи и че от началото на месец ноември до сега, ден преди началото на месец декември, в страната са възникнали 524 тежки произшествия, при които са загинали 60 души, а 656 души са били ранени. Към момента в опасност за живота вследствие на пътен инцидент се намират 25 души.Тежките катастрофи на територията на България от началото на 2017 година, месец преди началото на 2018 година, са 6 283. Загинали са 606 души, а други 7 903 души са били ранени.", "date": "2017.11.30", "title": "Близо 200 леки катастрофи в София за изминалото денонощие"}
{"url": "https://news.bg/politics/i-merkel-kato-borisov-se-vartyala-taka-nad-iran-prez-2011-a.html", "text": "Отклоняването  е най-маловажното от визитата в Саудитска Арабия, коментира пред НоваТВ бившият външен министър Соломон Паси.И канцлерът Ангела Меркел се въртяла по същия начин на път за Индия през май 2011-та. Нашият правителствен самолет лети за Саудитска Арабия, която е най-големият враг на Иран и вероятно дават политически сигнал, смята Паси.Той мисли, че Иран няма да спре самолета на Путин или Тръмп, но спира на Борисов и Меркел. А Саудитска Арабия е доста влиятелна, една от причините е, че е и много богата.Спирането на българския правителствен самолет от Иран по пътя му към Саудитска Арабия е епизод в усложнените отношения между двете мюсюлмански суперсили, коментира депутата от БСП и експерт по сигурността Славчо Велков пред БТВ.\"Това е политически знак на Иран към Саудитска Арабия, а не към България - по повод на променената среда за сигурност в Персийския залив и Близкия Изток\", обясни той. Велков обясни, че подобни полети се готвят с месеци преди провеждането си и обикновено се лети през Турция и Египет. Според него избраният след отказа на Техеран път през Ирак не е безопасен, защото се \"Лети се над район, където се водят бойни действия\".Борисов направил много умен ход, че е взел в делегацията Симеон Сакскобургготски. Освен че царят-премиер има голямо влияние в арабския свят, а \"салтанатите\" в онзи свят имат голямо значение, протоколът в присъствието на царя е един, без него щял да е друг, обясни Соломон Паси. Вероятно Саудитска Арабия ще премести посланика си от Атина в София, смята той.Припомняме, вчера престолонаследникът на Кралство Саудитска Арабия Мохамед бин Салман Ал-Сауд посети министър-председателя Бойко Борисов в резиденция \"Крал Сауд\", където българският премиер е настанен по време на визитата си. Разговорите се състояха след срещата на Борисов с крал Салман бин Абдулазиз Ал-Сауд като потвърждение на постигнатите договорености.\"Обещавам Ви, че визитата Ви ще има реални резултати. Ние сме известни с това, че спазваме обещанията си\", посочи престолонаследникът.\"Вашето посещение тук е голяма крачка в развитието на нашите отношения\", пък бяха думите, с които кралят посрещна българския министър-председател. Премиерът Борисов и водената от него делегация бяха приети в кралския дворец в Рияд в рамките на първата визита на толкова високо равнище в историята на дипломатическите връзки между двете страни, които датират от 1995 г.", "date": "2017.11.30", "title": "И Меркел като Борисов се въртяла така над Иран през 2011-а "}
{"url": "https://news.bg/regions/sastoyanieto-na-patishtata-v-stranata-e-dobro.html", "text": "Състоянието на републиканските пътища в страната е добро. Това сочат данни на МВР за пътните инциденти през изминалото денонощие и за пътната обстановка в страната.Метеорологичната обстановка в България е предимно добра. Времето над страната е предимно ясно, с разкъсана облачност. Слаб вятър духа в областите София, Добрич, Русе, Варна, Бургас, Разград, Видин, Смолян и в районите на Кресна и Брежани, област Благоевград.Температурите са в интервала от - 7° до + 8°.На територията на страната няма валежи от дъжд или сняг.Пътните настилки в страната са предимно сухи, по усойните места заледени, почистени и обработени.Данните на МВР сочат, че на някои места у нас има ограничена видимост поради мъгла. Заради магла, видимостта е ограничена до 50 метра в района на Северна скоростна тангента в София. Видимостта е ограничена до 100 метра в района на проход \"Шипка\", Добринище и Баня, област Благоевград.Няма ограничения за движение на леки автомобили по магистралите в страната.Припомняме, днес за почти цялата страна е обявен жълт код за за силен вятър.", "date": "2017.11.30", "title": "Състоянието на пътищата в страната е добро"}
{"url": "https://news.bg/world/moskva-sasht-saznatelno-provokirat-kndr-da-predprieme-deystviya.html", "text": "Русия отхвърля призива на САЩ за прекъсване на отношенията с КНДР. Това заяви руският външен министър Сергей Лавров, цитиран от АФП и руски медии.По-рано Вашингтон призова всички държави да прекъснат отношения със Северна Корея. САЩ дори поискаха от Китай да наложи петролно ембарго на тоталитарната държава.САЩ съзнателно провокират КНДР да предприеме действия, предупреди Лавров след последното ракетно изпитание на Пхенян.Вашингтон трябва да обясни намеренията си към Северна Корея, продължи руският дипломат и добави: Изглежда, че САЩ искат КНДР да възобнови изпитанията.\"\", смята Лавров.Според него американската политика на санкции срещу Пхенян не работи.Потенциалът за натиск \"същественото се е изчерпал\", убеден е Лавров и призова Вашингтон да спре да пренебрегва призивите на другите държави, включително и на Русия, които искат открит диалог с Пхенян.Лавров също подчерта, че политиките и действията на екипа на Тръмп и на бившия президент Барак Обама са подобни.\"\", каза той в интервю за италианския вестник \"Либеро\".", "date": "2017.11.30", "title": "Москва: САЩ съзнателно провокират КНДР да предприеме действия"}
{"url": "https://news.bg/politics/hristo-ivanov-iska-parlamentarna-komisiya-da-razsledva-tvardeniya-za-kontrabanda-na-bulgartabak.html", "text": "Председателят на \"Да, България\" Христо Иванов внесе искане до парламента за образуване на парламентарна комисия, която да разследва: \"цялата сага около Булгартабак, като се започне от приватизация му\". Според него това е повод покрай промените в Конституцията за отпадане на давността на престъпленията при приватизацията, управляващите да покажат воля.Иванов показа доклад на турската служба за борба с организираната престъпност за 2016 г., в който се цитира името на Булгартабак във връзка с контрабанда на цигари. По думите му, ако това е вярно, то значи от този канал са се финансирали организации, които се занимават с тероризъм и водене на гражданска война.Иванов отбеляза, че докладът е взет от Интернет. Той отново подчерта, че искат парламентарната комисия да разследва твърденията в доклада, както и да извика главния прокурор Сотир Цацаров и да го пита защо не е разследвал тези твърдения, като започне от приватизацията на Булгартабак.Лидерът на \"Да, България\" поиска и президента да свика КСНС по темата Булгартабак, за да се види дали българските служби са в състояние да разследват подобни твърдения.Според Христо Иванов и ДАНС, и Прокуратурата трябва да се самосезират по твърденията в доклада на турските служби.", "date": "2017.11.30", "title": "Христо Иванов иска парламентарна комисия да разследва твърдения за контрабанда на „Булгартабак“ "}
{"url": "https://news.bg/politics/balgariya-otkriva-targovsko-predstavitelstvo-v-sauditska-arabiya.html", "text": "България ще разкрие служба по търговско-икономическите въпроси в Кралство Саудитска Арабия. След като вчера по време на срещата си с престолонаследникът на Кралство Саудитска Арабия Мохамед бин Салман Ал-Сауд , днес на срещата между заместник-министъра на икономиката Александър Манолев и Абдулазиз Ал-Рашид, заместник-министър по икономическите въпроси е обсъдено разкриване на търговско представителство на страната ни.Службата ще бъде обособена след разкриването на посолство на Република България в кралството. Според Манолев между двете държави има много голям неизползван потенциал в сферата на икономиката.Създаването на смесена комисия по икономическите въпроси между България и Саудитска Арабия също е договорено по време на срещата.Български компании могат да участват в проекти за инженеринг и изграждане на възобновяеми енергийни източници в Саудитска Арабия. Обсъдени са и перспективите в областта на строителството - към момента в Саудитска Арабия се реализират мащабни инфраструктурни проекти, в които могат да участват български компании като изпълнители и подизпълнители.Договорено бе да се инициират повече срещи между бизнеса от двете държави, за да стартират конкретни проекти в тези области.Възможностите за сътрудничество в областта на земеделието, животновъдството и рибарството са обсъдени от министъра на земеделието, храните и горите Румен Порожанов и министъра на околната среда, водите и земеделието на Саудитска Арабия Абдуррахман Абдул Мохсен Ал-Фадли.Подписано е и споразумение за сътрудничество в селскостопанския сектор. Документът създава възможности за изпълнение на съвместни проекти, обмяна на опит при използване на съвременни технологии в селското стопанство, животновъдството и рибарството, както и размяна на законодателства и политики, регламентиращи селскостопанския сектор.Сътрудничеството предвижда още провеждането на семинари, работни срещи, курсове за обучение, участие в международни конференции, организиране на селскостопански изложения, срещи за насърчаване на частния сектор да инвестира в селското стопанство.", "date": "2017.11.30", "title": "България открива търговско представителство в Саудитска Арабия"}
{"url": "https://news.bg/world/desetki-osadeni-na-dozhivoten-zatvor-za-prestapleniya-po-vreme-na-diktaturata-v-arzhentina.html", "text": "Бившият капитан от ВМС на Аржентина Алфредо Астиз, известен като \"Ангела на смъртта\", получи доживотен затвор за престъпления, извършени в известен с лоша слава център за мъчения по време на военната хунта от 1976 г. до 1983 г., съобщава АФП.Той и бившият офицер Хорхе Акоста са част от общо 54 души, които са съдени за близо 800 нарушения на човешките права в ESMA - аржентинско военноморско училище, превърнато в център за мъчения по време на режима.Астиз и Акоста получиха доживотен затвор и на предишни съдебни процеси.Общо 29 души получиха доживотен затвор, докато други 19 души - от 8 до 25 г. затвор. Шестима са оправдани.30 000 души са отвлечени, изтезавани и убити по време на известната в Аржентина \"Мръсна война\". Сред жертвите има партизани, лидери на синдикати, студенти и леви, техни роднини и приятели.Това е третият процес за нарушения на човешките права, извършени в ESMA. 800 свидетели са дали показания по време на процеса.Процесът започна през ноември 2012 г. 11 души от обвиняемите са починали оттогава, а други трима са много болни, за да бъдат съдени.", "date": "2017.11.30", "title": "Десетки осъдени на доживотен затвор за престъпления по време на диктатурата в Аржентина"}
{"url": "https://news.bg/crime/onlayn-proverkite-i-plashtaniyata-na-globi-v-mvr-spreni-za-profilaktika.html", "text": "МВР провежда профилактика на автоматизираната информационна система \"Административно наказателна дейност\" - МВР, както и на електронният портал на МВР (СППТЕУ).Профилактиката ще се случи днес следобед от 17:30 часа и ще продължи до 21:30 часа. В този период от време няма да могат да се правят справки за наложени наказания на водачи на автомобили. Освен това няма да е възможно плащането онлайн.Предупреждават, че е възможно системата да не е в пълна изрядност и малко след 21 часа.Министерството на вътрешните работи предварително се извинява на гражданите за причиненото неудобство.", "date": "2017.11.30", "title": "Онлайн проверките и плащанията на глоби в МВР спрени за профилактика"}
{"url": "https://news.bg/world/vav-velikobritaniya-zovat-za-otmyana-na-darzhavnata-vizita-na-tramp.html", "text": "Кметът на Лондон се присъедини към призивите за отмяна на държавното посещение на американския президент Доналд Тръмп във Великобритания, съобщава АП.Тръмп разбуни духовете, след като публикува в \"Туитър\" видеоматериали, разпространени от британска крайнодясна група.Садик Кан подчерта, че Тръмп е рекламирал \"екстремистка група\" и официалната визита трябва да бъде отменена.Американският лидер публикува видеоматериали на крайнодясната група \"Великобритания преди всичко\", което е остро осъждано на Острова. Говорителят на премиера Тереза Мей заяви, че американският президент е сгрешил.В отговор Тръмп призова Мей да се съсредоточи върху \"унищожаването на радикалния ислямски тероризъм във Великобритания\", а не върху него.\"Даунинг стрийт\" и Белият дом съобщиха, че държавното посещение на Тръмп е планирано, но все още не се разкрива датата.БиБиСи съобщава, че председателят на долната камара на британския парламент е удовлетворил искане казусът да бъде дебатиран в законодателния орган.Няколко високопоставени британски политици разкритикуваха държавния глава и призоваха за отмяна на визитата на Тръмп в Обединеното кралство.", "date": "2017.11.30", "title": "Във Великобритания зоват за отмяна на държавната визита на Тръмп"}
{"url": "https://news.bg/world/koalitsiyata-na-sasht-ubila-nad-800-tsivilni-v-siriya-i-irak.html", "text": "Най-малко 800 цивилни са убити при въздушни удари в Ирак и Сирия от водената от САЩ коалиция срещу ДАЕШ (\"Ислямска държава\") от началото на кампанията през 2014 г., информира Ройтерс.В доклада на коалицията се отбелязва, че неумишлено в периода август 2014 г. - октомври 2017 г. са убити най-малко 801 цивилни - далеч по-малко от предоставяните от неправителствени организации данни.Според НПО Airwars коалицията е избила най-малко 5 961 души при бомбардировките.През този период са извършени повече от 28 000 бомбардировки и са получени 1 790 съобщения за потенциални цивилни жертви.Все още се проверяват 696 случая на загинали цивилни при ударите в Ирак и Сирия.", "date": "2017.11.30", "title": "Коалицията на САЩ убила над 800 цивилни в Сирия и Ирак"}
{"url": "https://news.bg/regions/stroyat-instalatsii-za-obrabotka-na-otpadatsi-v-razgrad.html", "text": "Договор за изграждане на две инсталации за обработка на отпадъци подписа министъра на околната среда и водите Нено Димов.Инсталациите ще обслужват 110 000 жители от Разград, Исперих, Кубрат, Завет, Лозница, Самуил и Цар Калоян. По проекта ще се изградят съоръжение за предварително третиране с капацитет 30 932 т годишно и компостираща инсталация с капацитет 4168 т годишно.\"Социално-икономическите ползи от изпълнението на този проект са насочени към подобряване качеството на околната среда за жителите в седемте общини\", обясни министър Димов.По думите му проектът допринася за кръговата икономика - приоритет на Европейския съюз. Така в резултат от инвестицията отпадъкът ще се превръща в ресурс. Това ще доведе и до намаляване на цената, която плащат гражданите, допълни министърът.Кметът на Разград Валентин Василев пък обясни, че с реализирането на този проект значително ще се намали депонирането на отпадъци. \"Ще успеем да запазим сумите, които сега плащат нашите съграждани\", заяви Василев.Проектът цели да се намали количеството на депонирани отпадъци. Чрез изграждане на инфраструктура за разделно събиране и оползотворяване на зелените битови отпадъци и предварително третиране на смесените битови отпадъци ще се реализира целта на проекта.Инвестицията е на стойност над 13,5 млн. лв. и ОП \"Околна среда 2014-2020\" осигурява безвъзмездна финансова помощ в размер на 8,6 млн. лв.Срокът, в който съоръженията трябва да заработят е 27 месеца.По думите на министър Димов приоритет е увеличаването на дела на рециклираните и оползотворените отпадъци най-малко от хартия и картон, метали, пластмаса и стъкло.", "date": "2017.11.30", "title": "Строят инсталации за обработка на отпадъци в Разград"}
{"url": "https://news.bg/crime/intsident-s-tir-zatrudnyava-dvizhenieto-po-am-hemus-v-posoka-varna.html", "text": "Временно е затруднено движението по автомагистрала \"Хемус\" край София.Към 12.20 часа в полицията е получен сигнал за пътен инцидент в района на 11-я километър на автомагистрала \"Хемус\" посока Варна.Тир се е ударил в разделителната мантинела, завъртял се е и препречил пътната лента. Движението временно се осъществява само в аварийната лента - в посока Варна и в средната и аварийната - посока София.Припомняме, с първият сняг, тежкотоварен автомобил се е завъртя и блокира трите платна в посока към София при 19 км на автомагистрала \"Тракия\" в понеделник. От пътна полиция призовават водачите да шофират с повишено внимание и със съобразена с пътните условия скорост.", "date": "2017.11.30", "title": "Инцидент с ТИР затруднява движението по АМ \"Хемус\" в посока Варна "}
{"url": "https://news.bg/crime/chovek-pochina-pred-zhilishten-blok-v-dupnitsa.html", "text": "Късно снощи, 29 ноември, на телефон 112 е подаден сигнал за болен човек в блок №69 в квартал \"Бистрица\" в Дупница. Към мястото веднага е насочен екип на \"Спешна помощ\",Когато линейката с медиците пристига на адреса, те намират труп на мъж пред входната врата на блока.Органите на реда започват работа по случая. Вследствие на техните действия е установена самоличността на мъжа. Починалият е на 43-годишна възраст, съобщи \"\". Изяснено е и че мъжът живеел в същия блок, пред чийто вход е било намерено тялото му.Работата по случая продължава до установяването на причините, довели до смъртта на мъжа. Криминалистите работят и по версия за убийство.", "date": "2017.11.30", "title": "Човек почина пред жилищен блок в Дупница"}
{"url": "https://news.bg/crime/zadarzhaha-chetirima-za-kontrabanda-na-heroin-prez-gkpp-kulata.html", "text": "Вчера, 29 ноември, в 7 часа сутринта, на ГКПП Кулата, е бил задържан шофьор на автомобил, 38-годишния Н.Е. от Казанлък, пътуващ от България за Гърция. Мъжът направил опит незаконно да пренесе през границата около два килограма хероин. Стойността на откритата в дрога възлиза на 80 000 лева.Наркотикът е открит в лекия автомобил \"Фолксваген Туарег\", управляван от Н.Е. Дрогата е била в тайник, под формата на пакети. Точното количество е 2,018 килограма - кафяво, прахообразно вещество, реагиращо положително на хероин. Окръжна прокуратура - Благоевград е повдигнала обвинение на задържания Н.Е. за извършено от него престъпление. Обвинение за подбудителство и подпомагане пренасянето на наркотици е повдигнато на 48-годишния А.Д., който е засечен с втори автомобил - \"Ауди\". Според обвинението е съпричастен към трафика. От неговата кола са иззети близо 2 900 евро.В рамките на операцията криминалистите са претърсили жилищата, обитавани от С.К., на 54 години от с. Тополница и Б.Д., на 48години от с. Скрът, също съпричастни към престъплението.От дома на С.К. са намерени и иззети около 1,050 килограма хероин, близо 599 г канабис, около 12,07 г амфетамин и 1,6 грама кокаин. На адреса са открити и над 55 000 евро и приблизително 3 500 лева, както и акцизни стоки без бандерол - близо 1.500 кг нарязан тютюн и около 400 литра алкохол. От жилището на Б.Д. криминалистите иззели сумата от около 8 000 евро.На С.К. и Б.Д. са повдигнати обвинения за извършено престъпление по чл.354А, ал.1 от НК. С прокурорско постановление двамата обвиняеми са били задържани за срок до 72 часа, като предстои да бъде внесено в съда искане за вземане на мярка за неотклонение \"задържане под стража\".На А.Д. и Н.Е. са повдигнати обвинения за извършено престъпление по чл. 242, ал.2 от НК.Под ръководството на Окръжна прокуратура - Благоевград продължават действията по разследването на контрабандата, в това число претърсване и изземване.", "date": "2017.11.30", "title": "Задържаха четирима за контрабанда на хероин през ГКПП Кулата"}
{"url": "https://news.bg/world/erdogan-turtsiya-ne-e-narushavala-sanktsiite-na-sasht-sreshtu-iran.html", "text": "Турция не е нарушавала санкциите на САЩ срещу Иран и \"направи правилните неща\", без значение резултатът от продължаващия случай в САЩ.Това заяви турският президент Реджеп Ердоган, информира Ройтерс, позовавайки се на CNN Turk.В сряда турско-иранският търговец на злато Реза Зараб разкри пред американски съд как е ръководел международна схема за пране на пари, помогнала на Иран да заобиколи американските санкции и да похарчи петролните си и газови приходи в чужбина.Случаят допълнително може да обтегне отношенията между Анкара и Вашингтон.Според \"Блумбърг\" свидетелски показания на Зараб от 30 октомври разкриват, че Ердоган и членове на семейството му вероятно са били наясно или са подпомогнали действията му.", "date": "2017.11.30", "title": "Ердоган: Турция не е нарушавала санкциите на САЩ срещу Иран"}
{"url": "https://news.bg/world/ep-iska-po-golyam-napredak-v-pregovorite-za-brekzit.html", "text": "Необходим е по-голям напредък по отношение на правата на гражданите и особено относно положението на Северна Ирландия.Това се казва в писмо на членовете на ръководната група на ЕП по въпросите на Брекзит до преговарящия на ЕС за напускането на Великобритания, информираха от законодателния орган.В писмото до Мишел Барние се отбелязва, че ръководната група на ЕП е провела среща с председателите и координаторите на комисиите по заетост и социални въпроси, правни въпроси и граждански свободи, правосъдие и вътрешни работи на Европейския парламент, за да оцени текущото състояние на преговорите относно правата на гражданите.\"Както знаете, Европейският парламент ясно заяви от самото начало, че защитата на правата на гражданите трябва да бъде безусловна и без всякакво съмнение\", отбелязват авторите на писмото до Барние.\"Вижда се, че е постигнат напредък от началото на преговорите: от система, която се основава изключително на имиграционното право на Обединеното кралство, до система, която отразява запазването на правата на ЕС. Въпреки това остават значителни проблеми, които поставят основния въпрос - дали е постигнат достатъчен напредък. Тези разногласия вече бяха очертани от ръководната група \"Брекзит\" в нейната декларация от 8 ноември относно правата на гражданите\", пояснява се още.В писмото се обръща внимание на няколко теми.Първата е свързана с различното третиране на основните членове на семейството.\"\", отбелязват ръководителите на еврогрупата.Групата отчита напредък по втората тема, отнасяща се до административната процедура, необходима за постигането на така наречения \"уседнал статут\".\"\", допълват авторите на писмото и поясняват, че от решаващо значение е и налагането на \"солидни предпазни мерки, за да се гарантира пропорционалността на процеса и да се защитят и подкрепят гражданите на ЕС, включително най-уязвимите\".\"е\", се казва в писмото, изпратено от Ги Верхофстад от името на ръководната група на ЕП по въпросите на Брекзит.Верхофстад отбелязва със загриженост, че \"преговорите в това отношение са блокирани и дори се наблюдава регрес\".По въпроса за границата с Ирландия ръководната група е на мнение, че \"\".\"\", заключава се в писмото.За да бъде одобрено от Европейския парламент, споразумението за оттегляне трябва да спазва ключовите принципи и условия в резолюцията на ЕП от 5 април 2017 г. Тези принципи бяха потвърдени още веднъж в друга резолюция на ЕП относно състоянието на преговорите за Брекзит, гласувана на 3 октомври 2017 г. Каквото и споразумение да бъде постигнато в края на преговорите между ЕС и Великобритания, то ще трябва да бъде одобрено от Европейския парламент.", "date": "2017.11.30", "title": "ЕП иска по-голям напредък в преговорите за Брекзит"}
{"url": "https://news.bg/crime/osadiha-iranets-v-yambol-na-15g-i-200-hil-lv-globa-za-200-kg-heroin.html", "text": "По внесен обвинителен акт на Окръжна прокуратура - Ямбол, съдът наложи наказание от 15 г. лишаване от свобода и \"глоба\" от 200 000 лв. на 43-годишния ирански гражданин Амирреза К., подсъдим за контрабандно пренасяне на близо 200 кг., хероин.Той е подсъдим за това, че на 5 юли 2016 г., около 17.30 ч., през Граничен контролно пропусквателен пункт \"Лесово\", обл.Ямбол, с товарен автомобил - влекач, марка Scania с полуремарке, без надлежно разрешително, пренесъл през границата на страната - от Република Турция в Република България, високорисково наркотично вещество - хероин - 400 бр. кутии с общо нетно тегло 198 616 грама, на обща стойност 17 875 458 лв., като предметът на контрабандата е в особено големи размери и случаят е особено тежък.Наказанието трябва да бъде изтърпяно при първоначален \"строг\" режим в затвор. На подсъдимия е наложена и \"глоба\" в размер на 200 000 лв. Товарният автомобил, с който е било превозвано наркотичното вещество е отнет в полза на дъравата.Припомяме, че Амирреза К. бе задържан след отлична работа от служителите на Митническия пункт. Високорисковото наркотично вещество бе укрито в запечатани консервни кутии с доматено пюре. Присъдата на Окръжен съд - Ямбол подлежи на обжалване пред Апелативен съд - Бургас.", "date": "2017.11.30", "title": "Осъдиха иранец в Ямбол на 15г. и 200 хил. лв. глоба за 200 кг. хероин"}
{"url": "https://news.bg/int-politics/vuchich-skochi-sreshtu-dvoynite-standarti-na-es-spryamo-sarbiya-i-harvatiya.html", "text": "Сръбският президент Александър Вучич коментира, че няма \"нито да се подиграва, нито да нарича страхлив\" \"акта\" на Слободан Праляк, т. е. самоубийството му вчера пред Трибунала в Хага, съобщават сръбските медии.Праляк беше един от лидерите на босненските хървати по време на войната в Босна през 1990-те години, осъден за военни престъпления от трибунала.Той почина в болница скоро след като \"погълна отрова\" в съдебната зала - по време на четенето на присъдата на апелативния съдебен състав, която също така обяви тогавашното държавно ръководство на Хърватия за съучастник в съвместно престъпно деяние, насочено срещу мюсюлманите в Босна.Вучич изтъкна, че въпреки това \"има какво да каже на хората в ЕС относно техните двойни стандарти и изявления за Сърбия и Хърватия по отношение на последните съдебни решения\".Той посочи, че ще се опита да подчертае по време на среща днес с представители на страни членки на ЕС на какво е била изложена Сърбия и как те понякога \"го играят слепи и глухи, а понякога също и малко тъпи, когато става въпрос за някой друг\".Вучич заяви, че след присъдата на хагския трибунал през миналата седмица срещу ген. Ратко Младич \"само изявления, акцентиращи върху бъдещето и изразяващи уважение към всички жертви, без да се бяга от трудните теми, биха могли да бъдат чути от Сърбия\".\"Какви бяха реакциите в региона... никой не споменаваше бъдещето. За съжаление, те се занимаваха със Сърбия и сърбите\", подчерта сръбският държавен глава, като попита: \"Как е възможно, че всеки беше осъден за нещо освен за престъпление, извършено срещу сърбите?\"Според него \"95 процента от гражданите на Сърбия смятат, че присъдата на Младич е противоправна, лоша и не кореспондира с фактите\".\"Но какво би било, ако аз като президент бях излязъл пред обществеността и бях казал, че съм против присъдата, че той е герой и че ще се опитаме да оспорим съдебното решение\", запита Вучич, очевидно имайки предвид реакцията на Хърватия за присъдата на Ядранко Пърлич, обявена вчера от хагския трибунал.", "date": "2017.11.30", "title": "Вучич скочи срещу двойните стандарти на ЕС спрямо Сърбия и Хърватия"}
{"url": "https://news.bg/crime/dve-godini-sled-smartta-na-rabotnik-prokuraturata-vnese-obvinenie.html", "text": "От Софийска градска прокуратура (СГП) внесоха в съда обвинителен акт за причинена смърт на работник и средна телесна повреда на друг, станали на столичен строеж, съобщиха от прокуратурата.Тодор В. е обвинен за това, че в качеството си на представител на \"АТМ - Център\" АД и технически ръководител на строителен обект поради немарливо изпълнение на дейността си е причинил смъртта на работник и средна телесна повреда на друг. Това е станало при строително - монтажни дейности.На 01 септември 2015 г. в София, бул. Цариградско шосе № 131, на строителен обект \"Осеметажен надземен паркинг за леки автомобили\" - Тодор В., в качеството си на представител на \"АТМ - Център\" АД и технически ръководител на обекта, в нарушение на разписаните му в нормативни актове задължения допуснал изграждането, монтирането и експлоатацията на товарна платформа за вдигане и сваляне на леки автомобил, която е с повишена опасност.Това съоръжение трябва да се обслужва само и единствено от правоспособни работници и служители, но Тодор В. възложил изработването и монтажа й на лица, които нямат придобита квалификация и правоспособност по професията.За самото съоръжение не е изготвен индивидуален проект за изграждане. То било с неизправни и липсващи предпазни устройства (аварийна заклинваща спирачка) и не е преминало през допълнителни изпитвания и изследвани за сигурността му. Поради това се явявало негодно за експлоатация.Допуснатите от Тодор В. нарушения довели до падане на технически неизправната товарната платформа от височина върху бетонния под на сградата. При удара й със земята настъпила смъртта на един работник и средна телена повреда на друг.Ако бъде признат за виновен по повдигнатото му обвинение Тодор В. може да получи затвор от 1 до 6 години.По второто обвинение той може да бъде осъден на лишаване от свобода до 2 години или пробация.", "date": "2017.11.30", "title": "Две години след смъртта на работник прокуратурата внесе обвинение"}
{"url": "https://news.bg/world/v-opek-se-saglasiha-da-udalzhat-s-godina-sdelkata-za-namalyavane-dobiva-na-petrol.html", "text": "Организацията на страните износителки на петрол (ОПЕК) постигна съгласие за удължаване на споразумението за намаляване на добива на петрол до края на 2018 г.Това съобщи делегат, докато организацията се опитва да сложи край на пренасищането на глобалния петролен пазар и да избегне нов крах на цените, информира Ройтерс.Принципното споразумение е постигнато след няколкочасови преговори в централата на организацията във Виена.Делегатът поясни, че организацията все още обсъжда дали да наложи таван на произвеждания в Либия петрол. Либия не участва в споразумението за намаляване на добива заради нестабилната вътрешна ситуация.По-късно днес 14-те страни членки ще се срещнат с водени от Русия държави, които не участват в организацията. Те трябва да се разберат за удължаване на споразумението за намаляване на добива.Русия, която тази година за първи път значително намали производството с ОПЕК, настоява за ясно послание относно как да се излезе от споразумението, така че пазарът да не изпадне в дефицит твърде скоро.Докато цената на петрола се покачва над 60 долара, Русия е обезпокоена, че подобно удължаване може да тласне САЩ към увеличаване на производството на петрол. Вашингтон не участва в споразумението.", "date": "2017.11.30", "title": "В ОПЕК се съгласиха да удължат с година сделката за намаляване добива на петрол"}
{"url": "https://news.bg/world/mezhdu-400-hil-i-700-hil-migranti-natapkani-v-lageri-v-libiya.html", "text": "Председателят на Комисията на Африканския съюз Муса Факи Махамат заяви, че между 400 000 и 700 000 африкански мигранти живеят в лагери в Либия, често при \"нехуманни\" условия, информира АП.Махамат говори в края на срещата на върха ЕС-Африка, на която основно внимание бе отделено на миграцията, след като бе разпространена информация за пазар на роби в Либия.Той поясни, че възможно най-скоро 3 800 мигранти трябва да бъдат изведени от лагер в Триполи.\"\" и в някои има много повече мигранти, добави Махамат.През миналия месец Международната организация по миграция обяви, че в северноафриканската страна има повече от 423 000 мигранти. Повечето са африканци.", "date": "2017.11.30", "title": "Между 400 хил. и 700 хил. мигранти натъпкани в лагери в Либия"}
{"url": "https://news.bg/int-politics/tramp-se-gotvel-da-smeni-tilarsan-s-shefa-na-tsru.html", "text": "Няколко американски медии съобщават, че администрацията на американския президент Доналд Тръмп планира да замени държавния секретар Рекс Тилърсън с директора на ЦРУ Майк Помпео.Според информациите промяната може да се осъществи през следващите няколко седмици, като специалната служба ще бъде оглавена от сенатор Том Котън. Всичко това било част от плана, разработен от началника на канцеларията на Белия дом Джон Кели.Информациите за рокадата идват, след като NBC написа през октомври, че Тилърсън обмисля да напусне поста и на фона на нарастващото напрежение между бившия изпълнителен директор на петролната корпорация Exxon Mobil и главнокомандващия на САЩ (Тръмп).Котън, който в момента е най-младият американски сенатор и който е републиканец от щата Арканзас, е част от Сената от януари 2015 г. насам. Той е ключов съюзник на Тръмп по въпросите на националната сигурност. Котън е дал знак, че ще приеме да стане шеф на ЦРУ, ако му бъде предложено.Засега не е ясно дали Тръмп е дал окончателно одобрение на плана, но се твърди, че той се е озлобил към Тилърсън и като цяло е готов да направи промяна в Държавния департамент.По-късно от Белия дом коментираха във връзка с горните информации, че Рекс Тилърсън \"продължава да ръководи Държавния департамент\". ", "date": "2017.11.30", "title": "Тръмп се готвел да смени Тилърсън с шефа на ЦРУ "}
{"url": "https://news.bg/world/v-es-dogovoriha-parvite-obshti-pravila-za-grazhdansko-izpolzvane-na-droni.html", "text": "Първите общоевропейски правила за гражданско използване на дрони са договорени от преговарящите в ЕП и Съвета, съобщиха от законодателния орган.Понастоящем дрони, по-леки от 150 кг, попадат под юрисдикцията на националните органи и поради това производителите и операторите са обект на различни изисквания за конструиране и безопасност.Според неформалното споразумение проектирането и производството на дрони трябва да отговаря на основните изисквания на ЕС по отношение на безопасността, сигурността и неприкосновеността на личния живот.Европейската комисия има за задача да определи по-конкретни изисквания, например какви видове дрони трябва да бъдат оборудвани с функции като максимална височина на летене, максимален радиус на действие, избягване на сблъсъци, стабилизиране на полета и автоматизирано кацане.Държавите членки ще трябва да гарантират, че пилотите на безпилотни самолети, които могат да причинят значителна вреда на хората, например като се сблъскат с тях, или които създават риск за неприкосновеността на личния живот, сигурността или околната среда, са регистрирани. Самите безпилотници също ще трябва да имат специална маркировка, за да могат да бъдат лесно идентифицирани.Целта е да бъде осигурено еднакво равнище на безопасност в рамките на целия ЕС и по-голяма яснота за производителите и пилотите на дрони, за да се подпомогне развитието на сектора.Договореният регламент актуализира също така и законодателството на ЕС за безопасността в авиационния сектор. При очакваното удвояване на въздушното движение през следващите десетилетия целта е да бъде създадена по-гъвкава общоевропейска система, базирана на оценка на риска, която да позволи да бъдат идентифицирани по-рано потенциалните заплахи, като едновременно с това се гарантира високото ниво на безопасност и конкурентоспособност на европейската промишленост.Държавите членки и комисията също така ще засилят сътрудничеството си по въпросите на сигурността на въздухоплаването, включително киберсигурността.\"\", каза докладчикът Мариан-Жан Маринеску (ЕНП, Румъния).\"\", добави евродепутатът.За да може влезе в сила, предварителното споразумение трябва да бъде одобрено от Съвета на министрите (правителствата на ЕС) и от Европейския парламент в пленарна зала.Дроните, които трябва да бъдат обхванати от правилата на ЕС за безопасност, са тези, които в случай на сблъсък с човек, могат да прехвърлят енергия над 80 джаула.Очаква се, че технологията за гражданските безпилотни самолети да представлява около 10% от авиационния пазар на ЕС през следващите 10 години (т.е. около 15 милиарда евро годишно). Според комисията до 2050 г. свързаната с дроните индустрия може да създаде около 150 000 работни места в ЕС.", "date": "2017.11.30", "title": "В ЕС договориха първите общи правила за гражданско използване на дрони"}
{"url": "https://news.bg/regions/nablyudavat-yazovirite-zaradi-poroite.html", "text": "Очакват се интензивни валежи основно в Западна България. По тази причина е разпоредено наблюдение на водоемите.Министърът на вътрешните работи Валентин Радев свика извънредно съвещание на кризисния щаб заради очакваните силни валежи през следващото денонощие.Очаква се в Северозападна България да има силен южен вятър. Добре е да бъдат прибрани саксии и всички предмети, които могат да бъдат отнесени от вятъра, каза Николов и допълни да внимаваме къде паркираме колите си. В няколко други райони на Южна България се очаква да има обилни валежи - до 60 л./кв.м. за двата дни.От МВР призовават хората да бъдат внимателни в следващите два дни и в случай на бедствие да подават сигнали на телефон 112.В столицата е създадена организация за реагиране в случай на проблеми при предстоящите валежи, увери кметът Йорданка Фандъкова.Започва наблюдение на критичните участъци заради очакваните обилни валежи, каза директорът на националната пожарна Николай Николов.Язовирите се поддържат съгласно указанията и имат достатъчно свободен обем, посочи Николов.Преди два дни, след получено предупреждение от НИМХ на БАН, са изпратени писма до всички кметове и областни управители, за да бъдат взети превантивни мерки. На места са организирани доставки на чували с пясък.Щабове ще има в Перник, Благоевград, Кюстендил, Смолян, Пловдив, Пазарджик, Кърджали и Хасково. Министърът на отбраната е разпоредил над 90 мобилни групи да имат готовност за реакция.В София вече има щаб, районните кметове също имат ангажимент да следят нивата на реките и язовирите. Започнало е почистване на шахти и оттоци в София след обилното снеготопене, каза кметът на София Йорданка Фандъкова.", "date": "2017.11.30", "title": "Наблюдават язовирите заради пороите"}
{"url": "https://news.bg/world/jemen-otnovo-izstrelya-raketa-sreshtu-sauditska-arabiya.html", "text": "Йемен отново изстреля ракета срещу Саудитска Арабия. Това става дни, след като от Рияд обявиха, че разхлабват хватката на блокадата срещу размирния си съсед, пише АП.Бунтовниците от племето Хути са изстреляли балистична ракета и тя е попаднала във военен обект на Саудитска Арабия.Противовъздушната отбрана на Саудитска Арабия е свалила балистичната ракета, изстреляна от съседен Йемен, репликира дубайската сателитна телевизия Ал Арабия. Медията, която е саудитска собственост, съобщи, че ракетата е била прехваната в района на границата между двете страни.В момента няма данни за жертви и разрушения. На 4 ноември саудитската ПВО успя да свали балистичната ракета преди тя да достигне до целта си - международното летище на Рияд.Хутите са подкрепяни от Иран, а Саудитска Арабия подкрепя управляващите в Йемен.", "date": "2017.11.30", "title": "Йемен отново изстреля ракета срещу Саудитска Арабия"}
{"url": "https://news.bg/world/kola-se-zapali-na-koleden-bazar.html", "text": "Кола се запали на Коледен базар във Великобритания. Инцидентът е станал в Пинър вилидж.От полицията изключват версията за терористичен акт. Пожарникари уточниха, че причината за запалването ще стане ясна след повторния оглед.Пристигналите на място пожарни коли са успели да овладеят бързо пламъците.Няма пострадали или ранени.", "date": "2017.11.30", "title": "Кола се запали на Коледен базар"}
{"url": "https://news.bg/world/mazh-hvarli-granati-v-ukrainski-sad.html", "text": "Мъж хвърли гранати в украински съд. Нападението е станало в южния град Никопол, предаде РИА \"Новости\".Нападателят е разпознат като баща на жертва на двойно убийство, извършено през февруари 2016 г. Тогава петима души разстреляха сина на атентатора и още един човек.Според местни медии експлозията от днес отне живота на мъжа, хвърлил граната, и на единия от подсъдимите. Заради взрива са пострадали още трима души - двама от обвиняемите и полицаи.", "date": "2017.11.30", "title": "Мъж хвърли гранати в украински съд"}
