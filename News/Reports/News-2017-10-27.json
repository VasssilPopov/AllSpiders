{"url": "https://news.bg/world/siriya-otricha-obvineniyata-za-himicheskite-ataki.html", "text": "Сирия отхвърли обвиненията, че е извършила химически атаки, предаде АФП. Това се казва в изявление на външното министерство. Припомняме, че доклад на ООН, публикуван вчера, установи, че правителството на Асад е виновно за химическата атака в сирийския град Хан Шейхун през април, при която загинаха над 80 души и предизвика ответна атака на САЩ с крилати ракети срещу сирийска военновъздушна база.Дамаск определи документа като \"фалшификация на истината\". По-рано страната вече декларира, че е унищожила целия си химически арсенал и това е било потвърдено от Организацията за забрана на химическите оръжия (ОЗХО). Британският външен министър Борис Джонсън обвини Русия, че се опитва да прикрива използването на газ зарин, като допълни, че поведението на Москва подкопава консенсуса срещу химическите оръжия. Русия наложи вето на резолюцията на Съвета за сигурност на ООН за Сирия. ", "date": "2017.10.27", "title": "Сирия отрича обвиненията за химическите атаки "}
{"url": "https://news.bg/crime/razsledvat-blagoevgradchanin-za-palezh-na-kola-predi-3-godini.html", "text": "Органите на реда в Благоевград задържаха мъж по предположения за подстрекателство и съучастничество към палеж на леки автомобили.41-годишният Венцислав Сотиров-Мишката е задържан за срок до 72 часа. Според Окръжната прокуратура в Благоевград мъжът е с повдигнато обвинение за подбудителство към палеж на автомобили, като престъплението е извършено преди 3 години.Под надзора на прокурор от Окръжната прокуратура в Благоевград вчера по обяд екип следователи извършиха претърсвания в дома на Сотиров в промишлената зона на града, съобщи БГНЕС.Работата по случая продължава.", "date": "2017.10.27", "title": "Разследват благоевградчанин за палеж на кола преди 3 години"}
{"url": "https://news.bg/int-politics/es-prizova-ispaniya-da-ne-izpolzva-argumenta-na-silata-v-kataluniya.html", "text": "Председателят на Европейския съвет Доналд Туск призова Испания да не използва сила срещу Каталуния, след като парламентът на автономната испанска област обяви независимост от Мадрид.Туск отбеляза, че \"нищо не се променя\" по отношение на позицията на Европейския съюз към Испания и посочи, че правителството в Мадрид ще остане \"единственият събеседник\" на Общността.\"Надявам се, че испанското правителство ще подкрепи силата на аргумента, а не аргумента на силата\", написа Туск в профила си в \"Туитър\".По-рано днес парламентът на Каталуния обяви независимост от Мадрид, след като 70 депутати се обявиха \"за\", а само 10 бяха \"против\".Малко след това испанският сенат одобри предложението на испанския премиер Мариано Рахой за задействането на чл. 155 от испанската конституция, което означава разпускането на каталунското правителство и би позволило на Мадрид да поеме пряк контрол над региона.", "date": "2017.10.27", "title": "ЕС призова Испания да не използва \"аргумента на силата\" в Каталуния"}
{"url": "https://news.bg/int-politics/v-bryuksel-umuvat-za-otmyana-na-lyatnoto-chasovo-vreme.html", "text": "Европейската комисия оценява постъпили предложения за отмяна на лятното часово време в Европейския съюз, съобщава БиТиВи. \"Директивата за лятното часово време има отражение върху превозите и енергетиката. Оценяваме постъпилите предложения и ще съобщим заключението си, когато сме готови\", уточни говорител на комисията.От 2002 г. във всяка държава от ЕС лятното часово време започва в последната неделя от март и завършва в последната неделя от октомври.Финландският парламент призова вчера правителството да поиска от ЕК отмяна на лятното часово време с обяснението, че промяната на времето води до заболявания, недоспиване и неефективност на работното място.В последните години лятното часово време бе отменено от Казахстан, Киргизстан, Ирак, Пакистан, Бангладеш, Грузия, Армения, Русия, Египет и Азербайджан.Същевременно от зимното часово време се отказаха Беларус и Турция, а миналата година подобни намерения обяви Унгария.", "date": "2017.10.27", "title": "В Брюксел умуват за отмяна на лятното часово време"}
{"url": "https://news.bg/crime/samo-za-den-mazh-poluchi-26-fisha-za-previshena-skorost.html", "text": "Пътната полиция в Шумен прихвана нарушител рекордьор, съобщи БНР.41-годишният мъж е получил 26 електронни фиша за превишена скорост само за един ден.Мъжът е бил поканен в сектор \"Пътна полиция\" след извършена проверка, установяваща, че той има невръчени фишове. Всичките фишове са за превишена скорост и възлизат на сумата от 3 690 лв.Пътните полицаи са издирили и друг системен нарушител - 47-годишен мъж от село Царев брод. Той имал съставени 41 акта в рамките на 11 години. За всичките наказателни постановления мъжът трябва да плати сумата от 10 589 лв. Към момента той не е заплатил и стотинка. Най-често мъжът карал с превишена скорост, но е бил хванат и да кара без свидетелство за управление.Тези случаи не са единични. Най-младият представител на тази статистика е на 28-годишна възраст. Мъжът има натрупани задължения за 7 720 лв. Той никога не е имал книжка, но това не му попречило да шофира - за 10 години срещу него са съставени 28 акта.", "date": "2017.10.27", "title": "Само за ден мъж получи 26 фиша за превишена скорост"}
{"url": "https://news.bg/crime/plenumat-na-vks-protiv-prehvarlyaneto-na-delata-za-koruptsiya-v-spetssada.html", "text": "На заседание на Пленума на Върховния касационен съд (ВКС) е взето решение за сезиране на Конституционния съд (КС) заради поправките на Наказателно-процесуалния кодекс (НПК), които предвиждат от 5 ноември 2017 г. делата за корупция по високите етажи на властта и срещу магистрати да се разглеждат не от Софийския градски съд (СГС), а от Специализирания наказателен съд (СпНС).Промяната в НПК бе гласувана в края на първата сесия на 44-то Народно събрание.Мнозинството от върховните съдии са на мнение, че промяната на подсъдността на престъпленията срещу високопоставени служители на държавната администрация, както и срещу съдии, прокурори и следователи, противоречи на основния закон, коментираха пред \"Правен свят\" магистрати, участвали в заседанието на Пленума на трите колегии на ВКС.Освен това върховните съдии били възмутени от решението на депутатите да дадат повече правомощия на специализираните магистрати, още повече, че анализи именно на Наказателната колегия на ВКС са разкрили неефективната работа на спецправосъдието от неговото създаване преди пет години.На днешния Пленум на ВКС е решен и друг казус - възникналият конфликт между председателя на ВКС Лозан Панов и досегашния му заместник и ръководител на Гражданската колегия Красимир Влахов. Мнозинството от върховните съдии са подкрепили Панов в искането му да предложи за одобрение от Съдийската колегия на Висшия съдебен съвет (ВСС) за негов заместник - кандидатурата на съдия Светла Димитрова, която е ръководител на Трето гражданско отделение на съда.", "date": "2017.10.27", "title": "Пленумът на ВКС против прехвърлянето на делата за корупция в спецсъда"}
{"url": "https://news.bg/world/uvazhavame-suvereniteta-na-ispaniya-obyavi-mezhdunarodnata-obshtnost.html", "text": "Международната общност коментира в кратки изявления последните събития в испанската автономна общност Каталуния. Потвърждава се подкрепата за целостта, суверенитета конституционния ред на Кралство Испания, върховенството на закона и принципите на правовата държава като основни ценности на Европейския съюз и на всички негови държави-членки.Това се казва и в съобщението на българското външно министерство, разпространено до медиите. , припомня се в него.Едностранното обявяване на независимост на Каталония не отговаря на условията за легитимност и нарушава принципите на правовата държава, както е видно от решенията на Конституционния съд на Кралство Испания.Изразява се загриженост от възможна ескалация на напрежението. Призовават се всички власти в страната към конструктивен диалог, отговорност и уважение към законността - за защита на стабилността, единството и сигурността на гражданите.Френският президент Еманюел Макрон изрази пълна подкрепа за испанския премиер Мариано Рахой. Британският премиер Тереза Мей също потвърди, че Лондон няма да признае независима Каталуния. Държавният департамент на САЩ потвърди, че счита Каталуния за неделима част от Испания и изрази доверие, че властите ще запазят обединена страната. От НАТО обявиха, че случващото се е вътрешен проблем, който трябва да се реши там. ЕС вече призова Мадрид да не използва сила срещу Каталуния, след като парламентът на автономната испанска област обяви независимост от Мадрид.Шотландия заяви, че уважава и разбира волята на Барселона. Въпреки че не подкрепиха открито независимостта, те признават правото на каталунците да се самоопределят. Припомняме, че след дълъг дебат Сенатът на Испания реши да задейства чл. 155 от испанската конституция, с което се суспендира автономията на Каталуния.По този начин централното правителство в Мадрид ще наложи пряка власт върху Каталуния, поемайки контрола върху правителствените институции в североизточната испанска област.Това стана минути след като парламентът на Каталуния обяви независимост.Междувременно, хиляди каталунци се събират в Барселона, за да празнуват независимостта. ", "date": "2017.10.27", "title": "Уважаваме суверенитета на Испания, обяви международната общност "}
{"url": "https://news.bg/crime/yuridicheskite-litsa-s-nestopanska-tsel-se-registrirat-4-pati-po-evtino.html", "text": "Размерът на таксите за регистрация на Юридическите лица с нестопанска цел (ЮЛНЦ) пада от 2 до 4 пъти в зависимост от вида на вписването и начина на подаване на заявленията. Това се предвижда в публикуваното от Министерство на правосъдието за обществено обсъждане Постановление за изменение и допълнение на Тарифата за държавните такси, събирани от Агенцията по вписванията.Постановлението е в изпълнение на политиката на правителството за намаляване на административната тежест за гражданите и бизнеса.Намаляването на държавните такси е във връзка и с промените в Закона за юридическите лица със стопанска цел (ЗЮЛНЦ), с които вписването на ЮЛНЦ ще се извършва в нов единен електронен регистър към Агенцията от 1 януари 2018 г.В момента първоначалното регистриране на юридически лица с нестопанска цел се извършва с нарочен регистър към съответно компетентния окръжен съд по седалището им. Последващо задължение за всички ЮЛНЦ в момента е регистрацията в регистър БУЛСТАТ, а за тези с обществено полезна дейност е необходима и регистрация в Централния регистър на ЮЛНЦ за общественополезна дейност.След провеждането на реформата ЮЛНЦ ще могат да подават заявления на хартиен носител във всички служби по регистрация на Агенцията по вписванията в страната, независимо от обстоятелството къде е тяхното седалище. Ще има възможност заявленията да се подават и по електронен път, като таксата за това ще е с 50% по-ниска, спрямо тази за подаване на гише.С влизането в сила на промените регистрацията на ЮЛНЦ ще се осъществява на принципа \"на едно гише\", в единен централизиран уеб - базиран електронен регистър, който ще може да предоставя комплексни електронни услуги. В този случай отпада и заплащането на държавните такси за вписване в регистър БУЛСТАТ. Именно тези облекчения ще доведат до значително занижаване на таксите.", "date": "2017.10.27", "title": "Юридическите лица с нестопанска цел се регистрират 4 пъти по-евтино"}
{"url": "https://news.bg/int-politics/nay-otyavlenite-ottsepnitsi-v-kataluniya-zovat-za-mirna-saprotiva-na-madrid.html", "text": "Главната сепаратистка групировка в Каталуния, Каталунското национално събрание, призова държавните служители да не изпълняват нарежданията на испанското правителство, след като Мадрид разреши пряко управление над областта, съобщава \"Ройтерс\".След обявяването на независимост в Каталуния, горната камара на испанския парламент (сената) упълномощи правителството на испанския премиер Мариано Рахой да управлява Каталуния пряко от Мадрид.Каталунското национално събрание призова каталунските държавни служители да отговорят с \"мирна съпротива\".", "date": "2017.10.27", "title": "Най-отявлените отцепници в Каталуния зоват за \"мирна съпротива\" на Мадрид"}
{"url": "https://news.bg/world/kataluniya-e-nay-loshiyat-koshmar-na-yunker-obyavi-farazh.html", "text": "Случващото се в Каталуния е най-лошият кошмар за председателя на Европейска комисия Жан-Клод Юнкер.Това заяви крайнодесният британски политик Найджъл Фараж, цитиран от Express.co.uk.Така коментира той последните събития в областта, която обяви независимост от Испания, след което Мадрид я лиши от автономия. По думите му, Европейският съюз носи вина, тъй като е подкрепил бруталните действия на испанските власти и е настроил каталунците срещу себе си.Известният поддръжник на Брекзит-а заяви, че \"разводът\" с Лондон е като неделен пикник за Брюксел пред това, което в момента се случва в Испания. Фараж изрази в началото на месеца подкрепата си за независима Каталуния по време на дебат за Брекзит в Европейския парламент.Тогава той нападна Юнкер, че мълчи за насилията на Мадрид по време на референдума в областта. Припомняме, че Каталуния обяви независимост, след което Испания й отне автономията. Хиляди каталунци пък се събраха в Барселона, за да празнуват независимостта. ", "date": "2017.10.27", "title": "Каталуния е най-лошият кошмар на Юнкер, обяви Фараж "}
{"url": "https://news.bg/health/patsienti-sashto-skochiha-sreshtu-moratoriuma-na-nzok-spirasht-zhivotospasyavashti-terapii.html", "text": "Националната пациентска организация също се обяви срещу мораториума на НЗОК, предвиждащ през 2018 година много нови лекарствени терапии, някои от които животоспасяващи, да станат недостъпни до българските пациенти.Припомняме, по-рано днес Асоциацията на научноизследователските фармацевтични производители в България се обяви против мораториума върху заплащането на нови терапии от Националната здравноосигурителна каса. Пациентите са категорични, че в случай че исканата промяна в НЗОК бъде гласувана в Парламента, това решение ще засегне множество български пациенти, включително и тези с редки заболявания, които от години нямат друг шанс освен лекарствените терапии.Лишаването на българските пациенти от нови терапии не бива да се случва и на практика ще остави без алтернатива пациентите и ще ограничи достъпа им до обществения и стопански живот на страната. Пациентската организация даде за пример новите молекули в лечението на хепатит С, които след като започнаха да се поемат от НЗОК, доведоха до излекуването на 97% от пациентите с това.Според организацията налагането на тези временни мерки вероятно ще създаде по-големи проблеми в обществото, отколкото да реши вече съществуващи такива.Националната пациентска организация призовава тези промени да бъдат сериозно преосмислени и да не се приемат от депутатите. \"Опасяваме се, че ако това решение бъде подкрепено от депутатите в 44-то Народно събрание, то ще доведе до нарастване на социално напрежение и до остри реакции от страна на множество групи пациенти, на които ще бъде отнет шансът за качествен или какъвто и да било живот\", категорично заявиха от организацията.", "date": "2017.10.27", "title": "Пациенти също скочиха срещу мораториума на НЗОК, спиращ животоспасяващи терапии"}
{"url": "https://news.bg/crime/nyama-rezultat-ot-vtorata-sreshta-mezhdu-tsacheva-i-sindikata-na-sluzhitelite-v-zatvorite.html", "text": "Няма удовлетворителен резултат от втората среща по Бюджет 2018 между представителите на Синдиката на служителите в затворите в България и Министерството на правосъдието.Това съобщиха от пресцентъра на синдиката. От там припомнят, че на 22-и октомври правосъдният министър Цецка Цачева увери синдикатите за предприети стъпки от страна на министерството с оглед удовлетворяване на исканията за по-високи заплати и изравняване на допълнителните възнаграждения за специфични условия на труд с тези на служителите в МВР.\"\", заяви тя след края на заседанието.Днес от правосъдното ведомство са представили параметри на проектобюджет на министерството на правосъдието, който слиза под минимума искания, по които има постигнато съгласие, недоволстват от синдиката.След водените повече от четири месеца преговори, отказът на Министерството да изпълни поети вече ангажименти към разрешаване на поставените искания, създава изключително голямо напрежение сред работещите в ГД\"Изпълнение на наказанията\" и ГД\"Охрана\", се казва още в изявлението.В тази връзка на 03.11.2017г., УС на Синдикат на служителите в затворите в България ще проведе разширено заседание с представители на синдикалните дружества на сдружението за обсъждане на варианти за следващи действия.", "date": "2017.10.27", "title": "Няма резултат от втората среща между Цачева и Синдиката на служителите в затворите "}
{"url": "https://news.bg/int-politics/rahoy-nareche-prestaplenie-reshenieto-za-ottsepvane-na-kataluniya.html", "text": "Премиерът на Испания Мариано Рахой нарече решението на парламента на Каталуния да обяви независимост \"престъпно деяние\".\"Това, което днес беше одобрено от парламента на Каталуния, противоречи на закона и е престъпно деяние\", изтъкна той след заседанието на испанския сенат, който одобри прилагането на чл. 155 от испанската конституция.\"Ние не сме подготвени за това, че има хора, които искат да ликвидират нашата конституция. Държавата ще реагира\", добави Рахой, като увери каталунците, че \"всичко ще бъде наред, умерено и ефективно\".Преди това парламентът на Каталуния гласува в подкрепа на резолюция, с която се обявява, че Каталуния \"става независима държава под формата на република\". Решението беше подкрепено от 70 депутати, като само 10 гласуваха \"против\", а още двама не гласуваха.Съгласно чл. 155 на конституцията испанското правителство възнамерява да отстрани каталунското правителство и в рамките на шест месеца да бъдат проведени предсрочни избори за регионален парламент.Дотогава функциите на регионалното правителство ще бъдат изпълнявани от централното правителство в Мадрид.Освен това испанската прокуратура подготвя искове, в които каталунските власти са обвинени в бунт.", "date": "2017.10.27", "title": "Рахой нарече \"престъпление\" решението за отцепване на Каталуния"}
{"url": "https://news.bg/world/evropol-se-vklyuchva-v-razsledvaneto-na-ubiystvoto-na-zhurnalistkata-ot-malta.html", "text": "Европол се включва в разследването на убийството на известния малтийски разследващ журналист Дафне Галиция, предаде АП.Тричленен екип вече е изпратен във Валета. Той има достъп до базите данни на Европол. Припомняме, че тя загина при бомбен атентат в близост до дома й. Властите в Малта бяха подложени на натиск да издирят виновните за покушението. Те обявиха безпрецедентна награда от 1 млн. долара за помощ в разследването и поставиха случая сред приоритетните. Стана ясно, че журналистката е разследвала и тях за корупция. Италия също се включи в разследването. Има вероятна връзка между убийството на разследващия журналист и италианско разследване на престъпна мрежа за контрабанда на гориво.", "date": "2017.10.27", "title": "Европол се включва в разследването на убийството на журналистката от Малта"}
{"url": "https://news.bg/int-politics/kseniya-sobchak-predlozhi-v-krim-da-se-provede-nov-referendum.html", "text": "Решилата да се кандидатира за президент на Русия телевизионна водеща Ксения Собчак предложи провеждането на нов референдум в Крим, съобщават руските медии.\"Русия наруши международните си задължения. В Крим живеят хора. Не можем да се отнасяме към тях като обект на геополитиката. Виждам изход от положението чрез нов референдум за независимост, който включва различни гледни точки\", изтъкна Собчак.Според нея \"не бива да се нарича референдум това, което се случи там\". Телевизионната водеща добави, че преди новото гласуване трябва да бъде организирана \"обширна и равноправна предизборна кампания\". Тя също така смята, че в ситуацията с Крим \"може да се говори за някаква компенсация\".Собчак, която се позиционира като кандидат \"срещу всички\", по-рано обяви, че смята Крим за територия на Украйна.Интересно е, че по принцип подобно публично говорене в Русия не се толерира по никакъв начин. Това засилва съмненията, че Собчак всъщност е подкрепяна от Кремъл, като целта е да се създаде видимост за свобода на словото в страната, както и за състезателност по време на изборите.  ", "date": "2017.10.27", "title": "Ксения Собчак предложи в Крим да се проведе нов референдум"}
{"url": "https://news.bg/int-politics/orban-razporedi-na-spetssluzhbite-da-raznishtyat-finansiranata-ot-soros-mrezha.html", "text": "Премиерът на Унгария Виктор Орбан обяви, че мрежа, финансирана от унгарско-американския милиардер от еврейски произход Джордж Сорос използва Европейския съюз за постигане на своите собствени цели, включително насърчаването на масова миграция към Европа, съобщава \"Асошиейтед прес\".Орбан настоя пред държавното радио, че специалните служби на страната му трябва да разкрият степента и влиянието на мрежата, включително и нейните предполагаеми унгарски членове.Представители на Сорос отхвърлиха предишни подобни твърдения на Орбан, изтъквайки, че те имат за цел да разсейват избирателите от вътрешни проблеми.Орбан, който се стреми към трети пореден управленски мандат на изборите през април догодина, \"хвана на мушка\" Сорос в очернящи публични кампании през последните месеци.", "date": "2017.10.27", "title": "Орбан разпореди на спецслужбите да разнищят финансираната от Сорос мрежа"}
{"url": "https://news.bg/weather/zhalt-kod-za-intenzivni-valezhi-v-polovinata-strana.html", "text": "Жълт код за интензивни валежи е обявен в половината области на страната за събота, съобщиха от НИМХ на БАН. Той е в сила за областите Благоевград, Бургас, Видин, Варна, Враца, Добрич, Монтана, Разград, Русе, Силистра, Сливен, Търговище, Шумен и Ямбол.  През следващото денонощие се очакват валежи с количества до 15-20 л/кв.м.Очаква се усилване на вятъра. Максималните температури ще са между 10 и 15 градуса. ", "date": "2017.10.27", "title": "Жълт код за интензивни валежи в половината страна "}
{"url": "https://news.bg/world/edin-zaginal-i-8-raneni-pri-bombena-ataka-v-bahreyn.html", "text": "Най-малко 1 човек е загинал, а 8 други са били ранени при атентат в близост до Манама, столицата на Бахрейн, предаде \"Ройтерс\". Всички те са полицаи. Ударен е бил техен автобус. Новината е била потвърдена от вътрешното министерство. Използвано е самоделно взривно устройство. Това е пореден от серията атентати в страната. Там е разположен Пети флот на американските военноморски сили.Тече разследване, но се предполага, че шиитски бунтовници са виновни за кървавия акт на насилие. Те поддържат Иран, а бахрейнското правителство обвинява Ислямската република в опити да дестабилизира страната им. Техеран отрича тези обвинения. ", "date": "2017.10.27", "title": "Един загинал и 8 ранени при бомбена атака в Бахрейн "}
{"url": "https://news.bg/world/sarbiya-obvini-kosovo-v-narushenie-na-tsefta.html", "text": "Сърбия обвини Косово в нарушение на Централноевропейско споразумение за свободна търговия (ЦЕФТА), предаде \"Gazeta express\".До властите в Прищина и представителите на ЮНМИК е изпратена протестна нота. Това се казва в изявление на вицепремиера и министър на търговията, туризма и телекомуникациите Расим Ляич. Повод за недоволството на Белград е въвеждането на специална такса в размер на 40 евро на тон брашно от 23 октомври.Според сръбските власти, това пречи на износа на страната. Косово пък оправдава мярката с цел защита на родните производители, тъй като сръбското брашно се предлагало на по-ниска цена. В състава на ЦЕФТА влизат Албания, Босна и Херцеговина, Македония, Молдова, Сърбия и Черна гора. ", "date": "2017.10.27", "title": "Сърбия обвини Косово в нарушение на ЦЕФТА"}
{"url": "https://news.bg/world/rahoy-uvolni-katalunskite-vlasti-i-nasrochi-predsrochni-izbori.html", "text": "Испанският премиер Мариано Рахой обяви уволнението на каталунското правителство, разпускането на каталунския парламент и насрочи предсрочни регионални избори, предадоха световните информационни агенции. Това обяви той в изявление, предавано по телевизията. Известна е и датата, на която ще се проведе вотът - 21 декември. Това става ясно след правителственото заседание тази вечер. По-рано днес Каталуния обяви независимост, след което Мадрид отне автономията на областта. Рахой бе упълномощен от испанския парламент да наложи пряк контрол върху областта.Това са първите мерки, които той предприема. Очаква се да продължи с администрацията и полицията. Регионалните лидери са заплашени от 30 години затвор. Самият Рахой вече определи действията им като . Международната общност вече обяви, че действията на Барселона не променят нищо за тях и поддържат обединена Испания. Хиляди каталунци обаче празнуват назависимостта. В същото време обаче и привърженици на единството излязоха по улиците на протест.  Въпреки че случаят не е прецедент, никога Барселона не е стигала толкова далече. Дотам се стигна след референдум, на който с голямо мнозинство бе подкрепена независимостта. Мадрид не само не призна допитването, но се опита да го спре, изпращайки полиция, която да прекрати изборния процес. Каталунците осъдиха употребата на насилие на вота, след като стотици бяха ранени при сблъсъци с полицаи. ", "date": "2017.10.27", "title": "Рахой уволни каталунските власти и насрочи предсрочни избори "}
{"url": "https://news.bg/regions/zasilen-kontrol-v-gabrovska-oblast-sreshtu-ptichiya-grip.html", "text": "Засилен контрол срещу разпространението на птичи грип се прилага в Габровска област, предаде БНР. Мерките включват превантивен контрол над птицевъдните обекти. Забранени са изложбите и пазарите на птици. Собствениците са длъжни да не допускат излизането на домашните птици от дворовете и да уведомяват властите при промяна в здравословното им състояние. Той се прилага след открити огнища на болестта в някои области на страната. Такива мерки вече бяха взети в Бургаско. Обединените арабски емирства забраниха вноса на птичи и яйчни продукти от България. ", "date": "2017.10.27", "title": "Засилен контрол в Габровска област срещу птичия грип"}
{"url": "https://news.bg/politics/borisov-prizova-v-balkanite-da-zagarbyat-minaloto.html", "text": "Имаме реален шанс, но и не трябва да пропиляваме възможностите с прекален оптимизъм. Така започна обръщението си пред медиите българският премиер Бойко Борисов, който проведе среща с председателя на Съвета на министрите на Босна и Херцеговина Денис Звиздич в рамките на визитата си.Премиерът Борисов призова Балканите и по-специално балканските политици да загърбят миналото и да гледат в утрешния ден. \"Всичко зависи от политическия елит на Балканите... Не може да има неразрешими въпроси и да кажем, че като влезем в ЕС те все някога ще се разрешат\", заяви Борисов и натърти, че \"съдбата на Западните Балкани е в наши ръце\". Самият той заяви, че не би делил Балканите на източни и западни, а културното и религиозното многообразие е само един плюс.Сега имаме шанс, повтори Борисов по повод на стремежа на Западните Балкани и по-специално на Босна и Херцеговина към европейска интеграция. Сега, според Борисов, има възможност това да се случи, но с всички политически жертви.Индиректно Борисов влезе и , че Балканите са наследство на Турция.\"Историята е такава, но преди XIII и XIV век на Балканите също има история, наследници, някои са ходили чак до Цариград, продуктивно ли е да почваме да си спомняме къде е бил цар Симеон, кой къде се е крил - и край в този регион всичко продуктивно занапред изчезва. Ние искаме приятелство, добросъседство и на първо място хората, народите ни, да повишават доходите си, да станат като европейските\", заяви Борисов.\"Сърбия са наши приятели, Русия са наши приятели, Турция са наши приятели, нямаме какво да делим\", каза премиерът и посочи, че според него \"няма по-изгодно за Турция от приятелство с Европа в икономически и всякакъв план\".\"Между всички тези държави (от Балканите, бел.ред) има момент като \"камъче в обувката\", разсъди Борисов и заяви:\"Тук не може да очаквате помощ от Европа, тя има своите проблеми и своите страхове. Ние трябва да покажем на Балканите, че можем да се справим с проблемите, каквото и да ни струва като политически щети - трябва да си ги оправим ние\", обърна се Борисов към Денис Звиздич.Според Бойко Борисов основното, което трябва да се случи е \"промяна в главите на политическия елит\". \"Надявам се всички ние да бъдем на висотата на това, което очакват балканските народи\", заяви премиерът.Ние трябва да отидем пред ЕС с решени проблеми и сега имаме рядък шанс за това, заключи Борисов.Председателят на Съвета на министрите на Босна и Херцеговина Денис Звиздич благодари на Бойко Борисов и на България за непрестанната подкрепа, която усещат, като припомни и че България е първата страна, която е признала независимостта на Босна и Херцеговина. Звиздич изказа своята признателност и отново благодари и за непрестанна подкрепа по пътя на европейската интеграция.\"Ние очакваме по време на председателството Босна да получи статут на кандидат член на ЕС\", посочи Звиздич и изказа своята сигурност, че Борисов и правителството ще ги подкрепят в този процес. Това се доказва и от факта, че във фокуса на председателството ни ще бъдат именно Западните БалканиДенис Звиздич заяви, че усилено трябва да се работи за развиване на инфраструктурата между двете страни и предложи създаване на авиолиния София - Скопие - Сараево.", "date": "2017.10.27", "title": "Борисов призова в Балканите да загърбят миналото"}
{"url": "https://news.bg/crime/proveryavat-sadebnata-palata-v-sofiya-za-bomba.html", "text": "Около 9 часа сутринта днес на телефон 112 е бил подаден сигнал за бомба, намираща се в сградата на Софийския градски съд, съобщи bTV.Обаждането е било направено от уличен телефон. Подателят на сигнала е бил с мъжки глас, вероятно подправен.Заради сигнала сградата на Съдебната палата се проверява от екипи на полицията. Това е наложило някои дела да бъдат отменени, което е и възможен мотив за подаването на сигнала, в случай, че той се окаже фалшив.Пренасоченото дело е срещу антимафиотите, които са обвиняеми за смъртта на Пламен Куцаров.Припомняме, Пламен Куцаров при арест и по време на придвижването му с полицейски бус от Института по психология към МВР към бившата сграда на ГДБОП. Тогава вътрешен министър беше социалистът .Припомняме, миналата седмица също беше подаден сигнал за бомба. В този случаи обаче според сигнала взривното устройство се намирало в сградата срещу Съдебната палата.", "date": "2017.10.27", "title": "Проверяват Съдебната палата в София за бомба"}
{"url": "https://news.bg/politics/vizite-za-es-za-zapadnite-balkani-ostavat.html", "text": "Пред страните от ЕС и Западните Балкани има няколко общи предизвикателства - тероризъм, незаконна миграция, международна престъпност, каналджийство. Борбата с контрабандата на мигранти е приоритет, както и противодействието на радикализацията и незаконният трафик на оръжие.Това стана ясно от думите на естонския вътрешен министър Андрес Анвелт по време на пресконференция след годишната министерска среща ЕС - Западни Балкани в областта на правосъдието и вътрешните работи по време Естонското председателство на Съвета на ЕС. Срещата се проведе днес и вчера в София.Еврокомисарят по миграцията Димитрис Аврамопулос заяви, че по време на срещата са обсъдени феномените на каналджийството и контрабандата, както и тероризмът и миграцията. Каналджиите не са прекратили своите действия на Балканите въпреки предприетите мерки, заключи той.Относно безвизовия режим за пътуване за страните от Западните Балкани Аврамопулос заяви, че \"отмяната на визите е инструмент, който няма да използваме. Нещата ще останат такива каквито са\".ETIAS - система на ЕС за информация за пътуванията и разрешаването им е механизмът за пътуване от Западните Балкани към ЕС, потвърди Аврамопулос.От думите му стана ясно още, че трябва да се направи още по обмена на информацията и управление на резерва на боеприпаси.А разквартируването на агенти на Европол в Сърбия дава допълнителна възможност за стесняване на сътрудничеството между ЕС и Западните Балкани.Валентин Радев от своя страна заяви, че трябва Западните Балкани да бъдат присъединени към ЕС, защото иначе на България ще й бъде по-трудно да се справя сама с предизвикателствата.", "date": "2017.10.27", "title": "Визите за ЕС за Западните Балкани остават"}
{"url": "https://news.bg/world/tsipras-eur1-1-mlrd-shte-ni-struva-da-modernizirame-iztrebitelite-si-f-16.html", "text": "Премиерът на Гърция Алексис Ципрас защити решението на правителството за модернизиране на гръцките изтребители Ф-16 по време на реч пред парламента, информира greekreporter.com.Той информира депутатите за наскоро проведеното посещение в САЩ, където се срещна с президента Доналд Тръмп.След срещата излезе информация, че Гърция може да модернизира изтребители Ф-16 за $2,4 млрд.Ципрас съобщи, че модернизацията на изтребителите през следващите 10 г. ще струва до 1,1 милиарда евро.Той отговори на депутатски въпрос, че модернизацията на самолетите е от изключителна важност за ВВС на Гърция.Според него, ако Атина отложи решението, в бъдеще това може да доведе до увеличаване на цената.Премиерът увери, че разходите вече са включени в средносрочната финансова програма на Гърция и следователно няма да представляват \"нов разход\".Той отрече информацията, че цената може да достигне до 2,4 милиарда долара, пояснявайки, че подобна цифра би означавала модернизиране на всички Ф-16 на Гърция.По думите му все още няма окончателно споразумение със САЩ.Ципрас каза още, че по време на срещата си с Тръмп \"за първи път ние чухме от новия президент на САЩ да говори публично за необходимостта да се облекчи дългът на Гърция\".", "date": "2017.10.27", "title": "Ципрас: €1,1 млрд. ще ни струва да модернизираме изтребителите си Ф-16"}
{"url": "https://news.bg/society/bsk-kritikuva-byudzhet-2018.html", "text": "Във връзка с обсъждането в НСТС на проектите на Закон за държавния бюджет, бюджетите на ДОО и НЗОК за 2018 г., Закона за данък добавена стойност и данъчното законодателство, БСК представят становище и критики.По отношение на проекта на Закон за държавния бюджет за 2018 г., проектите на програмни бюджети на първостепенните разпоредители, ориентирани към постигане на цели и резултати не са достъпни за предварително обществено и експертно обсъждане. Това ограничава възможността за тяхното своевременно и ефективно консултиране с всички заинтересованите страни и с браншовите и регионални сдружения, членуващи в БСК.Независимо от заявените основни цели, представеният проект за държавен бюджет за 2018 г. не дава пълна яснота относно очакваните конкретни резултати в отделните области на политики, както и за конкретни проекти за тяхното постигане. Многократно завяваните общи политически намерения за осигуряване на външнополитическа подкрепа за присъединяване към ERM II и еврозоната, не са подкрепени с анализ на изпълнението и очаквано развитие на основните показатели по т. нар. Маастрихтски критерии за 2018 г. и до 2020г. Известно, че тези критерии са пряко обвързани със следваната фискална, доходна и ценова политика.Ръстът на БВП през последните години не е резултат от провеждането на целенасочени реформи, а от външни фактори с намаляващо действие - ръст на износа, внесена дефлация (ниски цени на енергийните и основни ресурси), разширяваща вътрешното потребление, продължаващ инерционен ефект от приключени проекти, финансирани със средства на ЕС, значителен ръст на чуждите туристи и др. В тази връзка очакванията за значителен ръст на крайното потребление, подкрепени от нарастването на възнагражденията за държавната администрация, в образованието и отбраната, неминуемо ще увеличат вноса.В повечето раздели, представените данни по бюджета и КФП за 2018 г. и до 2020г. не включват преки сравнения спрямо отчета за 2016 г. и очакваното изпълнение за 2017 г., в т.ч. като ръст и дял към БВП, по основни функции и бюджетни организации. Независимо от затруднената оценка, може да се направи изводът, че се повтаря основната структура на приходи и разходи с акцент върху обявените приоритетни сектори - образование и отбрана.Обявените приоритети и цели на Бюджет \"2018 и КФП до 2020г. следва да бъдат придружени с по-голяма конкретизация на очакваните резултати по които да се проследи ефективността на разходваните средства.Очакваното нарастване на инвестициите през 2017 г. не компенсира значителния спад от предходната година. Продължава изтичането на капитали от страната при съхраняване на негативните параметри на инвестиционната среда - основен двигател на растежа, вкл. - нереформирана съдебна система, бавен ход на изграждане на електронното правителство.Предвижда се поредно административно увеличение на праговете за МОД и на минималната работна заплата и увеличение на осигурителните вноски с 1 процентен пункт през 2018 г. Прогнозираният ръст на минималната работна заплата не е консултиран със социалните партньори, в съответствие с изискванията на Кодекса на труда, и както е отбелязано, не е съобразен с ръста на производителността на труда и необходимостта от насърчаване на заетостта на уязвимите социални групи.Забавеното въвеждане на т. нар. Е-управление, липсата на национална визия за развитие на дигитализацията, протичащата глобална технологична революция и Индустрия 4.0, както и на реформи в държавната администрация не позволяват да бъде освободен квалифициран персонал за нуждите на реалната икономика.Очакваният баланс за тази година се постига за сметка на нереализирани и отложени за 2018 г. инвестиционни разходи, повтаряйки усвоената практика от предишни години.БСК не подкрепя проекта на Закон за ДОО за 2018 г., поради необоснован ръст на праговете за минимален осигурителен доход по длъжности и икономически дейности и на минималната работна заплата при липса на прозрачен механизъм и критерии за нейното определяне. Също и заради съхраняване на режима на изплащане на обезщетенията за първите три дни от временната нетрудоспособност.Включително и поради забавяне на решенията за медицинската, и експертизата на работоспособността, на регламентиране на фазата на изплащане на пенсии от УПФ и ППФ. Отказ от промени в приходната основа, инвестиционната политика и използването на средствата на т. нар. Сребърен фонд за финансиране на текущите дефицити, свързани с прехвърляне на лични партиди от УПФ и ППФ към ДОО.БСК няма основания за подкрепа на проекта на бюджет на НЗОК, както поради отказът от реформиране на здравно осигурителната, така и поради късното представяне на текста подлежащ на съгласуване в НСТС.Отчитат ограничените възможности за увеличаване на приходите в НЗОК. Публичните разходи за здравеопазване като дял от БВП са в диапазона около 4,6 на сто, при средно за страните от ЕС 7- 11%. Запазването на сравнително нисък дял на публичните средства не само не позволява развитие на българското здравеопазване, но постоянно влошава качеството на обслужване, възможностите за адекватно медицинско и болнично обслужване. Пада мотивацията и възможностите за задържане, повишаване квалификацията и развитие на медицинския персонал.БСК иска да бъдат предприети незабавни мерки не по-късно от края на ноември за предотвратяване продължаващата разруха в общинското здравеопазване и колапса на общинските болници, по-голяма част от които имат значителни по размер просрочени задължения за консумативи, лекарства, външни услуги и персонала. БСК и други представителни организации на социалните партньори ще внесат предложения за спешно обсъждане в НСТС, и постигане на задоволителни решения на този проблем.БСК е готова да участва с предложения и становища в обсъждането на мерки за повишаване на ефективността на здравноосигурителната система.Във връзка с обсъждането на промени в Закона за ДДС и данъчното законодателство в НСТС, БСК обръщат внимание, че не са посочени мотиви за предложеното съкращаване от 14-дневен на 7-дневен на срока за подаване на заявление в случаите на възникване на основание за регистрация по закона.БСК предлага отново да бъде стартиран широк обществен и експертен дебат за радикална реформа на държавните такси, вкл. на техните функции, принципите за тяхното определяне, разходване, процедури за обжалване, принципи за финансиране на приходните агенции и др., с оглед подготовка и внасяне на съответните нормативни промени в допълнително преценен, разумен срок.", "date": "2017.10.27", "title": "БСК критикува бюджет 2018"}
{"url": "https://news.bg/politics/api-iska-ot-kzk-predvaritelno-izpalnenie-na-tol-sistemata.html", "text": "Агенция \"Пътна инфраструктура\" е поискала от Комисията за защита на конкуренцията предварително изпълнение на договора с фирмата, която бе избрана за изпълнител на тол системата. Това съобщи министърът на регионалното развитие и благоустройството Николай Нанков.Той обясни, че в момента е спазен регламентирания в Закона за обществените поръчки срок и сега се изчаква произнасянето на съответните компетентни органи, за да бъде сключен договорът и да стартира реалното внедряване на тол системата по републиканската пътна мрежа.Регионалният министър министър съобщи още, че предстои на чисто експретно ниво да се изготвят промени в 104 нормативни акта. Като втората задача пред МРРБ стои това, да се уточни процесът на контрол по внедряване на системата. Трето - остава създаването на финансов модел за тарифиране и обхват на системата, включително и на определените участъци от републиканската пътна мрежа, които ще бъдат обект на тол-такса.\"Заложеният обхват на системата, в заданието на процедурата от над 80% от републиканските пътища, най-вероятно ще бъде редуциран\", прогнозира Нанков и подчерта, че според него между 50% и 2/3 от републиканската пътна мрежа ще бъде обхваната реално от тол таксите. По думите му, обаче, експертите са тези, които ще подготвят необходимите анализи.Припомняме, като едно от важните неща, които трябва да се свършат в мандата, правителството определя въвеждането на ТОЛ системата. За това особено много настоява министърът на регионалното развитие и благоустройството Николай Нанков, който предупреди за съпротива и че очаква изборът да бъде обжалван, а процедурата отново да се забави. \"Едни хора вече втора година се опитват да саботират ТОЛ системата\", заяви Нанков. За въвеждането й .В началото на годината като едно от първите си действия като новоизбран президент Румен Радев се обяви против възобновяване на процедурата за възлагане на обществена поръчка за тол таксите. В профила си във фейсбук Радев информира, че от съобщение на  от 29 декември 2016 г. става ясно, че е възобновена процедурата за възлагане на обществена поръчка за проектиране, изграждане и въвеждане на електронна система за събиране на тол такси от автомобилите над 3,5 т. Това беше и едно от На 18 май обществената поръчка бе , за да бъде прекратена отново само дни по-късно - на 22 май заради подадени на .След това поръчката беше стартирана отново,  консорциумът \"КАПШ ТРАФИК СОЛЮШЪНС\".. Още тогава министър , че със сигурност поръчката ще бъде обжалвана. По-късно стана и ясно, че , които участваха в тръжната процедура за , са подали жалби.", "date": "2017.10.27", "title": "АПИ иска от КЗК предварително изпълнение на тол системата"}
{"url": "https://news.bg/world/tramp-izrazi-nadezhda-da-publikuvat-vsichki-arhivi-za-ubiystvoto-na-kenedi.html", "text": "Президентът на САЩ Доналд Тръмп обяви, че внимателно са разсекретени архивите за убийството на бившия държавен глава Джон Кенеди, за да се постигне пълна прозрачност., написа той в \"Туитър\".През миналата седмица Тръмп обяви, че ще разсекрети хиляди архивни документи за убийството на Кенеди в Далас. Вчера Националният архив на САЩ публикува близо 3000 документа. Но администрацията на американския лидер остави засекретени стотици документи до април 2018 г., давайки повече време на разузнавателните агенции да ги прегледат.", "date": "2017.10.27", "title": "Тръмп изрази надежда да публикуват всички архиви за убийството на Кенеди"}
{"url": "https://news.bg/regions/nyama-zamarsyavane-sled-navodneniyata-uveryava-dimov.html", "text": "Министерството на околната среда и водите (МОСВ) ще предприеме конкретни мерки за преодоляването на последиците от бедственото наводнение в област Бургас. Това заяви зам.-министърът на околната среда и водите Атанаска Николова, която съвместно с кмета на община Камено - Жельо Вардунски и директора на Басейнова дирекция \"Черноморски район\" Десислава Консулова обходиха районите, пострадали от наводнението.Междувременно експерти от Басейнова дирекция \"Черноморски район\" провериха с дрон засегнатите дерета в селата Полски извор и Черни връх.На кмета на община Камено ще бъдат предадени предписания за отстраняване на щетите от наводнението с конкретни координати на местата, заснети с дрона. Задължителните препоръки са основание за финансиране на дейностите по възстановяване и подпомагане от Междуведомствената комисия към Министерски съвет.Очаква се скоро Николова да инспектира и засегнатото Регионално депо за битови отпадъци на Бургас и пречиствателната станция в квартал \"Горно Езверово\".Екоминистерството вече е предложило мерки за пренасочване на битовите отпадъци на 9-те общини в Област Бургас от засегнатото при наводненията регионално депо за отпадъци. Това съобщи министърът на околната среда и водите Нено Димов, който заедно с кмета на Столичната община Йорданка Фандъкова и ръководителя на отдел \"Кохезионна политика и екооценки\" в ГД \"Околна среда\" на Европейската комисия Джордж Кремлис участва в инспекцията на завода за отпадъци на София.По думите на Димов подготвените спешни мерки ще бъдат разгледани на извънредното заседание на Министерския съвет в понеделник.Припомняме, депото беше затворено заради компрометирана дренажна система и по първоначална оценка възстановяването му ще отнеме няколко месеца.Очаква се утре Димов да бъде в Бургас, където с кмета на общината Димитър Николов и директора на РИОСВ - Бургас Тонка Атанасова ще вземат решение за осигуряване на временни депа и площадки за битовите отпадъци на деветте общини.\"Въпреки че с депото има сериозен проблем и в момента не може да бъде използвано, няма изтичане и опасност от замърсяване на околната среда\", увери министър Димов, който трябва днес да обсъди мерки за подобряване на контрола на язовирите с министъра на икономиката Емил Караниколов.Припомняме,  при наводненията в област Бургас през нощта на 23 срещу 24 октомври. Най-тежко беше положението в община Камено, където беше обявено и бедствено положение. По-късно стана ясно, че в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради.След проливните дъждове на 24-25 Октомври 2017 г. (около 200л/кв.м.) инспекторите на ДАМТН установиха. Всички те са под 50 000 куб. м., с изключение на яз. \"Чотората\", който е с обем от 100 000 м3. Това са каскадни язовири, като четири, от тях са на територията на община Бургас, а три са в община Камено. Важно е да се отбележи, че под тези водоеми няма населени места и водния отток от тях не е причина за човешки жертви.Стана ясно и че за по-малко от 24 часа  за подпомагане засегнатите от  хора събра 36 153 лв., като сумата продължава да се увеличава.Всеки, който има възможност да дари средства за подпомагането на пострадалите хора при наводненията в област Бургас, може да подкрепи Националната инициатива на БЧК:", "date": "2017.10.27", "title": "Няма замърсяване след наводненията, уверява Димов"}
{"url": "https://news.bg/regions/zavodat-za-otpadatsi-v-sofiya-vadi-80-surovina-ot-100-bokluk.html", "text": "Министърът на околната среда и водите Нено Димов даде добра оценка на работата на завода за битови отпадъци в София. По думите на министъра от 100% боклук заводът за третиране на битовите отпадъци в София вади 80% суровина, а отпадъците остават едва 20%. Министърът направи инспекция на завода заедно с кмета на Столичната община Йорданка Фандъкова и ръководителя на отдел \"Кохезионна политика и екооценки\" в ГД \"Околна среда\" на Европейската комисия Джордж Кремлис.Димов очаква до края на годината Министерството на околната среда и водите и Столичната община да приключат с документацията по третата фаза на проекта по Оперативна програма \"Околна среда\", която ще даде възможност RDF горивото да се изгаря в \"Топлофикация София\".Според министъра този подход ще помогне и за решаването на още един сериозен проблем - този с качеството на въздуха и концентрацията на фините прахови частици в атмосферния въздух в столицата.\"Последните данни от 2016 г. показват, че София е много близо до изпълнението на европейските критерии. С мерките на Столичната община очаквам София да бъде един от първите големи градове, за който ще докладваме на ЕК, че е постигнал нормите на годишна основа\", каза още Димов.", "date": "2017.10.27", "title": "Заводът за отпадъци в София вади 80% суровина от 100% боклук"}
{"url": "https://news.bg/comments/agresiyata-i-nasilieto-narachnik-po-obshtuvane-za-detsata-ni.html", "text": "Една от основните причини за агресията сред децата се оказва училищната среда,  по темата, проведена в парламента.Дали действително тежките раници, раздутите паралелки и лошите хигиенни условия в родните училища са главната причина огромна част от българските деца да растат като хора, чиито кръгозор и мечти са изначално осакатени и чието самочувствие се гради само след поредния нанесен побой, насмешка или фалшиво чувство за превъзходство от акт на насилие? И дали само \"климатът\" в училище е предпоставка за превръщането на огромна част от днешните млади хора в насилници и убийци?Може би подобни епитети ще се сторят пресилени на някого. Съвсем непресилено обаче изглежда една малка част от сухата, мрачна и показателна статистика на българската съдебна система, която макар и \"сляпа\" в редица случаи, би могла да ни отвори очите за един огромен проблем, а именно фактът, че агресията и насилието се превърнаха в наръчник по общуване за децата ни.Спомняте ли си Георги Игнатов? Може би името му ви напомня нещо смътно, но без в съзнанието ви да изникват подробности. Нека ви припомним - това бе момчето, което бе зверски убито в Борисовата градина през юни 2015-та година на едва 15-годишна възраст. Преди седмица Софийският апелативен съд остави в ареста задържания и обвинения за жестокото убийство Йоан Матев, чиято възраст не се различава много от тази на жертвата - 19 години. Новинарските емисии завъртяха набързо имената на убиец и жертва, след което \"мейнстриймът\" на информационния поток ги отнесе далеч по течението, за да ги настани в уютната зона на забравените новини. Там, където обичаме да изтикваме всичко мрачно, неприятно и напомнящо ни, че нещо не е наред.В същата тази зона скоро ще попадне и името на Антон Велков. Ще припомним и за него - това бе учителят, който бе пребит от свой ученик в земеделската гимназия в Садово в началото на ноември. 17-годишният Атанас Георгиев, нападнал преподавателя си с дървен кол, получи 8-месечна условна присъда. Дали тя ще превърне Наско от варварина, биещ учителите си с дървени тояги, в благоразумен и благороден човек, можем само да гадаем.И още един, пореден, но не и последен казус от \"зоната за комфорт\" - съдът във Враца призна за виновен М. Илиев, ученик в 9-ти (девети) клас, обвинен от Окръжната прокуратура за убийство на 57-годишен мъж, извършено по особено мъчителен начин.Сигурно мнозина ще помислят, че всички тези случаи са целенасочено подбрани след задълбочено търсене в решенията на родните съдилища. Ще сгрешат.Всички тези казуси са занимавали магистратите за период от по-малко от месец. И всички те разкриват огромните мащаби на една ужасяваща сянка, която връхлита българските деца и която умело и с лекота ги превръща в насилници и убийци. Тази сянка, за която устойчиво си затваряме очите, започна да придобива ужасяващи размери и се разраства със скоростта на смъртоносна зараза, срещу която сме можели да вземем лек, но сме пропуснали.Защото сме били прекалено заети. Защото \"другото\" е било по-важно. Защото сме убеждавани, че училището и \"климатът\" в него носят главната вина за изграждането на бъдещия профил на детето ни. Защото сме изморени, изнервени, огорчени, сърдити на държавата и още много оправдаващи липсата на достатъчно внимание и грижа към собствените ни деца настроения.Настроения, заради които децата ни посягат към дрогата, още преди да влязат в гимназията, ако изобщо искат да учат в нея. Или към тоягата и стола, с които да нападнат учителя си. Или към ножа, с който да наръгат съученика си. Може би, защото според тях всичко това е просто по-интересно, по-забавно или защото по този начин нещо се \"случва\".Според данните на Евростат над 22% от младите хора в България не са били включени в образователната система или на трудовия пазар през 2016 година. И ако от европейската статистическа служба все пак отчитат някаква положителна крачка в сравнение с 2006 година, когато този процент е бил близо 30%, то фактите и към днешна дата не звучат оптимистично - всеки пети български младеж очевидно не изпитва потребност да се образова или да работи. Данните от същото това проучване са особено стряскащи за Северозападна България - една частица от България, която допуснахме да се превърне в синоним на забвение, безперспективност и отчаяние. Точно там 46.5% от младите хора между 18 и 24 г. през изминалата година на практика не са правили нищо. Или поне нищо от всичко онова, което наричаме развитие. Хора, тръгнали наникъде и стигнали до там, където уви води невидимата пътека към празното утре - апатия, оскотяване и много често - насилие.И още малко статистика - според официалните данни на НСИ само през 2016 година, броят на децата, извършили престъпления у нас, e близо 5000. Други над 1700 са били жертва на някакъв вид престъпление. Колко още деца са попаднали в плен на пълзящата \"зараза\" и са извън таблиците и сметките на националната статистика, надали ще разберем. Извън нея са и тези, които неусетно стават част от една друга, набираща все по-голяма сил,а заплаха за децата, а именно интернет тормоза. Според  поне близо 50% от децата в някакъв момент са ставали обект на онлайн агресия, изразяваща се в обиди в социалната мрежа, тормоз, открадване на профил във фейсбук, за да се стигне до изключително тежки случаи като сексуален тормоз заради информация, предоставена свободно от самите деца. В същото време за тези проблеми с родителите и учителите си споделят едва 10 % от децата.И докато плеяда от експерти прехвърлят нелицеприятния проблем с насилието сред децата единствено към полето на училището, може би е добре да се замислим кога за последен път напсувахме учителката по математика пред сина си, защото тя \"не разбира нищо\", кога го възпитахме в максимата, че у нас успяват само престъпниците, мутрите и наглеците, кога му купихме телефон, струващ три преподавателски заплати, само защото така ще го накараме да се почувства малко \"по-готин\" и по-обичан, кога го попитахме как е минал денят му или му възложихме някаква различна отговорност от това да се рее блуждаещо в мрежата от фалшиви преживявания, прозираща зад екрана на компютъра?Когато си отговорим честно на тази въпроси, може би ще прогледнем за това, в което се превръщат децата ни. Или поне ще се сме опитали. Ако не е прекалено късно.", "date": "2017.10.27", "title": "Агресията и насилието - \"наръчник\" по общуване за децата ни"}
{"url": "https://news.bg/world/irakskite-i-kyurdski-sili-s-primirie.html", "text": "Иракската армия и кюрдските сили пешмерга постигнаха споразумение за прекратяване на боевете в Северен Ирак, съобщиха от водената от САЩ коалиция, цитирана от Ройтерс.Говорител на коалицията в Багдад поясни, че споразумението за спиране на огъня покрива всички фронтове.Иракските правителствени сили и подкрепяни от Иран милиции предприеха изненадваща офанзива на 16 октомври в отговор на референдума за независимост на Иракски Кюрдистан на 25 септември. Багдад пое контрол на оспорваните територии, включително над петролните находища. Град Киркук също падна в ръцете на иракските сили без голяма съпротива, но пешмерга предприе военни действия, след като армията на Ирак се доближи до предимно кюрдски райони.", "date": "2017.10.27", "title": "Иракските и кюрдски сили с примирие"}
{"url": "https://news.bg/int-politics/rusnatsite-may-lazhat-dosta-za-broya-na-dadenite-zhertvi-v-siriya.html", "text": "Официален документ, видян от \"Ройтерс\", показва, че най-малко 131 руски граждани са загинали в Сирия в първите девет месеца на тази година, като в тази бройка, както роднини, приятели и местни официални лица твърдят, се включват и частни наемници, които са на договор към руското военно министерство.Документът - свидетелство за смърт на военен, издадено от руското консулство в Дамаск на 4 октомври 2017 г., не посочва какво е вършил загиналият в Сирия.Но \"Ройтерс\" са установили в интервюта със семействата и приятелите на някои от загиналите, както и с държавни служители в техните родни градове, че сред загиналите са руснаци, наети от руските военни, убити, докато са се сражавали заедно със силите на съюзника на Москва, сирийския президент Башар ал Асад.Присъствието на руски наемници в Сирия - и жертвите, които са понесли - се отрича от Москва, която иска да обрисува военната си намеса в Сирия като успешна умиротворителна мисия с минимални загуби на хора.От руското военно министерство не са отговорили на подробните въпроси, зададени от \"Ройтерс\". Исканията на агенцията за коментар от руското консулство в Дамаск също са ударили на камък.Говорителят на Кремъл Дмитрий Песков е изтъкнал в изявление, предоставено на \"Ройтерс\", следното: \"Ние не разполагаме с информация за отделни граждани, които посещават Сирия. С това смятам този въпрос за приключен.\"\"Ройтерс\" са изпратили въпроси на група руски наемници, действащи в Сирия, чрез човек, който познава техните командири, но не са получили отговор.Официално руските власти твърдят, че в Сирия през тази година са загинали 16 руски военнослужещи. Значително повече жертви от официалните биха могли да сложат тъмни краски върху имиджа на Владимир Путин пет месеца преди президентските избори, в които се очаква той да участва.Според \"Ройтерс\" броят на руските наемници, за които се знае, че са загинали в Сирия през тази година, е 26 души.Руските власти не са публикували публично никаква информация през тази година относно жертвите сред руските цивилни, които може да са участвали в сражения.Руското външно министерство, в отговор на въпроси на \"Ройтерс\", е посочило, че консулството в Сирия изпълнявало задълженията си да регистрира смъртните случаи на руски граждани. Според ведомството съгласно закона личните данни, получени в процеса на регистриране на смъртните случаи, са ограничени и не могат да бъдат публично оповестени.През август говорителят на руското военно министерство Игор Конашенков заяви в отговор на предишна публикация на \"Ройтерс\", че информацията относно руските военни наемници в Сирия била \"мит\" и че \"Ройтерс\" се опитвали да дискредитират операцията на Москва за възстановяването на мира в Сирия.Руски дипломат, който е работил в консулство в друга част на света и който е пожелал да остане анонимен, е заявил, че числото от 131 регистрирани жертви за девет месеца е било необичайно високо, като се има предвид броят на руските емигранти в Сирия.Въпреки че няма никакви официални данни за размера на руската диаспора в Сирия, данни от руските национални избори показват, че в арабската страна е имало само около 5000 руски избиратели през 2012 и 2016 г.", "date": "2017.10.27", "title": "Руснаците май лъжат доста за броя на дадените жертви в Сирия"}
{"url": "https://news.bg/world/kataluniya-obyavi-nezavisimost-ot-ispaniya.html", "text": "Каталунският парламент едностранно обяви независимост от Испания, пише испанският вестник \"Паис\". Законодателният орган прокара резолюция за обявяване на независимост от Испания.\"\", се казва в резолюцията.С резолюцията те призовават за започване на процес, който да \"\".Така сепаратистите дадоха началото на \"конституционен процес\" по отделяне от Испания.Опозиционните каталунски депутати бойкотираха гласуването и напуснаха парламентарната зала.След продължил около 2 часа дебат в местния парламент управляващата коалиция \"Заедно за Да\" (Junts pel Si) и съюзниците им от крайнолевия блок \"Кандидати за народно единство\" (CUP) отхвърлиха предложения на опозицията. След това голяма част от опозиционните партии напуснаха залата.Юристи към парламента предупредиха, че следващото гласуване може да бъде незаконно.Преди тайното гласуване на предложението на управляващите председателят на парламента Карме Форсадел прочете част от резолюцията, в която се обявява независимост под формата на република.При полупълна зала резолюцията за обявяване на независимост е приета със 73 гласа \"за\" и 8 \"против\" в 135-местния парламент. Управляващите държат общо 72 места. След това започна явно гласуване, докато в същото време останалите депутати от консервативната Народна партия напуснаха парламента.При преброяването 72 депутати гласуваха в полза на резолюцията, 10 гласуваха \"против\", а двама - \"въздържал се\".Други медии съобщават, че 70 депутати са гласували в полза на резолюцията, десетима \"против\" и две празни бюлетини.Юридическият екип на законодателния орган предупреди, че гласуването вероятно е незаконно, а председателят на парламента припомни факта на депутатите преди да пристъпят към тайното гласуване., каза каталунският лидер Карлес Пучдемон.Междувременно в Сената на Испания се проведе дебат за задействане на член 155 от конституцията, което ще позволи поемане на управлението над Каталуния.Испанският премиер Мариано Рахой призова за спокойствие със съобщение в \"Туитър\".Той също обеща да възстанови върховенството на закона в Каталуния.Испанското правителство спешно свиква кабинета тази вечер след вота за независимост в каталунския парламент.Няколко хиляди души са се събрали пред каталунския парламент с настояване властите да обявят независимост от Испания. Те развяват каталунското знаме и скандират \"Независимост\" и \"Свобода\".Много демонстранти призоват за сваляне на флага на Испания. Междувременно, международната общности суверенитета на Испания. Тя счита Каталуния за част от Кралството. Призовава се обаче Мадрид да се въздържа от насилие. ", "date": "2017.10.27", "title": "Каталуния обяви независимост от Испания"}
{"url": "https://news.bg/crime/zhrebiy-posochi-5-te-npo-za-saveta-po-sadebna-reforma.html", "text": "Жребий в правосъдното министерство избра петте неправителствени организации, които ще участват в Съвета по прилагане на Актуализираната стратегия за продължаване на реформата в съдебната система през 2018 година.За първото полугодие бяха избрани:Припомняме, до жребия се стигна, след като в началото на месец август тази година Секретариатът на Съвета за съдебна реформа публикува на интернет страницата на Министерството на правосъдието покана за участие към неправителствени организации - юридически лица с нестопанска цел, регистрирани за осъществяване на дейност в обществена полза, които са работили най-малко 5 години в областта на съдебната реформа и са реализирали през последните 5 години конкретни инициативи в тази сфера.Крайният срок за кандидатстване и за двете полугодия на 2018 година беше 30 септември. За петте позиции в Съвета по съдебна реформа кандидатстваха 7 неправителствени организации. Организациите, които участваха, но не бяха изтеглени по време на жребия са Сдружение \"Център на неправителствените организации в Разград\" и Фондация \"Български институт за правни инициативи\". Те ще имат възможността да участват на заседанията на Съвета като гости.За второто полугодие на 2018 година бяха избрани следните неправителствени организации:От 1 юли до 31 декември 2018 година в Съвета по прилагане на Актуализираната стратегия за продължаване на реформата в съдебната система няма да участват НПО-тата Съюзът на юристите в България и Фондация \"Институт за пазарна икономика\". Те също ще има правото да присъстват на заседанията на Съвета като гости.Жребият бе изтеглен от представители на медиите, в присъствието на членове на неправителствени организации и граждани.", "date": "2017.10.27", "title": "Жребий посочи 5-те НПО за Съвета по съдебна реформа"}
{"url": "https://news.bg/crime/kmetat-na-belovo-se-sdobi-s-dve-obvineniya.html", "text": "Окръжна прокуратура-Пазарджик е внесла в съда обвинителен акт срещу кмета на Община Белово, обл. Пазарджик, Костадин Варев. Също с обвинителен акт се е сдобила и Анета Кечева, началник Общинска служба \"Земеделие\" - гр. Септември, съобщават от прокуратурата.Срещу Костадин Варев обвинението е по три пункта - два за престъпление по служба и за умишлена безстопанственост (чл. 282 ал. 2 r чл. 219 ал. 4 от НК). Анета Кечева е предадена на съд за престъпление по служба.Обвинението касае период от месец април до месец декември 2014 година. Припомняме, . Едно от престъпленията е извършено в съучастие между Варев и Кечева, която е нарушила служебните си задължения при сформиране на състава на комисия по чл.78а ал. 2 от Правилник за прилагане на Закона за собствеността и ползване на земеделските земи. Кечева е издала три броя заповеди за извършване проверка на място за установяване на начин на трайно ползване на имоти в землището на гр.Белово, с.Мененкьово, с.Габровица, с.Сестримо и с. Момина Клисура в Община Белово.Впоследствие двамата обвиняеми са съставили пет броя констативни протоколи, в които са отразили неверни начини на трайно ползване на земи - вместо пасища и мери са ги вписали като изоставени или затревени ниви. Последвала е продажба на земи в огромни размери.Общинските земи са продадени на две фирми \"Българско земеделско производство\" ООД - София и на \"Навигатор-5\" ЕООД -гр.Вълчи дол. Сумите от продажби на земите в размер на 2 291 929 лева са изразходвани за ремонт на 64 броя обекти в общината, като за 151 000 лева не може да се установи къде са вложени.В тази връзка е повдигнато обвинение за умишлена безстопанственост на Костадин Варев.Другото обвинение срещу Костадин Варев е за безстопанственост по повод изваждане на тръби от напорен водопровод, положени преди 30 години в землището на гр. Белово. По делото е установено, че тръбите са били извадени и продадени за отпадъчно желязо на стойност 75 000 лева, но 50 000 лева от тях не били внесени в касата на общината. Изваждането на тръбите е станало в периода от януари 2013 г до август 2014 г. по договор с фирма, избрана от кмета Варев, без търг. Вредата на общината е в размер на 50 000 лева.", "date": "2017.10.27", "title": "Кметът на Белово се сдоби с две обвинения"}
{"url": "https://news.bg/crime/zadarzhaha-trima-dilari-s-orazhie-v-stolichniya-geo-milev.html", "text": "Трима дилъри са задържани след акция на СГП и ГД\"Национална полиция\" в столицата. Те са на възраст 20 години, 32 години и 46 години и са многократно осъждани. Между тях има и една жена - 32-годишна.Вчера, 26.10.2017 г. е проведена операция по линия на противодействие разпространението на наркотици в София.При претърсване на жилище в столичния квартал \"Гео Милев\" са открити множество наркотични вещества и незаконно притежавано оръжие.На тримата задържани са са повдигнати обвинения за притежание на наркотични вещества с цел разпространение и притежание на огнестрелно оръжие без надлежно разрешително. Задържани са за срок от 72 часа. По случая е започнато досъдебно производство. Предстои определяне на мярка за задържане от Софийски градски съд (СГС).", "date": "2017.10.27", "title": "Задържаха трима дилъри с оръжие в столичния \"Гео Милев\""}
{"url": "https://news.bg/regions/voennite-pomagat-na-bedstvashtite-v-oblast-burgas.html", "text": "По молба на областния управител на област Бургас Вълчо Чолаков и след разрешението на военния министър Красимир Каракачанов, военнослужещи от Флотилията се включиха в мероприятията по ликвидиране на последствията от наводненията в областта през последните дни.Днес военнослужещите са в село Равнец и участват в разчистването на наводнените райони и домовете на пострадалите от бедствието.Оказването на помощ на населението ще продължи и през следващите дни. Очаква се в акцията да се включат и военнослужещи от формированията на Сухопътните войски и Военновъздушните сили, дислоцирани в гарнизон Бургас.", "date": "2017.10.27", "title": "Военните помагат на бедстващите в област Бургас"}
{"url": "https://news.bg/politics/valeri-simeonov-sravni-byudzheta-s-dobre-aranzhirana-pitsa-kaltsone.html", "text": "Валери Симеонов сравни бюджета с добре аранжирана пица \"Калцоне\". С тези думи вицепремиера, председателстващ Националния съвет за тристранно сътрудничество даде думата на министъра на финансите Владислав Горанов.Владислав Горанов представи основните параметри на държавния бюджет. По думите му инфлацията ще остане на здравословните нива между 0 и 2%. Правителството запазва стъпките за постепенна консолидация в рамките на 0,4% - 0,5% от БВП. Плановите разчети предвиждат дефицитът за 2018 да е 1%, половин процент от БВП за 2019 г. и постигане на изравняване на приходите и разходите през 2020 г.Горанов посочи, че се очаква номинален растеж на приходите и през трите години. По отношение на разходите той отчете, че разходите ще растат с по-бавни темпове от приходите.Горанов отчете, че прогнозата за постигане на балансиран бюджет през 2020 г. е предпоставка за намаляване на необходимостта от дългово финансиране. Основните приоритети в разходите, Горанов отчете необходимостта от качествена работна сила и приоритизирането на сектор образование.Законът за държавния бюджет предвижда текстове за промяна на системата за делегираните бюджети, така че финансирането да не зависи само от броя на децата, а и от броя на паралелките и спецификите на регионите.Социалната политика - предвидено е значително нарастване на разходите по бюджета на Министерство на труда и социалната политика. 1-ви януари 2018 г. е предвидено увеличение на някои социални плащания.Горанов посочи, че за бюджета на НЗОК е предвидено допълнително право на разход в размер на 400 млн. лв.По отношение на осигурителната политика се запазва съотношението на осигурителните вноски в ДОО. Минималният осигурителен доход за самоосигуряващи се лица расте на 510 лв. за 2018 г. 560 за 2019 г. и 610 лв. за 2020 г.По отношение на пенсионната политика няма промени. Запазва се графикът за придобиване право на пенсия. Минималната възраст за пенсиониране на работещите в сферата на сигурността продължава да се увеличава с по два месеца до достигане на 53 години и 2 месеца през 2020 г.Подкрепа за държавния бюджет изказаха от Асоциацията на индустриалния капитал, от КРИБ. От БСК отказаха подкрепа за бюджета и за останалите бюджети на Държавното обществено осигуряване и на НЗОК. АИКБ отказаха подкрепа за предложения бюджет Държавното обществено осигуряване. АИКБ изразиха подкрепа и за бюджета на НЗОК.Бюджетът преразпределя това, което работодателите и работниците създават, заключи Горанов. Той бе категоричен, че бюджетът за 2018 г. дава възможност държавата да функционира нормално.", "date": "2017.10.27", "title": "Валери Симеонов сравни бюджета с добре аранжирана пица \"Калцоне\""}
{"url": "https://news.bg/world/gratski-ministar-predlozhi-legalizirane-na-heroina.html", "text": "Гръцкият заместник-министър на развитието на селските райони Янис Циронис предложи хероинът да бъде легализиран, но под стриктен държавен контрол, информира greekreporter.Както морфинът, по думите му, така и хероинът е психоактивно вещество, което трябва да бъде легализирано.\"\", предложи той в интервю за вестник Ta Nea.Преди няколко дни Циронис предложи и марихуаната да се легализира, пояснявайки, че гражданите на страната могат да плащат на държавата и да отглеждат канабис на балконите си, ако желаят.Като цяло той поясни, че всички негови предложения са лично мнение, подчертавайки, че забраната на наркотици не ограничава употребата им, особено що се отнася до младите хора. Според него наркотиците са като оръжие в ръцете на трафикантите на дрога.Но Циронис разясни, че предложението му за ограничено използване на хероин трябва да бъде за медицински цели и да се извършва само в лечебни заведения.По думите му, ако хората не са принудени да търсят хероин на улицата, незаконната търговия на наркотици ще престане да съществува.Ако е законно, повече няма да се продава хероин пред училищата, смята той.", "date": "2017.10.27", "title": "Гръцки министър предложи легализиране на хероина"}
{"url": "https://news.bg/politics/tsvetanov-uspokoyava-emotsiite-v-parlamenta.html", "text": "Без излишна емоция, настоява председателят на ПГ на ГЕРБ Цветан Цветанов. За мен е важно с опозицията да не преминаваме границата на невъзможността да си говорим по важните национални теми, коментира  и  от Обединените патриоти.Даваме излишна емоция и според мен по-важно е да се концентрираме върху управленските решения, които се взимат от правителството, управленската програма, която се изпълнява и която е с четиригодишен мандат, изтъкна той.Нека се концентрираме върху предстоящия бюджет, който смятам, че вълнува най-много всички български граждани и какъв ще бъде БВП, посочи Цветанов. Според него когато опозицията е силна и достатъчно аргументирана, тя може да дава алтернативни решения и когато те са разумни и в интерес на обществото и държавата, управляващите да се съобразят.Цветанов посочи още, че предстоящото европредседателство се нужда е от добро представяне. България има своя силен глас с министър-председател Бойко Борисов, който има изключително голямо доверие на европейските си партньори, категоричен бе той.", "date": "2017.10.27", "title": "Цветанов успокоява емоциите в парламента"}
{"url": "https://news.bg/int-politics/sasht-otrichat-tsru-da-se-e-opitvalo-da-svali-ot-vlast-prezidenta-na-filipinite.html", "text": "Висш американски дипломат отрече твърденията относно предполагаем заговор за дестабилизация на Филипините от страна на Централното разузнавателно управление (ЦРУ) на САЩ, като бъде свален от власт филипинският президент Родриго Дутерте.\"Няма абсолютно никакъв опит от страна на ЦРУ за подкопаване на държавното ръководство на Филипините\", увери американският посланик във Филипините Сун Ким пред чуждестранни кореспонденти по време на медиен форум, съобщават \"Ройтерс\" и \"Франс прес\".Отричането от страна на Ким дойде, след като Дутерте отново обвини ЦРУ в заговор за неговото убийство, като заплаши да създаде революционно правителство, твърдейки че комунистически екстремисти и политическата опозиция са обединили силите си, заговорничейки да го свалят от власт.Дутерте, който спечели с подавляващо мнозинство изборите през май 2016 г., спечели уважението на САЩ, близък съюзник на Филипините, допълни Ким.\"Президентът Дутерта спечели изборите по много впечатляващ начин. Ние уважаваме избирането му и в действителност работим много добре с неговата администрация\", добави той.Дутерте посочи ЦРУ като виновници при евентуална негова смърт.\"Що се отнася до мен, ще кажа на филипинците: ако умра, зад това ще стои Америка, ще стои ЦРУ\", изтъкна президентът, обвинявайки американската сцецслужба за масираните критики срещу неговото управление, предизвикани от неговата кръвопролитна война срещу наркотиците.Американският дипломат обаче намекна, че е много по-важно за тях да се съсредоточат върху отношенията между двете страни, отколкото върху публичните изявления.По думите на посланика, Дутерте му загатнал по време на една от срещите им, че е готов да поддържа тесни и конструктивни взаимноизгодни отношения с Вашингтон.От юни 2016 г. войната на Дутерте срещу наркотиците коства живота на най-малко 7000 души.", "date": "2017.10.27", "title": "САЩ отричат ЦРУ да се е опитвало да свали от власт президента на Филипините"}
{"url": "https://news.bg/world/ne-ni-tryabvat-sasht-imame-poveche-orazhiya-obyavi-bivsh-rumanski-prezident.html", "text": "Въоръжените сили на страните членки на ЕС имат 178 вида оръжейни системи, а въоръжените сили на САЩ, най-голямата армия в света, само 30. ЕС самостоятелно може да защити източния си фланг.Това заяви бившият президент на Румъния Траян Бъсеску, цитиран от местния сайт nineoclock.Интегрирането на въоръжените сили е съществено за ЕС, за да може да се справи с проблемите в сигурността и да защитава източния си фланг, поясни той на конференцията \"10 г. от присъединяването на Румъния към ЕС\" в Националната банка на Румъния, на която участва и настоящият държавен глава Клаус Йоханис., продължи Бъсеску.Той подчерта, че военният бюджет на Русия е 57 милиарда евро, докато общите разходи за отбрана на ЕС са в размер на 227 милиарда евро., смята Бъсеску.Според него ускорената интеграция е решението на проблемите на ЕС.", "date": "2017.10.27", "title": "Не ни трябват САЩ, имаме повече оръжия, обяви бивш румънски президент"}
{"url": "https://news.bg/politics/nyama-promyana-v-plashtaneto-na-bolnichnite.html", "text": "Няма да има промяна в регламента за плащане на . Това обяви министърът на труда и социалната политика Бисер Петков, който представи бюджета на Държавното обществено осигуряване пред социалните партньори в Националния съвет за тристранно сътрудничество.От работодателските организации изказа възражения към регламента. АИКБ, БСК, КРИБ, БТТП отказаха да подкрепят бюджета на Държавното обществено осигуряване. Министър Петков посочи, че обезщетенията за болнични остават за първите три дни за сметка на работодателя - 70% от средното дневно възнаграждение и от 4-тия ден от бюджета на ДОО в размер на 80%.Така в бюджета на ДОО се предвижда значителен ръст на приходите от осигурителни вноски в абсолютно изражение от 902 млн. лв. По думите му това се дължи основно на повишението на размера на осигурителната вноска с 1%, на ръста на средния осигурителен доход, който също е заложен и увеличението на броя на осигурените лица. Общият размер на планираните приходи и получени трансфери за 2018 г. е 11 067 300 млрд. лв.Планираният ръст на разходите е 691 800. Бисер Петков увери, че разходите нарастват по-малко от приходите. По думите му ръстът на разходите се дължи на по-високите разходи за пенсии, който е от порядъка на 500 млн. лв. повече и по-високите разходи за краткосрочни обезщетения.Предвидено е преизчисляване на пенсиите от 1-ви юли 2018 г. с 3,8% по механизма, който се прилага пенсионната формула увеличаване тежестта на година осигурителен стаж в пенсионната формула. Делът на финансирането на бюджета на ДОО от държавния бюджет намалява на 40% заради увеличената осигурителна вноска.Увеличават се минималните размери на основни осигурителни плащания - пенсиите, увеличават се паричните обезщетения за отглеждане на малко дете от 1-2 години нараства на 380 лв. от сегашните 340 лв. Предлага се и увеличение на минималния размер на обезщетението за безработица на 9 лв. дневно.", "date": "2017.10.27", "title": "Няма промяна в плащането на болничните "}
{"url": "https://news.bg/crime/akademiyata-na-mvr-za-parvi-pat-izkova-kadri-spetsialno-za-granichna-politsiya.html", "text": "С тържествена церемония беше изпратен випуск 2017 на Академията на МВР. На церемонията присъстваха заместник-министрите на МВР Милко Бернер и Красимир Ципов, шефът на ГД \"ПБЗН\" главен комисар Николай Николов, главният секретар на МВР Младен Маринов, директорът на ГД \"Гранична полиция\" главен комисар Светлан Кичиков.\"Това е първата крачка към един дълъг път, в който всеки да приложи това, което е научил и да затвърди традицията - Академията да подготвя качествени кадри за МВР\", заяви ректорът на Академията старши комисар Неделчо Стойчев.\"Това е обричане и поемане на дълг към гражданите\", добави още той.Стойчев пожела на випускниците да не забравят това и да направят така, че българските граждани да променят отношението си към МВР.Заместник-министърът вътрешните работи Милко Бернер приветства курсантите и заяви, че професията на полицая е професия за идеалисти, защото те ясно осъзнават рисковете, но въпреки това поемат по този път.\"Вашата мисия е да браните нормалността в обществото, да громите лошото и да браните доброто\", каза още той.Бернер отчете, че днес има много рискове и постъпващите в редиците на МВР нямат право да се объркват кое е добро и кое зло.От випуск 2017 на Академията на МВР за първи път излизат специално подготвени кадри, които ще се влеят в редовете на Гранична полиция.", "date": "2017.10.27", "title": "Академията на МВР за първи път \"изкова\" кадри специално за Гранична полиция"}
{"url": "https://news.bg/world/separatistite-v-kataluniya-vnesoha-rezolyutsiya-za-obyavyavane-na-nezavisimost.html", "text": "Каталунските сепаратисти внесоха резолюция в местния парламент за обявяване на независимост, съобщават АФП и АП.Предложението е на управляващата каталунска коалиция \"Заедно за Да\" (Junts pel Si) и съюзниците им от крайнолевия блок \"Кандидати за народно единство\" (CUP).\"\", се казва в предложението.С резолюцията те призовават за започване на процес, който да \"\".Депутатите от двете парламентарни групи имат мнозинство, което на теория ще им позволи да прокарат резолюцията по време на предвиденото за 12,00 часа местно време (13,00 ч. българско време) заседание на каталунския парламент, ако съвещателният орган към законодателния орган позволи. Заседанието започна с час и половина закъснение. Представителят на каталунското правителство в Мадрид Феран Маскарел обяви пред обществената телевизия TV-3, че ще трябва да се подготви отварянето на посолство в Испания. Маскарел добави, че ще трябва да има назначен посланик на Каталуния в Испания.В същото време в Сената на Испания се провежда дебат за задействане на член 155 от конституцията, което ще позволи поемане на управлението над Каталуния.Стана ясно, че опозиционната Социалистическа партия е оттеглила предложението си в Сената за спиране процедурата по задействане на член 155, ако бъдат насрочени местни избори в Каталуния. Решението на социалистите е в отговор на информацията за внесената резолюция в каталунския парламент.Няколко хиляди души са се събрали пред каталунския парламент с настояване властите да обявят независимост от Испания. Те развяват каталунското знаме и скандират \"Независимост\" и \"Свобода\".", "date": "2017.10.27", "title": "Сепаратистите в Каталуния внесоха резолюция за обявяване на независимост"}
{"url": "https://news.bg/regions/nay-malko-4-mln-lv-shteti-ot-bedstieto-ochakva-nankov.html", "text": "\"Минимум за 4 милиона лева са щетите по републиканските пътища.\" Това стана ясно от коментара на регионалния министър Николай Нанков за щетите от водното бедствие в област Бургас.Огромен проблем е пречиствателната станция в квартал \"Горно Езерово\", поясни още Нанков. По думите му тя е потопена изцяло под вода. \"Станцията е в авариен режим. До 4 седмици, както е разпоредил министърът, тя трябва да е ремонтирана и да заработи нормално\", коментира още регионалния министър.Нанков е притеснен и от нанесените щети върху домовете на хората. На места има по един метър тиня. \"Наистина трагедията е голяма\", подчерта строителният министър. Амбицията му сега е за бързо възстановяване на пътищата.Припомняме,  при наводненията в област Бургас през нощта на 23 срещу 24 октомври. Най-тежко беше положението в община Камено, където беше обявено и бедствено положение. По-късно стана ясно, че в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради.След проливните дъждове на 24-25 Октомври 2017 г. (около 200л/кв.м.) инспекторите на ДАМТН установиха. Всички те са под 50 000 куб. м., с изключение на яз. \"Чотората\", който е с обем от 100 000 м3. Това са каскадни язовири, като четири, от тях са на територията на община Бургас, а три са в община Камено. Важно е да се отбележи, че под тези водоеми няма населени места и водния отток от тях не е причина за човешки жертви. ", "date": "2017.10.27", "title": "Най-малко 4 млн. лв. щети от бедстието очаква Нанков"}
{"url": "https://news.bg/int-politics/rusiya-obezpokoena-ot-novi-sanktsii-na-sasht.html", "text": "Възможни нови санкции на САЩ срещу Русия са причина за безпокойство и отражение на неприятелското и дори враждебно отношение на Вашингтон към Москва. Това обявиха от Кремъл, цитирани от \"Ройтерс\".Държавният департамент на САЩ подчерта вчера, че със закъснение е започнал да информира Конгреса на САЩ и други институции за групи, свързани с руските специални служби и руските военни, съгласно изискването на закон, приет по-рано тази година за затягане на санкциите срещу Русия.Говорителят на Кремъл Дмитрий Песков коментира в конферентен разговор с журналисти също така, че забраната на социалната мрежа \"Туитър\" за реклами от руски медии била мотивирана от дълбоките предразсъдъци срещу Русия, които според него създават тревожен прецедент за отношението към руските медии.Вчера \"Туитър\" забрани рекламата от всички акаунти, принадлежащи на англоезичните руски държавни медии RT и Sputnik заради участието им в манипулирането на резултатите от американските президентски избори.", "date": "2017.10.27", "title": "Русия обезпокоена от нови санкции на САЩ"}
{"url": "https://news.bg/your-voice/vie-drugari-imate-li-ideya-pita-stefan-danailov.html", "text": " ДРУГАРИ, ПРИЯТЕЛИ, СЪМИШЛЕНИЦИ,Трудно ми е да повярвам, че столетна партия не може да понесе нито успеха си, нито доверието, което хората ни гласуват, нито бремето да сме ярка, конструктивна, но непреодолима опозиция. Някои дори достигат до крайности, да пропагандират колаборация с властимащите, само и само да не сме далече от трапезата им..Не мога да си обясня каква е тази мания, всеки от \"нас\" да си мисли, че нашата столетница не може без всеки от \"нас\", че ако не сме \"ние\" - другите са само грешници, че можем да служим на хората и Партията, само ако сме в нейното ръководство... и никъде другаде... Какво ще кажат на това хората, които без дори да са членове на БСП ни вярват и десетилетия откликват на нашите предложения. Какво биха казали десетките големи национални личности, които дадоха съгласието си и участваха активно в създаването на Националния инициативен комитет и десетките регионални инициативни комитети, в подкрепа на нашето предложение за кандидат за президент на страната, тогава, когато всички предричаха нашия крах...Същото направиха и на парламентарните избори, за да може да удвоим нашата мощ и да се заявяваме сега като силна и твърда опозиция... Повярваха ни, предпочетоха ни, оцениха ни...Иска ми се да попитам тия, които винят Корнелия, че няма политическа инициатива, че няма визия за развитието на Партията в перспектива, че няма опозиционно поведение.Вие, другари, имате ли идея, какво всъщност значи това? Мислите ли, че само вот на недоверие, поискан от парламентарната група е достатъчен да олицетвори опозиционно поведение, ако не се ангажират всички членове на Партията с такова искане?* Каква беше Вашата позиция, когато обсъждахме нейното предложение да издигнем ген. Радев за кандидат за президент на България? Въпреки, че възроптахте, че не е наша партийна кандидатура, след това се радвахте на успеха.* Какво беше поведението Ви, когато тя предложи промените в Устава и въвеждането на мандатност, както за ръководителя на Партията, така и за участието ни в листите за парламентарните избори и после дори опонентите ни признаха демократичния заряд на тези промени?*Колко от Вас отидоха при своите професионални колеги, за да обяснят позицията си по браншовите проблеми и визията на партията за опозиционното й поведение по един или друг законодателен въпрос. Колко от \"критикарите\" родиха ярки идеи, с които да увлечем хората по един или друг национален въпрос, за да се чуе силно гласът на БСП и да разтърсим обществото ни?.. О не, претенциите са, че не ги питат, че не ги предлагат, че са заместени от по-млади и неопитни и така им се пречи да са активни и полезни с мъдростта си в развитието на партийните политики, въпреки, че продължават да са членове на най-високия форум на БСП - Националния съвет, където се вземат решенията.*Колко от Вас приеха присърце инициативата на Корнелия за възстановяване на Паметника на Бузлуджа? Кои от Вас предложиха лични инициативи, как да съберем необходимите средства за опазване на тази светиня и да дадем поне начален тласък за нейното спасение?*Всички се жалим, че нямаме наша си трибуна към избирателите, а когато Корнелия постави въпроса да създадем наш телевизионен канал, чу само мърморене, че не му е сега времето и дори абсурдни съмнения, че така ще ликвидираме в-к \"Дума\"...*Колко от Вас се срещнаха с членове и симпатизанти на БСП, за да проучат нагласите им спрямо готвения от МФ проект за Бюджет`2018, за да реагираме навреме и активно против негативните предложения на управляващите? Направихме ли достатъчно публични обсъждания с нашите съмишленици по места, къде ги \"стяга чепика\" в обществения живот и с това да допринесем за подготовката на т.нар. алтернативен бюджет... Хващаме се за думата «алтернативен», но всъщност ставаше въпрос за проучване на необходимите и справедливи параметри, които очакват избирателите от нас?*Научихме се да чакаме какво ще ни предложат членовете на Бюрото, за да обявим, че сме против, че не одобряваме, че е неграмотно, без да предложим своя визия и решение по един или друг проблем.Отдавна си задавам въпроса - кога и защо рутината се настани сред нас? Забравихме призива на писателите до 49-тия Конгрес да оставим в миналото задкулистните игри, копроматите и компромисите с политическото ни кредо.Не бих спестил и това, което съм споделял насаме с Корнелия. Тя е самоотвержен биткаджия, но готовността й за поемане на отговорност от името на цялата партия не винаги е най-доброто поведение за един водач. Препоръчвал съм й, че има нужда понякога да изчака и опипа пулса на общото мнение. Да си пръв сред равни не значи първи да поемаш всички тежки удари. Подкрепям Корнелия, вярвам й, нейният хъс за победа над нашите опоненти има истински притегателен заряд и не бих се лишил от радостта от сърце да й помагам.Убеден съм, че е дошло време да калим търпението си и мъдро да подредим приоритетите си. Някои от нас считат, че младите по традиция вървят до и след нас, но дали не сме пропуснали възмъжаването им, вторачени в сигурното си кадрово статукво, водени от максимата, че \"изпитаното в боя поколение\" по-малко греши?...Затова войните помежду ни трябва да свършат тук и сега или те ще довършат онова, което не се отдава засега дори на опонентите ни!Спрете междуличностните противопоставяния и да се залавяме за работа!...", "date": "2017.10.27", "title": "Вие, другари, имате ли идея, пита Стефан Данаилов"}
{"url": "https://news.bg/society/byudzhetat-ne-e-nito-pitsa-nito-kaltsone-stiga-s-dyankovi-sravneniya.html", "text": "Бюджетът не е нито пица, нито калцоне. Време е да спрем с тези \"дянкови сравнения\". Така президентът на КНСБ Пламен Димитров коментира изказването на вицепремиера Валери Симеонов в началото на днешното заседание на Националния съвет за тристранно сътрудничество.Пламен Димитров внесе по време на заседанието на тристранката протестната декларация за 10% увеличение на всички заплати в бюджетния сектор, което е поне 100 лв. към заплатата. Пламен Димитров бе категоричен, че ако не се направят корекции в бюджета ще се премине към протестни действия.\"При нас е така, когато силата на аргументите не се чува, защото ние смятаме, че имаме много аргументи, отиваме към аргументи на силата\", заяви той. Димитров констатира, че разходите за заплати растат с 500 млн. лв. , от които повече от половината отиват за сектор образование и над 150 млн. лв. за сектор сигурност.\"Така че за всички останали остава под 100 млн. и с тях не знам дали е калцоне, но със сигурност някой няма и 0,50 лв. увеличение на заплатите. За едни има хубав стек, за други няма и хляб\", коментира Димитров. От КНСБ очакват в следващите дни преди да се финализира бюджета и да се внесе в Министерски съвет исканията им да бъдат чути и да бъдат чути тревожните сигнали за тези сфери, които остават без никакво увеличение на заплатите. Исканото увеличение от 10% би струвало между 100 и 150 млн. лв. Така крайно належащо е увеличението за 14-те хиляди души на подчинение на здравно министерство, които работят в психиатрични клиники, центровете по кръвопреливане, регионалните здравни инспекции.За тях нямало никакво нарастване в бюджета. Увеличение следва да има и за хората, които работят в Селскостопанска академия, в Агенцията за борбата с градушките. 70% от тях работят на минимална заплата. Същото е и за работещите в сферата на културата.\"С този протест днес сме показали къде има недъзи и къде има възможности за увеличение на заплатите - що касае бюджета. Що касае бизнеса очакваме буквално следващите седмица или две тяхната реакция. Да чуем дали нашите предложения и искания за продължаване на диалога, за сядане на масата на преговорите, но с искания за увеличение на заплатите в реални измерения, а не с намаляване и орязване на права, е дневният ред на отговорния бизнес в България\", заяви Пламен Димитров. Той настоя, че заплатите на хората трябва да продължат да се увеличават с още по-ускорени темпове.", "date": "2017.10.27", "title": "Бюджетът не е нито пица, нито калцоне, стига с \"дянкови сравнения\""}
{"url": "https://news.bg/world/rusiya-pokaza-video-s-izpitaniya-na-yadrenata-triada.html", "text": "Министерството на отбраната на Русия разпространи видео с изпитание на четири междуконтинентални балистични ракети, информират руски медии.Видеото е с продължителност 97 секунди и в него са показани пуск на ракета \"Топол\", излитане на два стратегически бомбардировача и пуск на три ракети от подводница.Ученията на Ракетните войски със стратегическо предназначение са проведени на 26 октомври 2017 г.От ведомството отбелязаха, че задачите са изпълнени и всички учебни цели са поразени успешно.Ядрената триада включва стратегическата авиация, междуконтиненталните балистични ракети и атомните подводници. Тези компоненти бяха задействани в хода на последните изпитания.", "date": "2017.10.27", "title": "Русия показа видео с изпитания на ядрената триада"}
{"url": "https://news.bg/politics/biser-petkov-s-resursa-na-darzhavata-pravel-vazmozhnoto.html", "text": "Правителството прави възможното с инструмента, който има, а именно минималната работна заплата, да съдейства за увеличаване на доходите. Това коментира в кулоарите на НС социалният министър Бисер Петков.Той е приел исканията на синдикатите, които днес протестират. По време на Националния съвет за тристранно сътрудничество министърът е обяснил, че ръстът на доходите е сред основните приоритети на управленската програма на правителството.За догодина са предвидени 10% увеличение на заплатите на заетите в публичния сектор. Не трябва на калпак да се увеличават заплатите, подчерта Петков пред журналисти в Народното събрание. С ресурса на държавата се прави възможното, категоричен бе социалният министър.", "date": "2017.10.27", "title": "Бисер Петков с ресурса на държавата правел възможното"}
{"url": "https://news.bg/crime/ima-zapodozreni-za-ediniya-ot-obirite-na-bankomati.html", "text": "Има заподозрени лица за един от днешните  и в с. Баня. Това съобщи на брифинг вътрешният министър Валентин Радев.От началото на годината до сега разбитите банкомати са пет, а само тази нощ - три. Случаите нямат общо един с друг, според вътрешния министър. Групите, според него, не са организирани, а са спорадични. Припомняме,  при предишния случай на разбит банкомат.Радев обяви, че е разпоредил да се прегледат отново всички предписания, дадени на банките, дали се изпълняват и да се прецени как успяват пак да крадат.Министърът сподели, че преди година това било мода на Балканите и сега идва вече и тук. Той изрази увереност, че бързо ще се справят с престъпниците.Радев заяви, че според него се разбиват банкомати, защото това е лесният начин да се вземат пари, а задачата на МВР е да го направи трудно.Припомняме, два банкомата бяха взривени в София тази нощ. В 3 и 15 часа в полицията е получен сигнал за взривен банкомат в ж. к. \"Левски\", бл. 19, а около час по-късно е съобщено за същото престъпление, извършено в Банкя на ул. \"Борис I\". Крадците не са могли да вземат нито една от касетите с пари от \"Левски\". Между 35 000 и 60 000 лева е вероятната открадната сума в Банкя.Крадци са се опитали да ограбят банкомат и в кметството в град Баня. Те разбили с взлом вратата на сградата и направили опит да отворят с инструменти машината, но алармата се е задействала и те са избягали без плячка.Относно заявените от полицейския синдикат протести на полицаите по време на Европредседателството, Радев обясни, че се е разбрал с тях като протестират да е в извън работно време, без униформа и по начин, който да не пречи на сигурността. Той допълни, че да протестират е тяхно право.", "date": "2017.10.27", "title": "Има заподозрени за единия от обирите на банкомати"}
{"url": "https://news.bg/world/34-glasuvali-na-kravoprolitniya-prezidentski-vot-v-keniya.html", "text": "Централната избирателна комисия на Кения съобщи, че по-малко от 34% от имащите право на глас в страната са участвали на повторно проведените в четвъртък президентски избори, съобщава БиБиСи.Проведените вчера избори бяха помрачени от сблъсъци между протестиращи и полицията. Най-малко трима души загинаха. В четири района, контролирани от опозицията, вотът е отложен за събота.На 8 август тази година в страната бяха проведени избори за президент, парламент и местна власт. Президентският вот беше спечелен от настоящия държавен глава Ухуру Кениата с 54%. Но опозиционният лидер Райла Одинга оспори резултата във Върховния съд. Впоследствие изборите бяха касирани заради нередности при преброяването от избирателната комисия.На вота през август близо 80% от имащите право на глас кенийци участваха на изборите.Одинга призова поддръжниците си да бойкотират гласуването. Кениата се бори за втори мандат, докато Одинга се оттегли от надпреварата.", "date": "2017.10.27", "title": "34% гласували на кръвопролитния президентски вот в Кения"}
{"url": "https://news.bg/regions/sinoptitsi-i-polititsi-si-prehvarlyat-otgovornostta-za-navodneniyata.html", "text": "\"Сутринта преди наводненията дадохме червен код за района\", коментира директорът на НИМХ-БАН. Синоптиците са предупредили за наводненията в Бургаско, заяви пред НоваТВ Христо Брънзов, директор на Националния институт по метеорология към БАН.Думите му са в отговор на изказването на председателя на ПГ на ГЕРБ Цветан Цветанов, според който синоптиците са подали жълт код вместо червен и \"Прогнозата, която сме дали в 20 часа на 23-ти октомври, е с оранжев код. А наводненията бяха на 24-ти срещу 25-и. Така че още на 23-ти октомври ние сме предупредили. А сутринта на 25 октомври сме дали червен код за Бургаско. А наводнението беше вечерта\", поясни Брънзов.Христо Брънзов допълни, че българските синоптици работят с остарели средства и голяма част от тях работят на минимална заплата.В същото време БСП са недоволни от ранното оповестяване за наводнения в Бургаско. Чудят сезащо система за ранно оповестяване за 1 милион лева, изградена за превенция от наводнения, не е предотвратила трагедията.Правителството нищо не правело за превенция на наводненията, каквато позиция изрази тя пред медиите. За пример тя посочи наводненията в Мизия от 2014 г. От тогава още Корнелия Нинова настоява за контрол върху тези процеси.Към момента ситуацията с язовирите на територията на област Бургас се нормализира. Инспектори от Главната дирекция \"Надзор на язовирните стени и съоръжения към тях\" към Държавна агенция за метрологичен и технически надзор продължават да следят всички водоеми на територията на региона. Продължават и огледите по места.Припомняме, че след проливните дъждове на 24-25 Октомври 2017 г. (около 200л/кв.м.) инспекторите на ДАМТН установиха 7 броя язовири със скъсани стени. Всички те са под 50 000 куб. м., с изключение на яз. \"Чотората\", който е с обем от 100 000 м3. Това са каскадни язовири, като четири, от тях са на територията на община Бургас, а три са в община Камено. Важно е да се отбележи, че под тези водоеми няма населени места и водния отток от тях не е причина за човешки жертви.\"Изключително неприятен инцидент. Няма нарушение на стените. Просто е имало голяма приливна вълна, тъй като става въпрос за каскади от язовири.\" Това коментира вчера в кулоарите на парламента икономическият министър Емил Караниколов по въпроса за състоянието на язовирите в Бургаско, което пострада сериозно при последните дъждове.По думите му поддръжката на язовирни стени и съоръжения изисква много средства. ДАМТН не е собственик на язовирите, а общините нямат пари да извършат тези ремонти. \"Водата е изключително важен ресурс\", коментира още той. Икономическият министър настоя първо да се направи категоризация на язовирите, както и да се помисли за структура, която да ги управлява. \"Някои язовири генерират печалби, други са на загуби\", посочи той. По думите му основният проблем са финансовите средства за общините.Припомняме,  при наводненията в област Бургас през нощта на 23 срещу 24 октомври. Най-тежко беше положението в община Камено, където беше обявено и бедствено положение. По-късно стана ясно, че  в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради. след наводненията в Бургас.Средствата от дарителската акция ще бъдат изразходвани за възстановяване на щетите в домовете на засегнатите от стихията, за осигуряване на консумативи и материали за хората в криза.", "date": "2017.10.27", "title": "Синоптици и политици си прехвърлят отговорността за наводненията"}
{"url": "https://news.bg/world/ne-iskame-voyna-obyavi-shefat-na-pentagona-do-granitsata-s-kndr.html", "text": "Целта на Вашингтон \"не е война\".Това увери военният министър на САЩ Джим Матис по време на посещение в тежко охраняваната демилитаризирана зона, която разделя двете Кореи, информират АФП и други медии.Матис посети демилитаризираната зона по време на визита в Южна Корея. Той подчерта, че САЩ са ангажирани да намерят \"дипломатическо решение\" на кризата.\"\", каза шефът на Пентагона в селцето Панмунджом.Той също подчерта, че с южнокорейския си колега са заявили ясно взаимния си ангажимент за дипломатическо решение на \"безразсъдното и незаконно поведение\" на Северна Корея.Матис обвини Северна Корея, че трупа ядрен арсенал, за да \"заплашва другите с катастрофа\". Според него Пхенян е заплаха за световния ред.\"Ние стоим рамо до рамо с вас и с корейския народ срещу заплахите, които представлява режимът на Ким Чен-ун\", изтъкна министърът. Той определи управлението на Северна Корея като \"репресивен режим, оковал собствения си народ, отричайки свободата им, тяхното благосъстояние и човешкото им достойнство\".Американският президент Доналд Тръмп планира да посети Сеул на 7 и 8 ноември. Очакваше се президентът да посети демилитаризираната зона, но през последните дни медии информират, че има вероятност да отмени плана.", "date": "2017.10.27", "title": "Не искаме война, обяви шефът на Пентагона до границата с КНДР"}
{"url": "https://news.bg/regions/80-ot-zhitelite-na-krasna-polyana-se-strahuvat-ot-grabezh-ili-krazhba.html", "text": "79% от жителите на столичния квартал \"Красна поляна\" се чувстват несигурни за себе си и своите близки. Едва 18% от тях заявяват, че се чувстват сигурни и защитени.Това показва изследване по проект \"Сигурна и (Пре)Красна промяна\", финансиран от Столична община, Програма Европа 2017 г. представено днес в районната община. На пресконференцията бе заявена и амбицията за стратегия за сигурност на жителите в район \"Красна поляна\".Припомняме, в последната година няколко пъти жителите на квартала излиза на протест и блокираха кръстовището на булевардите \"Възкресение\" и \"Никола Мушанов\" с искане т.нар. Виетнамски общежития да бъдат премахнати.По проекта е изготвено изследване, реализирано в периода 15-ти юни - 10-ти август. Общият брой респонденти, участвали в изследването, са 359 души, най-голям е делът на участниците с висше образование - 220 души (61%).Делът на гражданите, които се чувстват несигурни за себе си и своите близки 79% или 285 души, докато тези, които се чувстват сигурни са 18% или 63-ма души.Половината от участниците в изследването са казали, че се чувстват по-несигурни в район \"Красна поляна\" в сравнение с другите райони на София, а 27% са отговорили, че се чувстват еднакво несигурни, независимо в кой район се намират.Най-голям е делът на участниците в изследването, които се страхуват, че ще станат жертва на кражба и грабеж - 299 души или 83%, посегателство и нанасяне на телесна повреда - 242 души или 67% и бездействие на институциите 142 души или 40%.Основните причини хората да се чувстват несигурни в междублоковите пространства и градинките е, че се събират хора, чието поведение се определя като рисково - 280 души 78%. Тези, които считат, че няма представители на органите на реда са 217 души считат, а че местата не са осветени - 162 души.Най-слаби са притесненията на респондентите, че могат да станат жертва на противозаконно лишаване от свобода - 5 души, отвличане и трафик - 7 души или 2%, изнудване 31 души или 9% и корупция 39 души - 11%.Най-несигурни жителите на район \"Красна поляна\" се чувстват в междублоковите пространства - 244 души или 68%, парковете - 195 души или 54%, спирките и обществения транспорт 141 души - 39% и необитаемите сгради и строежи 132 души или 37%. Най-малка опасност участниците в проучването усещат в училищните дворове, детските и спортни площадки.Най-разпознаваемата институция по отношение на личната сигурност и безопасност е полицията, - 67% или 239 души, следвана от общинската администрация -63 души 18%. Изключително висок е процентът на лицата, които са казали, че не вярват в нито една институция и разчитат само на себе си 118 души или 33%Районният кмет Иван Чакъров призна, че районът е един от най-тежките в София. Заради конфликтите между роми и българи, в последните години между бежанци-българи-роми, както и конфликтите между роми от Факултета и българи. Проблемът с Виетнамските общежития. \"Именно тези полюсни ситуации довеждат и до усещането в населението за несигурност, за безнаказаност на престъпленията\", посочи Чакъров. Той бе категоричен, че за него най-важен е изводът, направен в стратегията за необходимостта от взаимодействие между институциите и гражданите.На пресконференцията стана ясно и че на жителите на район \"Красна поляна\" се предлага стратегия за сигурност.Сред проблемите на жителите на района, които са идентифицирани в стратегията, но остават извън правомощията на районната администрация са - проблемите с движението на каруци по централните булеварди, незаконните гаражни клетки, замърсяване на въздуха от горенето на гуми, нарушаване на нощната тишина, незаконно изсичане на дървета, липса на зоополиция. ", "date": "2017.10.27", "title": "80% от жителите на \"Красна поляна\" се страхуват от грабеж или кражба"}
{"url": "https://news.bg/world/putin-izstrelya-chetiri-balistichni-raketi.html", "text": "Президентът и върховен главнокомандващ на Въоръжените сили на Русия Владимир Путин присъства на учения за управление на стратегическите ядрени сили.Това съобщи говорителят на Кремъл Дмитрий Песков, цитиран от РИА Новости.Песков поясни, че по време на тренировките е имало взаимодействие между Ракетните войски със стратегическо предназначение, ядрените подводници на Северния и Тихоокеанския флот и стратегическата авиация на Въздушно-космическите войски на Русия.Путин произведе пуск на четири балистични ракети, разкри Песков.От думите на Песков стана ясно, че са тествани четири ракети \"Топол\". Една от междуконтиненталните ракети е изстреляна от мобилна установка в \"Плесецк\" към Кура в Камчатка, докато другите три са изстреляни от подводници.Според военното министерство в тренировките са участвали стратегически бомбардировачи Туполев-160, Туполев-85МС и Туполев-22МЗ. Също така са били изпитани и крилати ракети.", "date": "2017.10.27", "title": "Путин изстреля четири балистични ракети"}
{"url": "https://news.bg/regions/dobrovoltsi-pochistvat-starozagorskite-bani-v-sabota.html", "text": "В събота на 28 октомври местната група на \"Грийнпийс\" - България в Стара Загора организира почистване на Старозагорските бани. Територията, определена за почистване е пътеката покрай реката.След активния летен сезон могат да бъдат намерени всякакви боклуци - фасове, пластмасови бутилки, чашки, найлонови торбички, части от плажни детски играчки, сламки, стъклени бутилки и други неочаквани отпадъци.Почистването е свързано с Международния ден на Черно море, който се отбелязва всяка година на 31 октомври. Голяма част от боклуците и особено пластмасата за еднократна употреба попадат чрез реките в моретата. Прекомерната употреба на еднократни пластмасови изделия в последните десетилетия е довела до повсеместно замърсяване на водоемите, моретата и океаните по цял свят с пластмаса. Тези частици във водните басейни навлизат в хранителната верига на морските животни и заплашват не само тях, но и здравето на хората, които след това ги консумират.\"Надяваме се почистването е да привлече вниманието на гражданите на Стара Загора и областта върху проблема със замърсяването с пластмаса и да доведе до по-малко използване на пластмаса за еднократна употреба\", коментират доброволците.По време на почистването ще бъдат поставени табели, приканващи почиващите да прибират отпадъците си в края на престоя си. За доброволците, които се включат в акцията, ще бъдат осигурени ръкавици, чували, както и храна.Поради липса на осигурен транспорт от Стара Загора до Старозагорските бани, разписание на автобусите за деня на събитието:ЛИНИЯ № 9 от кв. Зора - 08:00; 10:00; 11:00; 13:00; от Старозагорски бани - 14:00; 15:00; 17:00; ЛИНИЯ № 92 от кв. Зора - 09:00 от Старозагорски бани - 13:00; 18:00ЛИНИЯ № 96 от кв. Зора - 09:30 от Старозагорски бани 6:10; 19:10Място на срещата е моста на реката, а часът е 11 и 30 в събота, 28 октомври.", "date": "2017.10.27", "title": "Доброволци почистват Старозагорските бани в събота "}
{"url": "https://news.bg/crime/falstart-na-deloto-sreshtu-deputata-dimitar-avramov.html", "text": "Софийски градски съд не даде ход на делото срещу депутата от ДПС Димитър Аврамов по молба на адвоката на пострадалия.Димитър Аврамов и Методи Петков са подсъдими за търговия с влияние. Димитър Аврамов е обвинен за това, че през 2012 във Враца, Плевен и Монтана подпомогнат от Методи Петков поискал 50000-60000 и получил 100000 лв от търговец, за да упражни влияние върху решение на директора на Областна дирекция \"Земеделие\" в Монтана.Софийски градски съд оправда през 2016 г Аврамов, но Апелативният съд отмени оправдателната присъда и върна делото обратно в СГС.Производството беше спряно, заради избирането на Аврамов за депутат от ДПС.Впоследствие Аврамов сам се отказа от имунитета си след искане на главния прокурор. Съдът насрочи следващо заседание по делото за 18 декември.", "date": "2017.10.27", "title": "Фалстарт на делото срещу депутата Димитър Аврамов"}
{"url": "https://news.bg/world/pravitelstvoto-na-avstraliya-izgubi-mnozinstvoto-si-zaradi-ministri-s-dvoyno-grazhdanstvo.html", "text": "Правителството на Австралия изгуби мнозинството си, след като вицепремиерът и четирима политици са били избрани в нарушение на законите на страната заради двойно гражданство, съобщават БиБиСи и други британски медии.Австралийски съд постанови, че вицепремиерът Барнаби Джойс и други четирима политици заемат държавни длъжности в нарушение на закона.Трима от политиците, включително Джойс, са отстранени. Другите подадоха оставка още през юли.Конституцията на Австралия забранява хора с двойно гражданство да заемат обществени постове.С отстраняването на Джойс правителството губи мнозинството си.Барнаби Джойс, който се отказа от новозеландското си гражданство през август, обеща да се кандидатира за депутат в долната камара на парламента.Уважавам решението на съда, каза Джойс веднага след отсъждането.Другите четирима политици заемаха места в Сената.Сагата с двойното гражданство зае централно място в австралийската политика от юли, която принуди десетки депутати публично да изяснят статута си.С отстраняването на Джойс правителството на премиера Малкълм Търнбул държи 75 места в 150-местната Камара на представителите, което означава, че той ще продължи да управлява с правителство на малцинството. Но премиерът може да си върне мнозинството, ако Джойс бъде преизбран на 2 декември. Сега Джойс може да се кандидатира, тъй като вече е гражданин само на Австралия.За момента Търнбул ще се нуждае от подкрепата на независими депутати и малки партии, за да прокарва законодателството си в долната камара.Той също направи рокади в кабинета, тъй като Джойс и друг отстранен политик заемаха министерски постове.", "date": "2017.10.27", "title": "Правителството на Австралия изгуби мнозинството си заради министри с двойно гражданство"}
{"url": "https://news.bg/world/burundi-stana-parvata-strana-napusnala-mezhdunarodniya-nakazatelen-sad.html", "text": "Бурунди е първата страна в света, напуснала Международния наказателен съд, съобщава АП.Говорител на съда потвърди, че оттеглянето влиза в сила от днес. Преди една година африканската страна уведоми генералния секретар на ООН за намерението си да напусне съда.Общо три африкански държави обвиняват Международния наказателен съд, че твърде много се съсредоточава върху делата на континента.През март ЮАР прекрати процедурата за напускане на съда. Новото правителство на Гамбия също спря процедурата за излизане от съда през февруари.Според говорител на съда оттеглянето на Бурунди няма да окаже влияние върху провеждащото се от прокурор на Международния наказателен съд предварително разследване на ситуацията в страната, започнало през април 2016 г.", "date": "2017.10.27", "title": "Бурунди стана първата страна, напуснала Международния наказателен съд"}
{"url": "https://news.bg/politics/dps-podkrepiha-bonusite-za-spetsmagistratite.html", "text": "ДПС подкрепя бонусите за магистратите, заложени в Закона за съдебната власт.Според депутата Хамид Хамид, който е и член на правната комисия, това е едновременно мярка да се стимулират магистратите и средство за борба с корупцията. Няма по-ефективна антикорупционна мятка, категоричен бе Хамид Хамид.Той е убеден, че бонусите не се дават на калпак, а по преценка и ще са до шест магистратски заплати.Председателят на правната комисия Данаил Кирилов от ГЕРБ благодари за разбирането на партията.Хамид Хамид се захвана за тази му реплика и коментира, че когато герберите слушат съветите на ДПС, нещата се случвали добре, и посъветва мнозинството да се вслуша в партията му и за държавното управление.Припомняме, промените в Закона са съдебната власт предвиждат спецмагистратите да получат допълнително възнаграждение.За промените гласуваха 78 депутати, против бяха 21 и 9 се въздържаха. Пълният текст на промените гласи, чеТова се отнася до съдебните служители в Апелативния специализиран наказателен съд, в Апециализирания наказателен съд, в Апелативната специализирана прокуратура, в Специализираната прокуратура и следствения отдел на Специализираната прокуратура.Размерът на бонуса ще се определя по утвърдени от съответната колегия на Висшия съдебен съвет правила за индивидуална оценка на резултатите от дейността. ", "date": "2017.10.27", "title": "ДПС подкрепиха бонусите за спецмагистратите"}
{"url": "https://news.bg/crime/zaloviha-alo-izmamnik-predstavyal-se-za-miticheski-inspektor-v-blagoevrgradsko.html", "text": "Полицаи от Благоевград разкриха телефонен измамник. На 24-годишния от Благоевград е повдигнато обвинение, задържан е за 72 часаКриминалисти от ОДМВР-Благоевград разкриха съпричастен в схема за телефонни измами. Работата по случаите започнала след серия сигнали от пострадали, първият от които постъпил в полицията на 9 октомври, а в рамките на седмицата до 25 октомври съобщенията за подобни престъпления, извършени на територията на Благоевград и Симитли се умножили. Авторът на измамите се представял за митнически инспектор, уведомявал възрастни хора, че на името на техен роднина са пристигнали митнически документи и за да ги получат, е необходимо да се плати такса. Уточнявал, че ако не пратят пари за плащането на таксата навреме, документите ще бъдат върнати в чужбина и получаването ще струва в пъти повече във валута.Документирани са няколко сходни случая, при които 24-годишния Д.П. успял да заблуди възрастни хора по тази схема: на 9 октомври 89-годишна от Благоевград предала към 2 000 лева, седмица по-късно 75-годишна нейна съгражданка е ощетена със същата сума, а 68-годишна жителка на Симитли му предала 750 евро.С телефонно обаждане на 25 октовмри, той се опитал да заблуди и 83-годишна от Благоевград, когато в момент на предаването на парите Д.П. бил задържан от полицаи от Първо РУ-Благоевдград.Няколко часа по-късно, след доклад на материалите в Районна прокуратура, му е повдигнато обвинение по чл. 209 ал.1 от НК и му е определена мярка \"задържане за 72 часа\".", "date": "2017.10.27", "title": "Заловиха ало-измамник, представял се за митически инспектор в Благоеврградско"}
{"url": "https://news.bg/world/sasht-naznachiha-nov-shef-na-misiyata-v-kuba-na-fona-na-misterioznite-ataki.html", "text": "САЩ съобщиха, че са назначили дипломата от кариерата Лорънс Гъмбинър за нов шеф на американската дипломатическа мисия в Куба, информира Ройтерс.Назначението се случва на фона на разразилата се дипломатическа криза, свързана с мистериозни атаки срещу персонала на посолството. Десетки американски служители в посолството в Хавана са пострадали. За първи път през август беше съобщено за \"звукови атаки\", които водят до загуба на слуха и \"леко увреждане на мозъка\", което може да включва мозъчно сътресение или главоболие.Предишният шарже д'афер Скот Хамилтън напусна Куба по-рано този месец, след като Вашингтон нареди евакуация на част от персонала.Въпреки че САЩ не са обвинили официално Куба за мистериозните атаки, през миналата седмица Доналд Тръмп обяви, че Хавана е отговорна.Гъмбинър, който е завършил право, три години е бил заместник на посланика на американската мисия в Лима, Перу. Бил е заместник на постоянния представител на американската мисия в Организацията на американските държави, както и дипломат в Богота, Тел Авив и Сан Хосе.Междувременно Куба обвини САЩ, че възпрепятстват разследването на мистериозните \"звукови\" атаки срещу американски дипломати, информира АФП. Хавана твърди, че на разследващите е отказан достъп до жертвите и медицинските им картони.Най-малко 24 служители на американското посолство в Хавана са засегнати.", "date": "2017.10.27", "title": "САЩ назначиха нов шеф на мисията в Куба на фона на мистериозните атаки"}
{"url": "https://news.bg/society/protestat-na-knsb-iska-pone-100-lv-varhu-zaplatata.html", "text": "Протест на КНСБ под мотото \"Доходи, права, достойнство\" събра хиляди работници от цялата страна. Протестът съвпада с  (НСТС), на който ще се обсъжда Бюджет 2018.Протестиращите са закачили по дрехите си стикери \"Аз не съм търтей\" и носят плакати с надпис \"Работеща България иска по- високи заплати\".Начело на шествието са здравните работниците с плакати \"Искаме реформа, но не на парче\".От КНСБ настояват за по-високи заплати в частния и държавния сектор, както и да се запази клас \"прослужено време\". Синдикатът иска поне по 100 лв. отгоре върху заплатата на работниците, както и 700 лв. начална заплата за всеки висшист и необлагаем минимум до размера на минималната работна заплата.Президентът на КНСБ Пламен Димитров заяви, че българите искат по-високи заплати и вече има известна чуваемост, но увеличенията трябва да продължат и да покрият всички сектори.\"Всеки един да получи поне по 100 лв. увеличение на заплатата си тази година, независимо дали работи в училище, в болница, в администрацията, дали е миньор или продавач в магазина. Това казват хората днес, за това са и тук\", обясни президентът на синдиката.Той беше категоричен, че не бива да се пипат никакви социални придобивки, в това число и заплащането на . По думите му заради отнемането на такива права няколко милиона българи ги няма в държавата.\"За мен това е най-важният въпрос, как с увеличението на доходите да върнем българите обратно в България\", заяви още Димитров.Президентът на КНСБ увери, че нямат политически искания и ако исканията им не бъдат чути, натискът ще продължи по сектори.", "date": "2017.10.27", "title": "Протестът на КНСБ иска поне 100 лв. върху заплатата"}
{"url": "https://news.bg/society/kzp-po-sledite-na-naduti-smetki-za-mobilni-uslugi.html", "text": "Комисията за защита на потребителите - КЗП проверява нови случаи на начисляване на суми към сметките за телекомуникационни услуги след посещаване на интернет страници, довело до абонамент за различни услуги. Това съобщи председателят ѝ Димитър Маргаритов пред БНТ. \"Мобилните оператори би следвало да бъдат в някаква степен отговорни за това, че през техните мрежи се адресират към потребителите некоректни послания и те могат да въведат в заблуждение и в разходи хората, които не желаят да получават такива съобщения\", коментира Маргаритов.Той потвърди, че и в предходни периоди Комисията е разглеждала такива случаи и има произнасяния за нелоялни търговски практики. Той изрази мнение, че добре да се помисли за подобряване на законодателството именно в посока вменяване отговорност на тези, които управляват мрежите.По повод разпоредените от Върховната административна прокуратура проверки за извършвани в района на училищата евентуални продажби на опасни храни, цигари и алкохол Маргаритов каза, че включването на няколко институции позволява по-ефективен контрол. \"Имаме възможност да контролираме това, което законът ни вменява, а именно - продажбата на тютюневи изделия на непълнолетни. В предишни периоди сме имали известни затруднения при констатацията на такива случаи, защото снемането на самоличността на малолетните винаги трябва да бъде придружена с присъствието на органите на реда\", обясни председателят.В отговор на въпрос на водещия във връзка с подписания меморандум за сътрудничество с Българската агенция по безопасност на храните и Федерацията на потребителите в България Маргаритов заяви, че е важно преди да бъде разпространена дадена информация, тя да бъде надлежно проверена.\"Ние си даваме сметка, че е важно хората да бъдат информирани за всички рискове, които ги дебнат като потребители. Същевременно в последно време като че ли ставаме свидетели на тиражиране на информация, която не е достатъчно добре обезпечена с доказателства и проверки. Така хората могат да бъдат много лесно изплашени или заблудени относно вредни храни, относно съдържание на различни вещества в определени храни. Ние никога не сме спестявали на потребителите информация относно това какви биха били рисковете за храни и за други продукти. Но когато се тиражира такава информация, тя трябва да бъде проверена, да бъдат извършени съответните лабораторни изследвания\", заяви Маргаритов.Димитър Маргаритов изцяло подкрепя готвените промени в законодателството, с които наргилетата ще бъдат приравнени към цигарите и производните на тютюна изделия и така ще са забранени за употреба от лица до 18-годишна възраст.", "date": "2017.10.27", "title": "КЗП по следите на надути сметки за мобилни услуги"}
{"url": "https://news.bg/world/zabuksuvaha-koalitsionnite-pregovori-v-germaniya-zaradi-migratsiyata-i-klimata.html", "text": "Участващите в преговорите три партии за управляваща коалиция в Германия  отложиха разговорите за следващата седмица, след като постигнаха малък напредък по сближаване на позициите за имиграцията и политиката за околна среда, съобщава Ройтерс.След 11-часови преговори в четвъртък участниците обявиха, че не са успели да намерят обща основа по трудните теми за климатичните промени и имиграцията, но през уикенда ще разгледат аргументите на партиите., каза пред журналисти генералният секретар на Свободната демократическа партия Никола Беер.Според генералния секретар на Християнсоциалния съюз Андреас Шойер постигнатото между консерваторите споразумение за годишния таван за прием на бежанци трябва да бъде основа на всяко коалиционно споразумение., каза той и добави, че този въпрос е причината за силното представяне на \"Алтернатива за Германия\" на изборите.Източници, запознати с преговорите, разкриха, че лидерите на партиите ще проведат среща до следващия четвъртък, за да се опитат да намерят решение за бежанската политика.Зелената партия, която е против налагане на таван за прием на бежанци, отбеляза, че позициите за имиграцията значително се различават.\"\", каза преговарящият от \"Зелените\" Михаел Келнер.Партиите също не постигнаха съгласие за свързаните с климата цели, които предвиждат намаляване на въглеродните емисии с 40% от нивата от 1990 г. до 2020 г., тъй като са разединени относно как да бъдат постигнати, обявиха източници.Келнер повтори позицията на Зелената партия, че Германия трябва бързо да затвори централите на въглища, за да помогне в борбата срещу климатичните промени. Другите партии са против тази радикална стъпка.\"\", предупреди Келнер.Също така преговарящите партии са постигнали ограничен напредък за европейската политика. Те са съгласували съобщение, в което се казва, че Германия може да спечели само ако Европа е добре. В същото време те ще обсъдят още 25 открити въпроса.", "date": "2017.10.27", "title": "Забуксуваха коалиционните преговори в Германия заради миграцията и климата"}
{"url": "https://news.bg/politics/dps-iska-ili-ostavkata-na-simeonov-ili-na-tseliya-kabinet.html", "text": "ДПС иска или оставката на Симеонов, или на целия кабинет. ДПС предприема решителни действия срещу националистите във властта. Решението е да пишат до европейските институции за участието на патриотите в управлението.Призовахме ГЕРБ да предприемат действия срещу националистите, припомни на брифинг в Народното събрание лидерът на партията Мустафа Карадайъ.В писмото си партията изразявала тревога срещу надигащата се националистическа вълна в Европа. Притеснително е участието им във властта у нас. В писмото те зоват за общи действия срещу национализма и популизма. Брюксел реагира, а и не само Брюксел, изтъкна Карадайъ.Лидерът на ДПС коментира осъдителната присъда на Валери Симеонов. Посочи още две осъдителни присъди на ВАС - от 2015 срещу незаконно строителство на плажа, и от 2013 за незаконно строителство в Златоград. Там е осъдена ТВ СКАТ. Лидерът на ДПС прочете редица заглавия за незаконното строителство от страна на вицепремиера Симеонов.Тук за какво иде реч, недоумява Мустафа Карадайъ. Той е недоволен, че тези съдебни решения не са изпълнени, а лидерът на НФСБ бил награден с вицепремиерски пост. Това ли са демократичните процедури, пита Карадайъ. Това ли е пожелал народът, господин Цветанов, обърна се той към председателя на ПГ на ГЕРБ.Кой работи против държавата, попита той и обясни, че герберите работели срещу държавата, включвайки националистите във властта. Призоваваме за решителни действия - националистите вън от властта, настоя лидерът на ДПС.", "date": "2017.10.27", "title": "ДПС иска или оставката на Симеонов, или на целия кабинет"}
{"url": "https://news.bg/politics/pavel-shopov-vizhda-ot-dps-samo-pretoplena-mandzha.html", "text": "Исканата от ДПС оставка на Валери Симеонов е поредната претоплена манджа. Това отговори националистът Павел Шопов на исканата от ДПС оставка на вицепремиера.Волен Сидеров много хубаво каза от трибуната, че и сняг да завали, ще се иска оставката и ще се говори против Валери Симеонов, припомни Шопов. \"Говори ли в момента Карадайъ ли беше, Харадайлъ ли, някакъв българомохамеданин от Борино, доколкото ми е известно, който е в ролята на етнически турчин? Говори ли ви отново за езика на омразата? Не може да не говори за езика на омразата, че по-голяма политика на омразата, действие на омразата от тази, която виждаме, че ДПС осъществява вече толкова десетилетия наред в България, има ли\", анализира Шопов.Шопов пита турският ли е езикът на любовта. \"Да ги обичам ли тия, които имат най-голям принос за загробването на България и довеждането ѝ до този вид? На езика на любовта ли да говоря, когато говорим за управленията, в които участваше ДПС, за кръговете от фирми, за корупцията, която е емблематична точно за тази партия - за ДПС\", продължи с реторичните въпроси Шопов.Осъществяваме нашата програма целенасочено за сваляне на ДПС на една все по-ниска квота, до изчезването му, закани се още депутатът от Обединените патриоти.", "date": "2017.10.27", "title": "Павел Шопов вижда от ДПС само \"претоплена манджа\""}
{"url": "https://news.bg/health/vma-poluchi-elektronna-sistema-i-novi-lineyki.html", "text": "Военномедицинската академия в София получи ново оборудване, предаде БНТ.С дарения от благодарни пациенти са закупени електронна система за регистратурата, 3 нови линейки и 4 автомобила.Благодарение на електронната система за обслужване и повикване вече няма да се налага пациентите да стоят на опашки.Министърът на здравеопазването проф. д-р Николай Петров, който беше гост на събитието, подчерта, че новите придобивки са спечелени с много почтеност. По думите му, този път е похвален и добър, \"това е отношение на хората\" към екипа на болницата.Началникът на ВМА полк. проф. д-р Венцислав Мутафчийски изрази радостта от облекченията за пациентите с въвеждането на новата регистратура.\"Преди, повечето от вас знаят какви бяха регистратурите, от затворен тип. Стоят клети хора на опашка, припадат понеделник и вторник, което беше изключително несправедливо към нашите пациенти.\" - коментира проф. Мутафчийски.ВМА представи и финансовите си отчети. Според тях, дълговете на болницата от 37 милиона през миналата година са стопени на 18.", "date": "2017.10.27", "title": "ВМА получи електронна система и нови линейки"}
{"url": "https://news.bg/int-politics/nato-predupredi-rusiya-da-ne-lazhe-za-mashtabite-na-manevrite-si.html", "text": "НАТО предупреди Русия, че може да се стигне до опасни недоразумения, ако Москва дава невярна информация за военните маневри, които провежда, предаде Дойче веле.Изявлението беше предизвикано от напрежението, до което се стигна заради руските учения \"Запад 2017\" по източната граница на алианса.Спътниковите снимки показаха, че руската страна е излъгала за броя на военните, ангажирани в маневрите. Според информацията , предоставено от Москва, в тях са участвали 12700 войници, а според анализите на експертите от Алианса, реалният им брой е бил в пъти по-голям.При провеждане на учения, в които се ангажират над 13 хиляди души, се изисква участие на наблюдатели от ОССЕ, но с невярно подадената информация Кремъл избегна присъствието на делегация от организацията.Генералният секретар на НАТО Йенс Столтенберг коментира, че ако в подобни случаи Русия не предоставя истинските данни, може да се стигне до инциденти и ситуацията може да \"излезе от контрол\".\"Всяка държава има право да провежда учения за въоръжените си сили..., но е важно всичко да става предсказуемо и прозрачно\", поясни Столтенберг.Той подчерта също, че е важно такива учения да се усложняват ситуацията със сигурността в региона.\"Имало е случаи, при които учения са се използвали за прикриване на агресивни действия по отношение на съседни страни. Така беше в Грузия през 2008 г. и в Украйна през 2014 г.\" - посочи генералният секретар на НАТО.Руските учения бяха сред темите, дискутирани на заседанието на НАТО, което се проведе по-рано през деня в Брюксел. Представителите на държавите от алианса отбелязаха разминаването между твърденията на Москва и реалните мащаби на ученията \"Запад 2017\", които се проведоха между 14 и 20 септември.Столтенберг отбеляза, че сценарият на маневрите също се е различавал от обявения и географският му обхват е бил по-голям от обявения.Необходимостта от прозрачност се потвърждава и от съобщенията, че Русия е използвала кибероръжие по време на време на ученията.Балтийските страни съобщиха, че докато те са траели, е имало сривове в работата на комуникационните системи.", "date": "2017.10.27", "title": " НАТО предупреди Русия да не лъже за мащабите на маневрите си  "}
{"url": "https://news.bg/int-politics/oon-obvini-armiyata-na-asad-v-upotreba-na-himichesko-orazhie.html", "text": "Сирийското правителство е извършител на химическата атака с токсичния газ зарин срещу град Хан Шейхун в началото на април 2017 г.Това се казва в експертен доклад на ООН цитиран от Би Би Си.Днешният отчет потвърждава това, което отдавна знаем, че е истина, заяви представителката на САЩ в ООН Ники Хейли.Държавният глава на Сирия Башар Асад и подкрепящият го президент на Русия Владимир Путин многократно отричаха вината си, като твърдяха, че ситуацията е изфабрикувана.Асад уверява, че Сирия е унищожила запасите си от химически оръжия, но американската страна обяви, че не са унищожени целите запаси.През септември Съветът по правата на човека към ООН също обяви, че зад употребата на химическо оръжие стоят силите на Асад, като посочи, че в бомбардировката е участвал самолет на сирийските военновъздушни сили. С изводите си съветът опроверга руската версия, че самолетът е бомбардирал химически завод на бунтовниците.Припомняме, Русия наложи вето върху продължаването на мандата на експертния екип на ООН, разследващ химическите атаки в Сирия.", "date": "2017.10.27", "title": "ООН обвини армията на Асад в употреба на химическо оръжие "}
{"url": "https://news.bg/bulgaria/bchk-zapochna-daritelska-kampaniya-zaradi-navodneniyata.html", "text": "В помощ на пострадалите от наводненията в Бургаска област Българският червен кръст започна набиране на средства за осигуряване на неща от първа необходимост, предаде БНТ. Събраната сума от дарителската кампания ще бъде разпределена от Обществен съвет.Даренията се набират с SMS на номер 1466 - на стойност 1 лев към всички мобилни оператори.Средства се могат се превеждат и по банковата сметка на БЧК: BG29 UNCR 7000 1506 7504 06", "date": "2017.10.27", "title": "БЧК започна дарителска кампания заради наводненията"}
{"url": "https://news.bg/press/ms-otpuska-1-mln-leva-za-navodneniyata-ek-iska-deystviya-ot-tsatsarov-poletite-ot-graf-ignatievo-se-normalizirat.html", "text": "Посещението на трима еврокомисари в София е сред водещите теми на петъчните вестници.\"Премиерът Бойко Борисов обсъди приоритетите по време на българското председателство на Съвета на ЕС с еврокомисарите по вътрешни работи (Димитрис Аврамопулос) и по правосъдие (Вера Юрова). В разговора в София участваха и българският еврокомисар с ресор цифровизация Мария Габриел, министърът на правосъдието Цецка Цачева и главният прокурор Сотира Цацаров. Димитрис Аврамопулос и Вера Юрова бяха категорични, че България ще бъде много успешен председател на Съвета на ЕС, съобщава правителствената информационна служба. По време на срещата са разгледани въпросите за функционирането на новата европейската прокуратура, сигурността на външните граници, системата за убежище, пакета по Регламента от Дъблин, както и мерките за борбата с тероризма. \"Двамата еврокомисари изтъкнаха положителната роля на българския премиер за мира и сигурността в държавите от Западните Балкани\", се казва в съобщението.\" - в. \"Дневник\".\"Искаме да сме максимално справедливи и обективни в оценката в доклада по механизма за сътрудничество и проверка, който ще излезе през ноември. Това каза еврокомисарят по правосъдие, потребители и равнопоставеност на половете Вера Йоурова по време на пресконференция след годишната министерска среща ЕС-Западни Балкани . \"Всеки път, когато се срещна с г-н Цацаров и когато имам възможност да обсъждам с реформата и работата на прокуратурата и нейните структури, според мен дава убедителни знаци за напредък. Винаги, когато се срещна с него оставам с впечатление, че всичко в България е наред. След това виждам фактите, цифрите и резултатите и в мен се появяват съмнения относно това дали всичко е наистина прекрасно. Нека да изчакаме и видим какво ще покаже докладът от ноември месец, който предстои. Ние искаме да сме справедливи и максимално обективни. Нека видим обективната ситуация. Всеки път, когато се срещна с г-н Цацаров му пожелавам успех, късмет и действително да покаже реални резултати и успешно разрешаване на всички теми в областта на неговите компетенции\", допълни еврокомисарят. \"Ползваме докладите на Венецианската комисия като аналитичен материал, документ. Вие знаете, че сериозно работи и сътрудничим с Венецианската комисия и взимаме тяхното мнение по отношение на ситуацията в Полша, така че отговорът на вашия въпрос е да\", каза еврокомисарят. По думите й други държави членки също са подложени на някакъв вид мониторинг. \"Вече седем години се прилагат механизми за измерване на напредъка. Това е класацията за напредък в правосъдните системи. Опитваме се да измерим ефикасността и ефективността на реформите в системите на правосъдието във всички държави - членки, включително България и Румъния. Опитваме се да увеличим обхвата на тази система, която в момента разглежда само административно-правни теми. Искаме да включим такива, касаещи наказателното право и гражданското право\", посочи Йоурова...\" - в. \"24 часа\".\"Г-н Цацаров е много убедителен. След всяка среща с него имам усещането, че всичко (в прокуратурата-б.р.) е ОК. После поглеждам данните и започвам да имам някои съмнения, че всичко е толкова перфектно\". Така еврокомисарят по правосъдието Вера Йоурова отговори в четвъртък на въпроса какво мисли за реформата на българската прокуратурата през последните години, цитирана от \"Медиапул\". .. С отговорите си Вера Йоурова разсея спекулациите, че има взето решение за свалянето на наблюдението върху правосъдните системи на България и Румъния до края на следващата година. През последните няколко месеца се говори все по-упорито, че механизмът ще бъде заменен с наблюдение за върховенството на закона върху всички държави-членки на ЕС. Подобно искане през последните две години се защитава пламенно от повечето български партии, евродепутати и от главния прокурор Сотир Цацаров. \"Отговорът на въпроса (за свалянето на мониторинга - б.р.) е - не знам\", каза Йоурова. Тя напомни, че желание в тази посока има и от Европейската комисия, но дали това ще се случи зависи само от реформаторските действия на българските власти. Еврокомисарят увери, че ноемврийският доклад за напредъка на България ще бъде \"честен и обективен\". Така тя отхвърли спекулациите, че докладът ще бъде \"по-мек\" от обичайното заради ротационното председателство на ЕС, което се поема от София на 1 януари. Министерството на правосъдието обяви, че започва да работи върху механизъм, който да позволи независимо разследване на главния прокурор, но няма краен срок за приемането му. На този фон вече излезе пореден доклад на Венецианска комисия за България с две ключови препоръки - главният прокурор да не може да се меси при избора на шефовете на върховните съдилища, както и да се създаде независима институция, която да може да разследва Цацаров.\" - в. \"Сега\".Наводненията в Югоизточна България са във фокуса на всекидневниците.\"Министерският съвет ще започне процедурата по отпускане на 1 млн. лева на общините Бургас и Камено, с които да бъдат покрити разходите за аварийно-възстановителна дейности и подпомагане на пострадалите след наводненията. Това е решено след среща между премиера Бойко Борисов, вицепремиера Томислав Дончев и финансовия министър Владислав Горанов. По-голямата част от сумата - 600 хил. лв., ще бъде отпусната на община Камено, а останалите 400 хил. лв. са за Бургас. В момента няколко екипа описват на място щетите, основно на публичната инфраструктура. Очаква се работата им да приключи до понеделник следващата седмица, посочи вицепремиерът Дончев, който е и председател на междуведомствената комисия за възстановяване и подпомагане. Заделеният резерв на комисията до края на тази година е над 2 млн. лева, съобщи Дончев. По думите му има готовност да бъде предоставен както за непосредствено справяне с бедствията, така и за ремонтни работи, които да се осъществят до края на годината. Когато бъде изготвена точната справка за всички извършени дейности и необходими плащания, правителството ще вземе решение от коя бюджетна програма и какво допълнително финансиране ще бъде отпуснато.\" - в. \"Дневник\".\"Властите обогатиха добре известния инструментариум, с който обяснява водните бедствия. Ден след трагедията в Бургаска област, при която загинаха трима души, виновни се оказаха синоптиците, които не прогнозирали правилно колко лошо ще е лошото време. Това се случва, въпреки че през пролетта Държавната агенция за метрологичен и технически надзор съобщи, че 205 язовира са неизрядни, само 5 са изпълнили предписанията за укрепване, а 30 са в много лошо състояние. Почистването на речните корита също е вечен проблем. Вчера обаче представителите на властта се обединиха около заключението, че държавните институции са си свършили перфектно работата, и подчертаваха при всеки повод, че държавните язовири в управляваната от ГЕРБ област Бургас нямат принос за бедствието. Версията за синоптиците се появи сутринта в изява на председателя на ПГ на ГЕРБ Цветан Цветанов пред Нова телевизия. Той всячески се помъчи да неглижира факта, че Камено и Бургас се управляват от кадри на ГЕРБ, и стрелна метеоролозите: \"Кодът, който беше подаден, беше жълт... Винаги, когато се планират дадените решения на местната и изпълнителната власт, и разбира се, призивите към гражданското общество... е на база прогнозата, която се получава\". И даде пример как в САЩ и Западна Европа метеоролозите предсказват успешно бурите. Всъщност бедствието настана на 24 октомври през нощта, като кодът за този и следващия ден бе не жълт, а оранжев. Тезата за подценената прогноза беше застъпена и в изслушването на няколко министри в парламента. Там министърът на икономиката Емил Караниколов, привикан от БСП с трима свои колеги за обяснения, заяви, че предупрежденията са били за валежи до 60 л/кв. м, а са паднали 200 л/кв. м. \"НИМХ на БАН е издал оранжев код за значителни валежи в 16 области за 24 октомври. Очакваните валежи са били с количество от 35 до 50 л/кв. м за 24 часа, като локално е било възможно да достигнат до 60 л/кв. м. Реално валежите са били повече от прогнозираното\", информира министърът на околната среда Нено Димов. \"Когато природата се разгневи и удари всички, ние сме като мравки пред нея\", обобщи вицепремиерът Валери Симеонов. Това и остава основната версия на управляващите за трагедията. \"Синоптиците ни са си свършили добре работата\", коментира пред Сега\" проф. Христомир Брънзов, шеф на Националния институт по метеорология и хидрология към БАН. Още на 23 октомври от службата му са обявили оранжев код за опасно количество валежи, което означава, че могат да паднат от 30 до 60 л на кв. м за денонощие. \"На 24 октомври отново бе обявен оранжев код за 16 области, а в 12 часа - за Ямбол, Хасково и Бургас. На 25-и сменихме кода за Бургас в червен, тъй като отчетохме предишното количество валежи\", коментира той. По думите му синоптиците не могат да прогнозират къде точно колко количество дъжд ще падне. \"За Бургаска област паднаха 120 л за двата дни, което и беше прогнозирано и своевременно подадено към Гражданска защита и МОСВ\", посочи проф. Брънзов. Той определи като некоректно сравнението с американската метеорологична служба, която получава в пъти по-голям ресурс от българския. \"Ние нямаме дори автоматични дъждомери, с които веднага да се отчита количеството паднали валежи\", коментира още той...\" - в. \"Сега\".\"От началото на февруари 2017 г. са идентифицирани 2005 язовира с констатирани неизправности по стените и съоръженията към тях. За 89 са дадени предписания за контролно пълно изпразване и изготвяне на анализи за техническото и експлоатационно състояние на язовирните стени. Най-много такива язовири има в област Благоевград, Враца, Бургас и Хасково, каза Караниколов. Министърът на икономиката Емил Караниколов отбеляза, че ресорната агенция към Министерството на икономиката извършва проверки, констатира нередности, съставя актове, издава предписания, но липсата на финансови средства предимно на общините в България е един от основните проблеми. \"Трябва да се мисли за осигуряване на средства, с които да се решат генерално проблемите с язовирите в България\", смята Караниколов. Министърът представи информация в парламента за състоянието на язовирите в Бургаско и за предприетите мерки. Към момента общият брой на язовирите, които имат скъсвания или нарушения на язовирните стени на територията на област Бургас са седем.\" - в. \"Сега\".Вестниците проследяват и случая с отказа на пилоти от \"Граф Игнатиево\" да летят.\"Очакваме пълно нормализиране от понеделник на полетите на всички летци, каза заместник-министърът на отбраната Атанас Запрянов, който представи информация пред парламентарната Комисия по отбрана днес в рамките на изслушване на представители на ръководството на военното ведомство за ситуацията в авиобазата \"Граф Игнатиево\", съобщи БТА. С пилоти от авиобазата се извършва наземна подготовка за възстановяване на тяхната увереност да летят. Дежурните сили и летците, които носят бойни дежурства, са на линия, никога не е прекъсвано носенето на бойно дежурство за охрана на въздушното пространство от българските изтребители, заяви заместник-министърът...\" - в. \"Стандарт\".\"Запрянов посочи като основна причина за станалото факта, че нальотът на летците не е достатъчен и за сложни условия някои от тях са се почувствали недостатъчно уверени да летят. Причините за ситуацията не са в горивото, авиационно гориво има. Допълнително обаче е станало ясно, че част от седемте оперативни самолета МиГ-29 имат останал летателен ресурс по няколко часа. Говорим за седем оперативни самолета, но самолетите, на които може да летят пилотите за тренировъчни полети, които имат по-голям авиационен ресурс, са по-малко, каза Атанас Запрянов. Поради това нальотът е бил ограничен. По думите на заместник-министъра пилотите не са знаели защо доставените 10 двигателя за изтребителите - четири нови и шест ремонтирани, не се монтират и не се използват, което донякъде им е повлияло психически. Те не се знаели за проблемите с документацията на двигателите, които обаче са свързани с риск за техния живот, тъй като от военното ведомство първо трябва да изяснят доколко тези двигатели съответстват на това, което пише във формулярите им. По думите на Запрянов пилотите не са знаели също, че четирите нови двигателя нямат датчици за маслото, които се очакват, и че поради тази причина и те не могат да бъдат използвани, което не е знаел дори командирът на авиобазата. Това е въпрос на комуникация, която е трябвало да бъде направена вече между командването на авиобазата и командира на вида въоръжена сила, и МО, посочи Запрянов. Това е доведено да знанието на личния състав, хората сега знаят, че няма субективна причина, която да бави подготовката на летателната техника и използването на доставените двигатели, а има документална причина, която трябва да бъде изяснена. Заместник-министърът информира, че следващата седмица има съвместна авиационна тренировка с полските ВВС. Имаме уверение от командването на базата, че всички дейности - както с полските ВВС, така и с ВВС на Италия, са координирани, извършват се и ще се включат и тези пилоти следващата седмица, каза заместник-министърът...\" - в. \"24 часа\".\"Недопустимо е да се уязвява честта на хората с пагони... Това заяви президентът Румен Радев във Фейсбук, коментирайки ситуацията в сектор \"Сигурност.\" \"Напрежението в сектор \"Сигурност\" е тревожно. Кадровата криза в Българската армия се изостря. Полицаите и пожарникарите стачкуват, военните пилоти прекратиха плановите полети. Недоволството на хората с пагони е обяснимо - за него има социални, технически и психологически причини. Политическите реакции на проблема са неадекватни.\", пише Радев...\" - в. \"Труд\".", "date": "2017.10.27", "title": "МС отпуска 1 млн. лева за наводненията, ЕК иска действия от Цацаров, полетите от „Граф Игнатиево” се нормализират...  "}
{"url": "https://news.bg/int-politics/tramp-razsekreti-2800-dokumenta-za-ubiystvoto-na-kenedi.html", "text": "Американското правителство разсекрети над 2800 документа, свързани с убийството на президента Джон Кенеди, предаде CNN.Президентът Доналд Тръмп реши да не разсекретява всички документи от разследването, съобразявайки се със становището на спецслужбите по случая.Съобщава се, че около 300 файла остават със статут на класифицирана информация.По-рано руското външно министерство обяви, че Кремъл не е замесен в убийството на Кенеди, след като в американските медии се появи информация за вероятна връзка на атентатора Ли Харви Осуалд с руските спецслужби.", "date": "2017.10.27", "title": "Тръмп разсекрети 2800 документа за убийството на Кенеди "}
{"url": "https://news.bg/world/nasa-izsledva-kak-rabotyat-choveshkite-geni-v-kosmosa.html", "text": "Американската космическа агенция NASA работи по генетично проучване върху близнаци, за да установи как се \"включват\" и \"изключват\" човешките гени в условията на космическото пространство.\"Едно от най-вълнуващите неща беше това как гените функционират в космическото пространство - видяхме истинска експлозия, като фойерверки.\" - споделя изследователят Крис Мейсън.\"В това проучване ще можем да видим хиляди промени в гените, как те се включват и изключват. Това се случва когато астронавтът отива в космоса. Някои процеси продължават и известно време след връщането на Земята.\" - допълва той.Учените са изследвали астронавта Скот Кели след завръщането му от космоса през март 2016 г., като са сравнили резултатите с тези на неговия брат-близнак Марк Кели, който е пенсиониран астронавт.На екипа предстои анализ на още много сравнителни данни.\"Изследването дава една от най-задълбочените представи за човешката биология.\" - коментира Мейсън.По думите му, то поставя основите на разбирането за молекулярните рискове при пътувания в космоса. Учените се надяват проектът да им даде възможност да разработят методи за превенция на нежеланите генетични промени.Очаква се пълните резултати от изследването да бъдат публикувани през 2018 г.Задачата, която стои пред програмата на NASA за проучване на човешката биология Human Research Program (HRP) е откриването на най-ефективните методи и технологии за опазване на здравето на астронавтите при пребиваване в космоса.По HRP се финансират повече от 300 проекта в престижни университети, болници и центрове на NASA. В програмата са включени над 200 учени.", "date": "2017.10.27", "title": "NASA изследва как работят човешките гени в космоса"}
{"url": "https://news.bg/int-politics/forin-ofis-razkri-svoi-dokumenti-svarzani-s-tramp.html", "text": "Външното министерство на Великобритания разкри британски дипломатически документи, свързани с решения на американския президент Доналд Тръмп. Това стана по искане на Би Би Си, съгласно закона за свободен достъп до информация.От документите става ясно, че британските дипломати са били обезпокоени от навика на Тръмп да публикува резки изявления в Twitter рано сутрин и дори са обмисляли създаването на система за ранно предупреждение за подобни ситуации.Това е станало след решението на американския президент да забрани влизането в САЩ на гражданите на някои страни.Дипломатите са искали да се застраховат в случай, че поредното изненадващо решение на Тръмп се появи по време, когато Лондон заспива.Дипломатическата кореспонденция показва, че във Форин офис са били загрижени как внезапните изявления на Доналд Тръмп ще отразят на Великобритания, посочва Би Би Си.", "date": "2017.10.27", "title": "Форин офис разкри свои документи, свързани с Тръмп  "}
{"url": "https://news.bg/crime/nad-5-tona-spirt-i-tsigari-hvanaha-mitnichari-v-radomirsko.html", "text": "Служители на отдел \"Митническо разузнаване и разследване\" в митница Столична са извършили проверки на различни частни имоти и моторни превозни средства в района на Радомир. С оглед бързото и ефективно разкриване на закононарушенията е поискано съдействие от междуведомствения център за борба контрабандата към ГДБОП и е осъществено взаимодействие с органите на МВР.Установени и иззети са 5325 литра етилов алкохол, както и 4212 кутии цигари. 1175 литра от етиловия алкохол с алкохолно съдържание 95% vol са открити в съдове с различна вместимост. При извършена проверка на товарен автомобил са установени четири пластмасови съда, тип \"куб\", фабрично оразмерени, всеки с вместимост по 1000 литра и шест пластмасови туби, всяка с вместимост по 25 литра.За кубовете и тубите е установено, че също съдържат етилов алкохол с алкохолно съдържание 95% vol. Общото количество на спирта в тях е 4150 литра. За двете количества етилов алкохол не са представени документи за платен, начислен или обезпечен акциз. В рамките на проверката са открити и 84 240 къса /4212 кутии/ цигари, без бандерол за платен акциз в Република България, за което е образувано досъдебно производство по описа на митница Столична.", "date": "2017.10.27", "title": "Над 5 тона спирт и цигари хванаха митничари в Радомирско"}
{"url": "https://news.bg/regions/ochakva-ni-slanchev-petak-i-zahlazhdane-v-sabota.html", "text": "В петък ни очаква преобладаващо слънчево време. След обяд от северозапад започва увеличаване на облачността, ще се появи и слаб вятър от запад-югозападен. Затоплянето е с максимални температури между 16 и 21 градуса, а в София около 17 градуса.Атмосферното налягане бързо ще се понижава и в края на деня вече ще е значително по-ниско от средното за октомври. Над Черноморието ще бъде предимно слънчево. Привечер облачността ще се увеличи. Ще духа слаб югозападен вятър. Максималните температури ще са от 16 до 19 градуса. Над планините ще е предимно слънчево време. След обяд облачността се увеличава, но без валежи. Ще духа до умерен северозападен вятър, а през нощта срещу събота ще се усили.В cъбoтa cyтpинтa и в нeдeля вeчepтa ce oчaквaт пpeвaлявaния oт дъжд, над 1200-1500 метра oт сняг. Щe духа cилeн вятър oт ceвepoзaпaд. Облачността ще се разкъса и временно ще намалее, но в следобедните часове отново ще се увеличи, а привечер и през нощта срещу понеделник на места от северозапад отново ще започнат валежи.В понеделник със северозападния вятър ще нахлува студен въздух, облачността ще е променлива, но само на отделни места ще превали слаб дъжд, над 500-600 м - сняг.От пoнeдeлник дo cpядa щe имa пpoмeнливa oблaчнocт и щe дyхa бypeн вятъp oт ceвepoзaпaд. Мaкcимaлнитe тeмпepaтypи нa 1200 м. щe бъдaт oкoлo минyc 1до минус 3 градуса.", "date": "2017.10.27", "title": "Очаква ни слънчев петък и захлаждане в събота"}
{"url": "https://news.bg/world/arhivite-govoryat-ubiystvoto-na-kenedi-i-taynite-operatsii-na-tsru.html", "text": "Белият дом публикува подписан от президента на САЩ Доналд Тръмп меморандум във връзка с разсекретяването на 2 891 документи, свързани с убийството на Джон Кенеди. Но администрацията остави засекретени още няколкостотин документа с  за сигурност \"Строго секретно\".Тръмп отбелязва, че част от документите няма да бъдат разкрити, тъй като е във вреда на националната сигурност.Американският президент е наредил да се направи преглед на класифицирания статут на останалите документи през следващите 180 дни - до 26 април 2018 г.Няколко часа преди да изтече 25-годишен краен срок (законът е от 1992 г. и крайният срок изтича на 26 октомври 2017 г.), 54 г. след убийството на Кенеди в Далас, Националният архив на САЩ публикува документите.На сайта на Националния архив се отбелязва, че 88% от документите са разсекретени.Документите можете да разгледате ", "date": "2017.10.27", "title": "Архивите говорят - убийството на Кенеди и тайните операции на ЦРУ"}
{"url": "https://news.bg/regions/mvr-preduprezhdava-za-gasta-magla-po-am-trakiya-kray-plovdiv.html", "text": "Внимателно шофиране по автомагистрала \"Тракия\" край Пловдив заради гъста мъгла, предупреждава МВР.Намалена е видимостта в района на 147-ми до около 151-ви километър по автомагистрала \"Тракия\" в двете посоки заради гъста мъгла.Видимостта е под 100 метра, съобщават от Пътна полиция - ГД \"Национална полиция\" и предупреждават водачите да намалят скоростта и да шофират с повишено внимание.Пътен инцидент с тир, станал през нощта затрудни движението в участък от магистралата в посока София и временно то се осъществяваше само в аварийната лента.", "date": "2017.10.27", "title": "МВР предупреждава за гъста мъгла по АМ \"Тракия\" край Пловдив"}
{"url": "https://news.bg/society/kontrolyorite-ne-sa-agresivni-a-obshtestvoto-e-bolno-vazmushtava-se-tsgm.html", "text": "Контрольорите не са агресивни, а обществото е болно, възмущава се ЦГМ. За тази година има 22 нападенията над контрольори, а осъдените са трима, съобщава НоваТВ.Това коментира Центъра за градска мобилност за вчерашното нападение на 3-членен екип от контрольори. Единият от контрольорите, Георги Богданов е удрян по жесток начин от три момичета на видима възраст 18-20 години. Момичетата са били проверени от екипа контрольори и трите са без редовни превозни документи. \"Чух се с Георги Богданов. Нощта е минала лошо за него - с големи болки в главата, окото изцяло му се е затворила след удара. Потърсил е лекарска помощ\", коментира Борислав Симов, главен инспектор в ЦГМ.\"Не бих казал, че контрольорите предизвикват това поведение. Като цяло обществото е доста агресивно - не бият само контрольори, а и лекари, учители, полицаи. Това е показателно, че обществото ни е много болно\", допълва Симов.\"Хората не обичат да дупчат билети, но след като използват тази услуга, трябва да плащат за нея. След като нямат документ, защо ползват услугата\", чуди се той. Борислав Симов допълва, че ще настояват за засилени полицейски екипи по спирките. Според него наредбата трябва да бъде променена и контрольорите да се чувстват по-сигурни.", "date": "2017.10.27", "title": "Контрольорите не са агресивни, а обществото е болно, възмущава се ЦГМ"}
{"url": "https://news.bg/regions/bsp-nedovolna-ot-sistemata-za-opovestyavane-na-navodneniya-v-burgasko.html", "text": "БСП недоволни от ранното оповестяване за наводнения в Бургаско. Чудят се защо система за ранно оповестяване за 1 милион лева, изградена за превенция от наводнения, не е предотвратила трагедията.Депутатът от БСП Николай Тишев от Бургас, коментира че в община Бургас, през 2015 г. започва изпълнението на проект \"Интегрирано управление на риска от наводнения\", който официално действа от април 2017 г. Инсталирано е специализирано оборудване за осъществяване на 24-часов мониторинг на водните басейни. Информационната система включва 24-часов мониторинг на количеството на водата и падналите валежи. Събраните данни се изпращат на контролен център и така непрекъснато се следи състоянието на реки и морета.Системата дава актуални данни за потенциално опасни реки в общината. Цялата тази информация позволява на институциите лесно да установят кои райони и какви елементи на градската инфраструктура са застрашени от наводнения, за да се предприемат адекватни и навременни мерки за предотвратяване. По проекта е разработено и мобилно приложение, което ще позволи известяване на гражданите за повишени нива и валежи.\"В някои общини не се отпускат средства и държавата не помага, същевременно тук са отпуснати средства, но няма никакъв контрол как са изразходвани и каква е ефективността\", коментира Тишев. \"В Долно Езерово има няколко къщи, които са наводнени. Говорих с местни жители, които казаха, че на някои места, около 3 - 4 часа през нощта е имало проблем, наложило се е да се отводнява\", коментира Тишев.Той добави, че докато големите общини имат по-голям ресурс, то малките са оставени да се спасяват сами. В община Камено през последните 3-4- години не е даден нито лев за укрепващи или отводнителни съоръжения. Всичко, което е правено през тези години, е със средства на Общината и на физически лица. Държавата просто е абдикирала.\"Като резултат, виждаме какво се случва. Какъв е смисълът, пост фактум, като стане трагедията, да се изсипе половината Министерски съвет, а преди това държавата да я няма никаква\" - пита Тишев.Хората в Равнец и Трояново са споделили, че не са били взети мерки за почистването на коритата на реките, канавките. \"Държавата и общините трябва да се научат да оповестяват населението своевременно. Държавната администрация няма готовност да вземе съответните мерки. Така не може да продължава. Основното е, не да се вземат впоследствие мерки, а те да се предприемат предварително, за да не се случват инциденти\", коментира Димитър Стоянов.", "date": "2017.10.27", "title": "БСП недоволна от системата за оповестяване на наводнения в Бургаско"}
{"url": "https://news.bg/crime/vzriviha-dva-bankomata-v-stolichnite-kvartali-bankya-i-levski.html", "text": "Два банкомата са взривени в София тази нощ. Полицията е изпратила екипи, които са се заели със случаите от тази нощ.Първо е било взривено устройство в блок 19 на столичния квартал \"Левски\", а по-късно и друго - на ул. \"Борис I\" в Банкя.Столични полицаи разследват двата случая на взривени АТМ устройства. Днес в 3 и 15 часа в полицията е получен сигнал за взривен банкомат в ж. к. \"Левски\", бл. 19, а около час по-късно е съобщено за същото престъпление, извършено в Банкя.Към адресите незабавно са насочени полицейски екипи, извършени са огледи. По първоначална информация, няма данни за пострадали хора, щетите са материални. Процесуално-следствените действия продължават в рамките на образуваните досъдебни производства.По информация на БНР от банкомата в кв. \"Левски\" крадците не са могли да вземат нито една от касетите с пари. Между 35 000 и 60 000 лева е вероятната открадната сума в Банкя.И в двата случая са използвани бутилки със сгъстен въздух.Припомняме, в последните два месеца има няколко случая с банкомати. Пред журналисти на 5 октомври говорителят на главния прокурор Румяна Арнаудова обясни, че според анализа на криминалистите са налице определени типични действия.Възможно това да са една и съща група от хора, която напоследък извършва сходни престъпления. \"Най-малкото защото е използван сходен метод на взривяване - вероятно с газ\", коментира тогава Арнаудова.", "date": "2017.10.27", "title": "Взривиха два банкомата в столичните квартали \"Банкя\" и \"Левски\""}
{"url": "https://news.bg/regions/treti-den-izdirvat-izcheznalata-zhena-pri-navodnenieto-v-oblast-burgas.html", "text": "Водолази и планински спасители се включиха в издирването на 67-годишната Стоянка от село Черни връх, която изчезна в нощта на бедствието в област Бургас. Жената е в неизвестност вече трети ден.Планинските спасители са с обучени кучета и специална техника за издирване на затрупани хора, съобщи БГНЕС.В операцията по издирването на жената се включиха и водолази, които претърсват близките водоеми.На мястото има и екипи на полицията, пожарната и много доброволци, които също помагат в издирването.Стана ясно, че мъжът, които беше спасен при наводненията в община Камено, вече е в по-добро състояние, но все още има опасност за живота му.Реанимационните екипи на МБАЛ \"Бургасмед\" продължават да се грижат и да оказват помощ на пострадалия 71-годишен мъж от село Черни връх. Той вече е в съзнание и с възстановени жизнени показатели.Възрастният мъж беше откаран в болницата в изключително тежко състояние с хипотермия, фрактури на ребра, гръдна травма, слаб пулс и почти никакво кръвно налягане. Преди бедствието мъжът е претърпял и инсулт.Междувременно министърът на регионалното развитие и благоустройството Николай Нанков заяви, че щетите от бедствието само по републиканските пътища възлизат минимум на 4 млн. лв. По думите му трагедията в района е голяма - на места тинята по къщите на хората достигала до 1 метър. Стана ясно и че за по-малко от 24 часа  за подпомагане засегнатите от  хора събра 36 153 лв., като сумата продължава да се увеличава. Всеки, който има възможност да дари средства за подпомагането на пострадалите хора при наводненията в област Бургас, може да подкрепи Националната инициатива на БЧК:Припомняме,  при наводненията в област Бургас през нощта на 23 срещу 24 октомври. Най-тежко беше положението в община Камено, където беше обявено и бедствено положение. По-късно стана ясно, че  в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради.След проливните дъждове на 24-25 Октомври 2017 г. (около 200л/кв.м.) инспекторите на ДАМТН установиха 7 броя язовири със скъсани стени. Всички те са под 50 000 куб. м., с изключение на яз. \"Чотората\", който е с обем от 100 000 м3. Това са каскадни язовири, като четири, от тях са на територията на община Бургас, а три са в община Камено. Важно е да се отбележи, че под тези водоеми няма населени места и водния отток от тях не е причина за човешки жертви.", "date": "2017.10.27", "title": "Трети ден издирват изчезналата жена при наводнението в област Бургас"}
{"url": "https://news.bg/world/rahoy-prizova-senata-da-svali-katalunskiya-lider.html", "text": "Премиерът на Испания Мариано Рахой призова Сената да задейства член 155 от конституцията, за да свали каталунския лидер Карлес Пучдемон и да поеме управлението на богатия район, пише \"Паис\".Речта на Рахой пред Сената, прекъсвана постоянно от аплодисменти на сенаторите от Народната партия, продължи около 30 минути.Той поясни, че първата задача, ако Сенатът одобри член 155, е да се свали ръководителят на каталунското правителство.Рахой уточни, че специалната власт, която централното правителство иска да наложи над Каталуния не е свързана с отнемане свободите на каталунците, а със защитата им.За първи път от 1978 г. се задейства член 155, защото тази ситуация е извънредна, каза той пред законодателния орган.По думите му в Каталуния има опит за пренебрегване, отмяна и нарушаване на основния закон.Той е убеден, че каталунските власти са взели антидемократични решения, които нарушават конституцията на Испания и нормалното поведение в демократична държава.В противоречие с испанските и европейски ценности те атакуват малцинствата и нарушават върховенството на закона, каза още Рахой.Автономна общност, която не признава законите, която заменя една правна рамка с друга и пренебрегва съдебни решения - това се случва в Каталуния, подчерта премиерът., изтъкна премиерът пред горната камара на испанския парламент.По думите му каталунците трябва да бъдат защитени от \"нетолерантно малцинство\", което изцяло се опитва да си присвои Каталуния и се опитва да налага доктрината си над всички каталунци.Член 155 не е насочен срещу Каталуния, той има за цел да спре Каталуния да извършва злоупотреби, заяви Рахой, аплодиран от сенаторите от управляващата Народна партия.Народната партия посочи четири цели на член 155: възстановяване на закона, възстановяване на социалното съгласие, икономическо възстановяване и свикване на нови избори.Междувременно каталунският регионален парламент ще обсъди контрамерки. Пред парламента на Каталуния се събраха хора в подкрепа независимост на района.", "date": "2017.10.27", "title": "Рахой призова Сената да свали каталунския лидер"}
{"url": "https://news.bg/regions/boil-banov-iska-panairat-na-knigata-da-ostane-v-ndk.html", "text": "\"Надявам се Панаирът на книгата да бъде там, където му е мястото.\" Това е мнението на министъра на културата Боил Банов, разпространено от пресцентъра на министреството.Според министъра Софийският международен панаир на книгата е ключово събитие не само за имиджа на НДК като културно средище, но и за столицата, и за страната.От МК уверяват, че ще продължат да работят с \"Национален дворец на културата - Конгресен център\", за да подкрепят културни организации и да реализират проекти за развитие на българската култура.Припомняме, че в началото на седмицата стана ясно, че тазгодишното издание на Софийския международен панаир на книгата и съпътстващите го литературни събития се местят в изложбения комплекс Интер експо център, след като в продължение на години панаирът се провеждаше в НДК. За тази година са заложени датите 12-17 декември.Решението за преместването е взето на извънредно заседание на Управителния съвет на Асоциация \"Българска книга\". Освен факта на ремонта на сградата на НДК във връзка с председателството, като мотив за смяна на сградата се посочва и значителното увеличаване на цената за наем, поискана от Двореца на културата.Все още няма яснота дали преместването ще бъде постоянно или следващата година Панаирът отново ще се върне в обновената сграда на НДК.От Министерство на културата уверяват още, че ще предложат гъвкави политики за развитие на отношенията с дългосрочни партньори, които реализират проекти в областта на културата.", "date": "2017.10.27", "title": "Боил Банов иска Панаирът на книгата да остане в НДК"}
{"url": "https://news.bg/health/s-moratorium-nzok-spira-zhivotospasyavashti-terapii-prez-2018-g.html", "text": "През 2018 година много нови лекарствени терапии, някои от които животоспасяващи, могат да станат недостъпни до българските пациенти заради мораториум върху заплащането им от Националната здравноосигурителна каса (НЗОК). За това сигнализира Асоциацията на научноизследователските фармацевтични производители в България (ARPharM).Според асоциацията именно заради този мораториум широко прокламираното увеличение на средствата за здраве с 400 милиона лв. всъщност няма да доведе до подобряване на лекарственото лечение на българските пациенти.Мораториумът върху заплащането им е приет от Надзорния съвет на НЗОК и предстои да бъде разгледан от народните представители.Някои от забранените терапии са животоспасяващи, дават повече възможности за лечение, а в някои случаи са и по-изгодни за НЗОК, коментират фармацевтичните производители. Според тях сред новите терапии, които мораториума ще засегне, има такива, които вече са препоръчани за заплащане от НЗОК на базата на оценка на здравните технологии и за които са сключени договори за отстъпки с изгодни за НЗОК условия.Сред новите терапии, препоръчани за заплащане от НЗОК на базата на оценка на здравните технологии и засегнати от мораториума, са:Obinutuzumab и Venetoclax за лечение на хронична лимфоцитна левкемия (ХЛЛ) и съпътстващите я заболявания. ХЛЛ е раково заболяване на кръвта и костния мозък, а новите терапии водят до намаление на риска от прогресия или смърт, подобрение на преживяемостта без прогресия и увеличаване на времето до ново антилевкемично лечение.Nintedanib (вече има сключен договор за отстъпка с НЗОК) и Pirfenidone за лечение на идиопатичната белодробна фиброза - рядко, фатално, прогресиращо белодробно заболяване. Новите терапии забавят напредването на болестта, намаляват годишната загуба на белодробна функция, подобряват контрола върху симптомите на болестта и удължават времето без прогресия.Blinatumomab за лечение на остра лимфобластна левкемия - която е рядко и фатално злокачествено заболяване. Напълно новата имунотерапия предизвиква бързо и трайно повлияване при популация от пациенти, които по-рано са лекувани интензивно с химиотерапия. Новата терапия дава възможност на собствената имунна система на пациента да се прицели и унищожи злокачествените клетки за постигане на трайна ремисия или качествена трансплантация.Tofacitinib за лечение на възрастни пациенти с умерено тежък до тежък активен ревматоиден артрит. Новото лечение е под формата на филмирани таблетки, което е значително предимство спрямо лекарствата, за които се налага инжектиране или вливане, и води до бързо, значимо и клинично приложимо подобрение в симптомите на заболяването и физическата функция.Palbociclib е първият, получил одобрение от Европейската медицинска агенция, нов клас медикамент за лечение на хормонално позитивен/ ХЕР-2 негативен метастатичен рак на млечната жлеза. Новото лечение води до значимо подобрение и забавяне разпространението на заболяването.Carfilzomib (вече има сключен договор за отстъпка с НЗОК) в комбинация с дексаметазон за лечение на пациенти с рецидивиращ или рефрактерен мултиплен миелом. Мултипленият миелом е рядък, сложен и неизлечим рак, за който се счита, че е засегнал 240 новодиагностицирани мъже и жени в България през 2012 г. Въпреки че в ЕС са одобрени няколко лекарствени средства, в България голяма част от тях все още не се реимбурсират. Новото лечение удвоява постигнатата с настоящото лечение преживяемост без прогресия, както и делът на пациентите с пълен клиничен отговор при сравним профил на безопасност.Сред новите терапии, засегнати от мораториума, които все още са в процес на оценка на здравните технологии, са:Trametinib в комбинация с дабрафениб за лечение на възрастни пациенти с неоперабилен или метастазирал меланом с BRAF V600 мутация.Pasireotid LAR за лечение на възрастни пациенти с акромегалия.Everolimus за лечение на възрастни пациенти с бъбречен ангиомиолипом и за лечение на пациенти със субепендимални гигантоклетъчни астроцитоми.Mepolizumab за лечение на астма при пациенти, които въпреки осъществяваното досега лечение продължават да имат астматични симптоми и страдат от т.нар. тежка астма.Оsimertinib за лечение на недребноклетъчен рак на белия дроб, който забавя прогресията на заболяването в сравнение с химиотерапията при добър профил на поносимост.Асоциацията на научноизследователските фармацевтични производители посочват, че на фона на най-ниските цени на производител в Европейския съюз, през 2017 г. фармацевтичните компании ще предоставят на НЗОК компенсация на разходи за лекарства под формата на отстъпки на стойност 130 милиона лв. (при 47 милиона за 2015 г. и 87 милиона за 2016 г.) или общо 264 милиона за период от 3 години.За 2018 г. НЗОК планира да получи компенсация в размер на 160 милиона лева. \"Тази значителна по размер компенсация на разходите на НЗОК за лекарства се обезсмисля, ако не може да помогне българските пациенти да получат навременен достъп до нови лекарствени терапии\", категорични са фармацевтичните производители.", "date": "2017.10.27", "title": "С мораториум НЗОК спира животоспасяващи терапии през 2018 г."}
{"url": "https://news.bg/regions/bchk-sabra-nad-35-hil-lv-za-bedstvashtite-v-burgas.html", "text": "За по-малко от 24 часа  за подпомагане засегнатите от  хора събра 36 153 лв., като сумата продължава да се увеличава.Междувременно стана ясно, че в издирването на изчезнала жена от село Черни връх вече са се включили 4 екипа на Планинската спасителна служба на БЧК, които са с обучени кучета. Те помагат на Регионалната дирекция на \"Пожарна безопасност и защита на населението\".В издирването участват доброволци и щатни служители на БЧК-Бургас. Те помагат и за оценка на щетите в домовете на пострадалите семейства в село Черни връх и Полски извор в община Камено.БЧК-Бургас има готовност да предостави одеяла, дрехи и матраци на хората, които няма къде да спят. БЧК предоставя и хранителни и хигиенни пакети от бедствения резерв на организацията.Националната дарителска кампания на БЧК продължава. Всеки, който има възможност да дари средства за подпомагането на пострадалите хора при наводненията в област Бургас, може да подкрепи Националната инициатива на БЧК:", "date": "2017.10.27", "title": "БЧК събра над 35 хил. лв. за бедстващите в Бургас "}
{"url": "https://news.bg/int-politics/rusiya-podkopava-zabranata-na-himicheskite-orazhiya-prikriva-asad-skochi-boris-dzhonsan.html", "text": "Британският външен министър Борис Джонсън обвини Русия, че се опитва да прикрива използването на газ зарин от правителството на сирийския президент Башар ал Асад, като допълни, че поведението на Москва подкопава консенсуса срещу химическите оръжия, съобщава \"Ройтерс\".Доклад на ООН, публикуван вчера, установи, че правителството на Асад е виновно за химическата атака в сирийския град Хан Шейхун през април, при която загинаха над 80 души и предизвика ответна атака на САЩ с крилати ракети срещу сирийска военновъздушна база.Коментирайки публикувания доклад, Джонсън призова международната общност да държи отговорно правителството на Асад.Той също така ожесточено нападна Русия, която помогна за сключването на споразумение през 2013 г., съгласно което Асад се съгласи да унищожи запасите от химически оръжия на Сирия.\"Русия многократно се опита да подрие усилията да се стигне до истината за атаката в Хан Шейхун\", изтъкна британският първи дипломат в изявление, като допълни: \"Русия постоянно избираше да прикрива Асад.\"\"Това поведение може само да подкопае глобалния консенсус срещу използването на химически оръжия. Призовавам Русия да спре да прикрива своя отвратителен съюзник и да спази ангажимента си да гарантира, че химическите оръжия никога няма да бъдат използвани отново\", подчерта още Борис Джонсън.Русия защити сирийския държавен ръководител срещу твърденията на САЩ, че неговите сили са извършили атаката в Хан Шейхун, твърдейки, че няма доказателства. Русия твърди, че химическите оръжия, които избиха цивилни, принадлежат на бунтовниците, а не на правителството на Асад.Сирийското правителство многократно отрича използването на химически оръжия по време на продължаващата от повече от 6 години война в страната. Москва подкрепя сирийските правителствени сили срещу бунтовниците и терористите във войната.", "date": "2017.10.27", "title": "Русия подкопава забраната на химическите оръжия, прикрива Асад, скочи Борис Джонсън"}
{"url": "https://news.bg/world/atina-makedoniya-e-i-shte-ostane-gratska.html", "text": "Президентът на Гърция Прокопис Павлопулос обяви, че Македония е и ще остане гръцка, цитиран от Македонската информационна агенция.Павлопулос отново обвини Македония относно името и че фалшифицира историята, а също така, че подклажда напрежение.Държавният глава участва в събитие във връзка с годишнина от освобождението на Солун.категоричен той.Също не можем да допуснем иредентистко напрежение, което отново може да превърне Балканите в европейското буре с барут, предупреди той.По думите му Гърция подкрепя европейските перспективи на всички балкански държави, но Македония трябва да спазва европейското законодателство.", "date": "2017.10.27", "title": "Атина: Македония е и ще остане гръцка"}
{"url": "https://news.bg/society/rabotodatelskite-organizatsii-pisaha-slab-2-na-byudzheta-na-doo.html", "text": "Работодателските организации с оценка слаб 2 за бюджета на Държавното обществено осигуряване. Това обобщение направи Васил Велев, председател на Асоциацията на индустриалния капитал в България след провелото заседание на Националния съвет за тристранно сътрудничество.Велев коментира, че подкрепа за бюджета на ДОО са изразили само две от работодателските организации, докато държавния бюджет е събрал подкрепата и на петте работодателски организации и неговата оценка по шестобалната система е петица, този на НЗОК е получил оценка четири.Велев коментира още, че в бюджета на ДОО има много пороци, държавата се намесва административно там, където не трябва да се намесва, а там, където трябва не го прави. Той визира фалшивите болнични листа, както и инвалидните пенсии. Велев отчете, че през последните години трудовият ни пазар е загубил над 1 млн. работоспособни българи.Само за шест сектора от икономиката недостигът на работници бил в размер на 80 хиляди души, а в средносрочен план за цялата ни икономика недостигът от работна сила е в размер на 500 хиляди души. Според него е недопустимо изкуствено да се слагат прегради пред вносът на работна сила. Той определи тези опити като безотговорно поведение, граничещо със саботаж.Консенсус в НСТС не бе постигнат и по другата спорна тема за отпадане на клас прослужено време. Велев се възпротиви и на предложението на КТ \"Подкрепа\" всички, които се регистрират като безработни, независимо от това дали са напуснали по свое желание или са съкратени, да ползват обезщетение при безработица. Според него това е в полза на тези, които източват социалните фондове и са със статут на професионални безработни.Припомняме, на 18 октомври, сряда, Асоциацията на организациите на българските работодатели поиска оставката на министъра на труда и социалната политика Бисер Петков.Искането на оставката на Петков беше във връзка с предложенията в Проекта на Закона за бюджет на Държавното обществено осигуряване (ДОО) за административно увеличение на минималния осигурителен доход от 3,9% и увеличение на минималната работна заплата от 510 лв. през 2018 г.Според работодателите тези намерения са в драстично противоречие с обективните икономически реалности и препоръки на Европейската комисия.", "date": "2017.10.27", "title": "Работодателските организации писаха Слаб (2) на бюджета на ДОО"}
{"url": "https://news.bg/crime/obviniha-mazha-koyto-razstrelya-zhena-si-publichno-v-stolichniya-kv-lagera.html", "text": "Софийска градска прокуратура внесе в съда обвинителен акт спрямо Венцислав В. за това, че на 18 август тази година е убил съпругата си по жесток начин и със средство, опасно за мнозина.Материалите по делото влизат в съда само два месеца след извършване на деянието, посочват от прокуратурата.Припомняме, на 18 август в столичния квартал \"Лагера\" Венцислав застреля съпругата си на публично място, пред свидетели. Мъжът възпроизведе 5 изстреля по жената.Още тогава беше изяснено, че двамата са били в трайно влошени взаимоотношения и живели разделно. Жената се грижила за двете им малолетни деца. Заради агресивното поведение, заплахите на Венцислав и факта, че той притежавал огнестрелно оръжие, жената подава жалба, че се притеснява за живота си, а Софийският районен съд издава ограничителна заповед на мъжа.На дата на убийството съпругата подава поредна жалба срещу Венцислав. В жалбата се посочва, че Венцислав я притеснявал и не спазвал ограничителната заповед.В ранния следобед на датата на убийството жената се намирала със своя приятелка в заведение в кв. \"Лагера\", когато към тях се приближил Венцислав В. След поредния спор със съпругата си, той извадил пистолет и възпроизвел 5 изстрела в гърдите и корема на жената.Възпроизвеждането на изстрели в заведението застрашило живота и здравето на останалите клиенти в него, намиращи се в близост до масата на пострадалата.Вече втори месец Венцислав В. е с мярка за неотклонение \"задържане под стража\". Ако бъде признат за виновен, законът предвижда наказание затвор за период от 15 до 20 години, доживотен затвор или доживотен затвор без замяна.Срещу подсъдимия е повдигнато и обвинение за незаконно притежаване на огнестрелно оръжие.", "date": "2017.10.27", "title": "Обвиниха мъжа, който разстреля жена си публично в столичния кв. \"Лагера\""}
{"url": "https://news.bg/int-politics/v-avstriya-se-zaformi-golyam-skandal-zaradi-sravneniya-na-kurts-s-hitler.html", "text": "Германското сатирично сп. \"Титаник\" изобрази лидера на консерваторите в Австрия Себастиан Курц до снимка на катастрофирала кола, със следния текст към снимката: \"Австрия под управлението на катастрофиралия Курц: Бебето Хитлер получава шофьорската си книжка!\"Катастрофиралата кола на снимката очевидно е онази, в която преди 9 години загина бившият лидер на Партията на свободата Йорг Хайдер, съобщава австрийската медия Krone.Тази медийна публикация следва новината, че дясноцентристката Народна партия на Курц е започнала коалиционни преговори с крайнодясната Партия на свободата и нейния лидер Хайнц-Кристиан Щрахе, наследника на Хайдер на поста.По-рано този месец сп. \"Титаник\" беше разкритикувано за публикуването на снимка на Курц в социалната мрежа \"Туитър\", на която е изобразена мишена на гърдите му, с надпис: \"Най-накрая е възможно: Убий бебето Хитлер!\"Публикацията в \"Туитър\" беше направена ден след като Народната партия зае първото място на парламентарните избори в Австрия, които се проведоха на 15 октомври, след които Курц е на път да стане следващият канцлер на Австрия.Австрийските власти обявиха, че ще разследват публикацията в \"Туитър\", а в. Der Standard съобщи, че регионалните контраразузнавателни служби също я разследват.Германският фюрер Адолф Хитлер е роден в Браунау ам Ин в Австрия, който се намира на границата с Германия. Публикацията в \"Туитър\", която също така казва \"пътуване във времето в Австрия\", изглежда е препратка към стар мисловен експеримент: Ако би могъл да се върнеш във времето назад, би ли убил бебето Хитлер?Досега нито Курц, нито партията му са коментирали сравненията с Хитлер.", "date": "2017.10.27", "title": "В Австрия се заформи голям скандал заради сравнения на Курц с Хитлер "}
{"url": "https://news.bg/int-politics/ispaniya-suspendira-avtonomiyata-na-kataluniya.html", "text": "След дълъг дебат Сенатът на Испания реши да задейства чл. 155 от испанската конституция, с което се суспендира автономията на Каталуния.По този начин централното правителство в Мадрид ще наложи пряка власт върху Каталуния, поемайки контрола върху правителствените институции в североизточната испанска област.Това стана минути след като парламентът на Каталуния обяви независимост.Испанският премиер Мариано Рахой сега се очаква да свика правителството си за приемането на първите мерки за управление на Каталуния. Това би могло да включва уволняване на правителството в Барселона и пряк контрол върху полицейските сили в Каталуния, както и контрол върху финансите и обществените медии. Преди полунощ днес испанското правителство трябва да вземе конкретните мерки по намесата си в Каталуния и отстраняването на лидерите ѝ. Задействането на чл. 155 ще доведе до регионални избори в Каталуния в рамките на следващите шест месеца. Рахой преди е заявявал, че иска тези избори да бъдат проведени възможно по-скоро. Испанският сенат задейства чл. 155 от конституцията с 214 гласа \"за\" и 47 гласа \"против\", като само един сенатор се въздържа.  В дълга публикация в \"Фейсбук\" кметът на Барселона Ада Колау изрази несъгласие с обявяването на независимост от страна на парламента на Каталуния, както и с решението на сената да суспендира автономията на областта.\"Не и от моето име. Не на чл. 155 и обявената независимост\", отсече Колау.  ", "date": "2017.10.27", "title": "Испания суспендира автономията на Каталуния"}
{"url": "https://news.bg/politics/gyunter-jotinger-razbra-kolko-e-vazhna-za-balgariya-kohezionnata-politika.html", "text": "\"Като предстоящ председател на Съвета на Европейския съюз България осъзнава колко важно е справедливото и ефективно разпределение на европейските средства и формулирането на бъдещата Многогодишна финансова рамка.\" Това заяви президентът Румен Радев на среща с европейския комисар по въпросите на бюджета и човешките ресурси .Радев заяви, че  е жизненоважна за Източна Европа и България, ако искаме да видим Европа стабилна, сигурна и силна на глобалната сцена.Държавният глава и Гюнтер Йотингер се съгласиха, че именно чрез ефективна кохезионна политика, съвместни инвестиции и дългосрочно бюджетиране в рамките на ЕС ще се постигне ефективна конвергенция на икономиките на държавите членки.От своя страна Йотингер заяви, че председателството на България на Съвета на ЕС е уникален шанс страната ни да представи нейната богата култура, туризъм, индустрия и земеделие отвъд формалния дневен ред и заседанията на Съвета.Според комисаря началото на 2018 година ще бъде ключов момент за всички държави членки на ЕС.Преди срещата си с Радев Йотингер участва и в дискусия на тема \"Бъдещето на европейския бюджет - тенденции и предизвикателства\", която се проведе в парламента. Там еврокомисарят заяви, че ЕС трябва да подкрепя България и останалите страни членки чрез усвояването на умна кохезионна политика.Йотингер подчерта, че за страната ни има две програми, които са от решаващо значение - програмата за развитието на селските райони, която да гарантира силен аграрен сектор, и програмата за изграждането на инфраструктура, сградни фондове и други. Комисарят заяви още, че трябва да се намери баланс за изразходването на средствата, за да не се налага финансирането по едната програма да бъде намалено за сметка на финансирането по друга програма.Йотингер отбеляза още, че многогодишната финансова рамка на ЕС ще даде гаранции за всички страни членки и е предпоставка за успешно планиране.", "date": "2017.10.27", "title": "Гюнтер Йотингер разбра колко е важна за България кохезионната политика"}
{"url": "https://news.bg/int-politics/rusiya-zabrani-vnosa-na-zhivi-praseta-ot-sasht-i-es.html", "text": "Русия разшири списъка със забранени храни и забрани вноса на редица продукти от Европейския съюз, САЩ, Канада и др. страни. Това става ясно от решение на руското правителство, съобщават руските медии.В обхвата на ограниченията попадат, по-специално, живи прасета (с изключение на чистокръвни породи), субпродукти от говеда, свине, овце, кози, коне и други животни, сланина, свинска мас, лой, масло и още няколко продукта.Руското правителство е отложило въпроса за забрана на вноса на месо и костно брашно. Руските власти подчертават, че мярката нямало да засегне вътрешните потребности от Русия.\"Росселхознадзор\" забрани доставките на свински продукти от ЕС през януари 2014 г., като обявеният повод беше африканска чума по свинете в страните от Прибалтика. В ЕС определиха тази забрана като непропорционална и поискаха отмяната ѝ от Световната търговска организация (СТО).През август 2016 г. СТО реши, че повечето ограничения, въведени от Русия, противоречат на задълженията ѝ.Русия наложи хранително ембарго през август 2014 г. в отговор на западните санкции заради анексирането на Крим. Забранени бяха месото, колбасите, зеленцуците, плодовете, млечните продукти от САЩ, страните от ЕС, Канада, Австралия и Норвегия. Оттогава насам ембаргото беше удължавано няколко пъти - засега забраната действа до края на 2018 г.", "date": "2017.10.27", "title": "Русия забрани вноса на живи прасета от САЩ и ЕС"}
{"url": "https://news.bg/society/prechistvatelnata-stantsiya-v-gorno-ezerovo-raboti.html", "text": "Пречиствателната станция в \"Горно Езерово\" вече фукционира, а дейностите по почистване на площадката след наводнението продължават. Това заяви заместник министърът на околната среда и водите Атанаска Николова, която инспектира съоръжението, което беше наводнено и временно спря работа след .Припомняме, след наводненията през нощта на 24 срещу 25 октомври МОСВ установи като  тези с функционирането на регионалното депо за битови отпадъци в Бургас и пречиствателната станция в квартал \"Горно Езерово\".До възстановяването дейността на регионалното депо за битови отпадъци на Бургас обаче ще минат няколко месеца. Депото е с компрометирана част от дренажната система. Въпреки това, по-рано днес екоминистърът Нено Димов заяви, че няма изтичане на отпадъчни води извън депото.Вече са предприети аварийни действия. Зам.-министър Николова се ангажира с бързото определяне на подходящи площадки за временно съхранение на отпадъците от 9-те общини, които използват затвореното регионално депо.Очаква се утре Димов да бъде в Бургас, където с кмета на общината Димитър Николов и директора на РИОСВ - Бургас Тонка Атанасова ще вземат решение за осигуряване на временни депа и площадки за битовите отпадъци на деветте общини. \"Въпреки че с депото има сериозен проблем и в момента не може да бъде използвано, няма изтичане и опасност от замърсяване на околната среда\", увери министър Димов, който трябва днес да обсъди мерки за подобряване на контрола на язовирите с министъра на икономиката Емил Караниколов.", "date": "2017.10.27", "title": "Пречиствателната станция в \"Горно Езерово\" работи"}
