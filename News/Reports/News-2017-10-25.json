{"url": "https://news.bg/world/hilari-klintan-organizirala-darzhavniya-prevrat-v-libiya.html", "text": "Бивщият държавен секретар на САЩ Хилари Клинтън е организирала държавния преврат в Либия през 2011 г. Причините са били лични политически амбиции. Това разкри основателят на Уикилийкс (WikiLeaks) Джулиан Асандж.Той говори пред руската телевизия \"Първи канал\". То трябва да бъде излъчено на 30 октомври.\"Доколкото ни е известно, Хилъри Клинтън е била главният поддръжник на унищожаването на Либия. Тя искаше да докаже, че е в състояние да унищожи държава, че тя е доста жестока и кръвожадна, за да унищожи цяла страна и по този начин да бъде приета в борбата за президентския пост с републиканците. Тя направи това, да убие десетки хиляди хора, заради своите политически амбиции, \"- .. каза Асандж. Той отбеляза, че анализаторите на ЦРУ и командването на Пентагона предупредиха за военните действия\"Тя не обърна внимание на тези възражения и уби десетки хиляди хора, което доведе до появата на ислямистите\" , - каза Асандж.Крахът на либийската държава започва през 2011 г., когато страните от НАТО подкрепиха бунтовниците в Бенгази, въстанали срещу либийския лидер Муамар Кадафи. С масивна въздушна подкрепа на бунтовниците на НАТО след шест месеца на борба успяха да окупират столицата на страната, а след това намериха и убиха самият Кадафи. След смъртта му НАТО прекрати въздушната си кампания.Свалянето на Кадафи е довело до сериозна дестабилизация на политическата ситуация, в резултат на което страната е започнала пълномащабна гражданска война.", "date": "2017.10.25", "title": "Хилари Клинтън организирала държавния преврат в Либия"}
{"url": "https://news.bg/education/mon-pravi-usilie-da-optimizira-tezhkite-uchebnitsi.html", "text": "МОН ще направи усилие да намали тежестта на учебниците. Обмислят се различни варианти. Това увери ресорният министър Красимир Вълчев, който участва в заседание на Комисията по образованието и науката.Между 20% и 40% от тежестта на раниците представлява тежестта на учебниците в тях. Учебните комплекти са 2,8 кг. за първи клас, малко над 4 кг. в по-горните класове.\"В раниците има още тетрадки, учебни помагала, които трябва да препоръчаме на учителите да ги оптимизират. Понякога има храна, вода, дрехи за физическо\", констатира министър Вълчев. Във връзка с тежките раници се обмислят различни мерки. Едната от тях предвижда разделянето на най-тежките учебници, което обаче трябва да се случи с нов тираж. Друг вариант е да се позволи по-лека и обемна хартия при печата им. Тогава можело да спадне качеството на изображенията.Министър Вълчев бе категоричен, че трябва да се подпомогнат усилията на училищата при закупуването на училищни шкафчета. Въпреки че не са скъпи, ако трябва да бъдат закупени за всички ученици, това би представлявало една голяма сума. По думите му няма съмнение, че трябва да се работи в посока дигитализация, а учителите да ползват в клас електронни учебници.Мерките ще бъдат реализирани съобразно бюджетните възможности и подходящото време за реализацията им. Министър Вълчев не се ангажира със срокове.Относно ръстът на средствата в държавния бюджет за 2018 г. за предучилищното и училищно образование, министърът уточни, че той е в размер на 402 млн. лв.Предвидени са допълнително средства за училищни педагози и педагогически съветници, за ресурсни учители, както и за стипендии на осмокласниците.7 млн. лв. са отделени на база предварителни заявки за финансиране на частните детски градини и училища. Те трябва да заявят желание за финансиране до края на ноември. 32 млн. лв. ще бъдат отделени за увеличената минимална работна заплата и увеличената осигурителна вноска, така че тя да не за сметка на училището.", "date": "2017.10.25", "title": "МОН прави усилие да оптимизира тежките учебници"}
{"url": "https://news.bg/regions/denonoshtno-dezhurstvo-kray-yazovirite-v-burgasko.html", "text": "Денонощно дежурство край проблемните язовири в област Бургас разпореди министърът на икономиката Емил Караниколов, съобщиха от ведомството.Караниколов разпореди командироването на допълнителни служители на Държавната агенция за метрологичен и технически надзор (ДАМТН) в областта. В агенцията е създаден кризисен щаб, който се координира с щаба при областния управител в Бургас.От икономическото министерство уверяват, че язовир Трояново е изправен и към следобед на 25 октомври има свободен обем. Неверни са информациите за скъсана стена или друг проблем, свързан с него, информират от МИ.Седем язовира в областта имат скъсване или нарушения на язовирни стени. Това са каскадни язовири, като четири от тях са на територията на община Бургас, а три са в община Камено. Всички те са под 50 000 куб. м., с изключение на язовир \"Чотората\", който е с обем от 100 000 м3. Нито един от тях не е включен в списъка на потенциално опасните язовири и не могат да създадат приливна вълна, уверяват от икономическото ведомство.На територията на община Камено преливат язовирите \"Чанаджик\" 3 и 4, \"Овощна градина\", \"Кокичина могила\" и \"Санър дере\". Всички те са собственост на местната власт. Важно е да се отбележи, че под тези язовири няма населени места и водния отток от тях не е причина за човешките жертви, информират от МИ.През нощта преливане е имало и на язовир Чотората. По първоначална информация, водата от язовири \"Чанаджик\" 3 и 4 се е вляла в язовир Чотората около 2:00 часа през нощта.Той е бил с отворен основен изпускател, но приливната вълна е носела почва и растителност, които са го запушили. Това е довело до рязко повишаване на неговото ниво и преливане през язовирната стена, а водата се е оттекла към Русокастренска река.По информация на Министерството на икономиката към 16 часа на 25 октомври изпускателят на язовир Чотората функционира нормално и водоемът може да бъде изпускан контролирано, в случай че валежите продължат.От метрологичната агенция са се свързали с местната власт в Камено. Последните проверки от техни екипи на язовирите са от миналата седмица. Тогава не са установени проблеми.Язовир \"Чотората\" е собственост на \"ДИЕМ\" ЕООД. Най-вероятната причина за преливането на водоемите са падналите валежи през последното денонощие, които са в пъти над прогнозираните, като са били отчетени около 200 л. на кв. м, уверяват от МИ.Междувременно от Министерството на земеделието, храните и горите съобщиха, че са осигурили денонощно наблюдение на язовири, корекции на реки и предпазни диги, стопанисвани от \"Напоителни системи\" ЕАД, уверяват от земеделското ведомство.Работят всички помпени станции и отводнителни системи в засегнатите райони, пусната е и аварийна помпа на ОПС \"Димчево\" - Бургас. В района на Бургаска област са паднали значителни валежи от 150-170 л/денонощие. В язовирите \"Трояново\" и \"Крушево\" са влезли около 2-2,5 млн. куб. метра.Наличният обем вода в язовир Трояново е 3,2 млн. м3, а свободния обем е 2,7 млн. м3, като нивото на водата е на 3 метра под кота преливен ръб. В язовир Крушево при общ обем 11,2 млн. м3, наличния обем е 3,5 млн. м3, а свободния обем е в размер на 7,7 млн. куб. м, поясняват от Земеделското ведомство. От там уверяват, че язовирите, стопанисвани от \"Напоителни системи\" ЕАД в област Бургас са запълнени на 31% и нито един от тях не прелива.Припомняме, . Прокуратурата образува три досъдебни производства за установяването на причините, довели до леталния изход на хората от селата Полски извор, Ливада и Равнец.Частично бедствено положение беше обявено в бургаските квартали \"Долно Езерово\", \"Горно Езерово\", \"Лозово\", както и в селата Маринка и Извор. Под вода са селата Полски извор, Ливада, Тръстиково, Черни връх.Наводнени къщи и дворове има в селата Равнец, Братово, както и кварталите \"Долно\" и \"Горно езерово\" и \"Меден рудник\". По информация на Нова телевизия наводнен е и манастирът \"Св. Богородица\".", "date": "2017.10.25", "title": "Денонощно дежурство край язовирите в Бургаско"}
{"url": "https://news.bg/int-politics/puchdemon-otkazva-da-se-yavi-pred-senata-na-ispaniya.html", "text": "Сепаратисткият лидер на Каталуния Карлес Пучдемон няма да се яви пред испанския сенат в Мадрид, за да изясни позицията си относно стремежа си към независимост. Това обяви говорителка на правителството на Каталуния, цитирана от \"Франс прес\".\"Той няма да отиде в четвъртък или петък\", подчерта говорителката, след като Сенатът предположи, че Пучдемон би могъл да се появи в горната камара на парламента, преди да даде зелена светлина за отнемането на регионалните правомощия на Каталуния.По-рано днес премиерът на Испания Мариано Рахой заяви, че правителството планира да поеме безпрецедентен контрол над ключовите дела на Каталуния и да предотврати опитите за обявяване на независимост. Той се надява, че действията на Мадрид няма да продължат дълго.Рахой подчерта пред испанския парламент, че прилагането на член 155 от конституцията е \"единственият възможен\" отговор за възстановяване на законността в региона след действията на каталунския лидер Карлес Пучдемон.Премиерът на Испания изрази надежда заплануваните мерки, които включват сваляне на местното правителство и отнемане правомощията на каталунския парламент да бъдат краткосрочни.По думите му те трябва да приключат с организирането на регионални избори. Рахой се надява Мадрид да се оттегли от делата на Каталуния щом върховенството на закона бъде възстановено.", "date": "2017.10.25", "title": "Пучдемон отказва да се яви пред сената на Испания"}
{"url": "https://news.bg/int-economics/oae-zabranyava-vnosa-na-ptichi-produkti-ot-balgariya.html", "text": "Обединените Арабски Емирства - ОАЕ забрани вноса на всички пилешки и яйчни продукти от България след откриване на високопатогенна инфлуенца (грип) по птиците, съобщава The National (базирана в Абу Даби медия).Забраната обхваща всички живи домашни, диви и декоративни птици, пилета, яйца за разплод и всички яйчни продукти, които не са термично обработени.Министерството на промените в климата и околната среда на ОАЕ обяви рестрикцията на продуктите след уведомление от Световната организация по здравеопазване на животните.Министерството коментира, че иска да повиши нивото на безопасност на храните и да осигури безопасна храна на потребителите в цялата страна.На 3 октомври министерството временно забрани вноса на живи домашни птици, диви и домашни птици от Русия, за да предотврати разпространението на високопатогенен вирус в страната.Забраната включва и страничните продукти от птици, но изключва готвените меса.През август министерството издаде декларация до местните органи и общини за изтегляне на всички яйца, внесени от Холандия, за да се гарантира, че пазарите в цялата страна нямат яйца, евентуално заразени с фипронил.", "date": "2017.10.25", "title": "ОАЕ забранява вноса на птичи продукти от България"}
{"url": "https://news.bg/world/hilyadi-pensioneri-na-protest-v-bosna-s-iskane-za-10-uvelichenie-na-pensiite.html", "text": "Хиляди пенсионери в Босна, повечето, от които живеят на ръба на бедността, излязоха по улиците на Сараево, за да протестират с искане за увеличаване на пенсиите и по-добра социална и здравна грижа, информира Ройтерс.От около 410 000 пенсионери в Босна близо 2/3 от тях живеят с минимум 196 долара (323 босненски марки) на месец, докато средната пенсия е около 370, а средната заплата - 870 марки.Според представители на пенсионни фондове пенсиите в Босна са най-ниските в сравнение с другите държави на Балканите.Пенсионерите, някои от тях носеха лозунги като \"Спрете обира\" и \"Върнете ни достойнството\", призовават за 10% увеличение на пенсиите, които не са вдигани от 2014 г.\"\", каза Алосман Халич от северния град Лукавац, който е с 45 г. стаж и взема 326 марки пенсия.\"\", заяви съпругата му Исура, допълвайки, че не могат да оцелеят без помощта на децата им.Във вторник федералното правителство прие нов проектозакон, който предвижда 10% увеличение на пенсиите за някои категории и 5% ръст за другите.Законопроектът трябва да бъде одобрен от парламента, където прокарването на закони често е блокирано заради политически разногласия.", "date": "2017.10.25", "title": "Хиляди пенсионери на протест в Босна с искане за 10% увеличение на пенсиите"}
{"url": "https://news.bg/politics/balgariya-zadalbochava-strategicheskoto-partnyorstvo-mezhdu-es-i-yuzhna-koreya.html", "text": "Република Корея подкрепя присъединяването на България към Организацията за икономическо сътрудничество и развитие. От това ще спечели както България, така и ОИСР. Това заяви на среща с президента Румен Радев министър-председателят на Република Корея Ли Нак-Йон, който е на посещение у нас.Това е първата външнополитическа визита на премиера на Република Корея в чужбина след поемането на поста през май 2017 г. По време на разговора на \"Дондуков\" 2 Румен Радев призова за по-скорошното приемане на страната ни в ОИСР и за задълбочаване на търговско-икономическия обем и инвестиционното сътрудничество с Република Корея.В рамките на Българското председателство на Съвета на ЕС България ще бъде застъпник за задълбочаване на стратегическото партньорство между ЕС и Република Корея, подчерта още президентът Радев. Република Корея е единствената държава в Азия, с която ЕС има сключени споразумения за партньорство и сътрудничество и за свободна търговия.\"Двустранният стокообмен от 200 млн. долара може да бъде значително увеличен, чрез задълбочаване на партньорството в сферата на информационните технологии, автомобилната индустрия и други области от взаимен интерес\", подчерта президентът.Българският държавен глава покани представители на компании от Република Корея да участват и в предстоящата Специализирана международна изложба за отбранителна техника, на която страната ни ще бъде домакин през 2018 г., за последващо разширяване на сътрудничеството в сферата на отбраната.Според министър-председателя Ли Нак-Йон със стратегическото си разположение в Югоизточна Европа, благоприятната данъчна политика за инвеститорите и квалифицирания човешки капитал, България има потенциал да се превърне във врата за корейския бизнес към общия европейски пазар.По време на срещата министър-председателят Ли Нак-Йон благодари за принципната и последователна политика на България за постигането на дългосрочно и устойчиво разрешение на ситуацията на Корейския полуостров и призова този въпрос да бъде сред външнополитическите приоритети на Европейския съюз по време на Българско председателство на Съвета на ЕС. Във връзка с това той изтъкна важната роля на България за стабилността на Балканите и възможността да споделим ценния си опит с Република Корея.Българският държавен глава отправи покана към президента на Република Корея Мун Дже-ин да посети страната ни и прие покана да посети Република Корея.", "date": "2017.10.25", "title": "България задълбочава стратегическото партньорство между ЕС и Южна Корея"}
{"url": "https://news.bg/int-politics/polsha-zasili-proverkite-po-granitsata-s-ukrayna.html", "text": "Полските гранични власти са засилили проверките на граждани и превозни средства по ГКПП-тата на границата с Украйна, съобщиха от Държавната гранична служба на Украйна, цитирани от руски медии.Уточнява се, че от понеделник насам са се увеличили опашките за влизане в Полша на контролно-пропускателният пункт Ягодин.\"Както беше установено, основната причина за задръстванията стана по-обстойната проверка на представителите на митническите служби на съседната страна чрез използването на рентгенови системи за сканиране на автобуси и вещи на украински граждани, които отиват в Полша\", посочиха от Държавната гранична служба на Украйна.Освен това във вторник полските граничари са започнали щателни проверки на превозни средства и лични вещи на украинските граждани на ГКПП \"Дорогуск\".От украинската служба отбелязват, че по-сериозните проверки на автобусите ще останат постоянни, а на леки автомобили - само по време на специални акции на полските митнически служби.", "date": "2017.10.25", "title": "Полша засили проверките по границата с Украйна"}
{"url": "https://news.bg/comments/antikoruptsionni-zakoni-po-michurin.html", "text": "Днешно Царево някога носеше името на руския биолог и растениевъд-селекционер Иван Мичурин. За него легендата мълви, че опитал да кръстоса ягода с домат, като крайната цел била да се получи екземпляр с размерите на тиква. Историята мълчи за предполагаемия вкус на хибрида. Дали са запознати с трудовете на учения ние не знаем, но българските парламентаристи - управляващи и опозиция ведно - определено се готвят да приемат Мичурински законопроект за борба с корупцията.Темата за антикорупционно законодателство, което ще унищожи рушветчийството, се тества върху ушите на избирателите още през двете отминали изборни кампании и периодично се пуска в обръщение при всеки подходящ случай. А такива не липсват в политическия живот - я суджук, я братовчед, я чистачка в детска градина, я брат-дарител. Вносителите на двата проекта от ГЕРБ и БСП обаче така и не изясниха, с какво новата хибридна структура ще допринесе за качествено изменение на ситуацията. Защо мислят, че части от институции - антирорупционерите от ДАНС, чиновническия апарат от Сметната палата, неясно какви субекти от БОРКОР, любопитните към конфликти на интереси, секвеститорите от комисията за престъпно имущество - доказали своята вродена или придобита безпомощност в борбата с корупцията, събрани в дядовата ръкавичка, било то агенция или комисия, ще са по-ефикасни отколкото при днешното статукво.Предложените от социалистите разследващи функции - които се разминават със съществуващото законодателство, разписало кои органи имат подобни - ще повишат ли капацитета на чиновниците, събрани от кол и въже. Ами че те разбират от методи на разследване, разкриване, събиране и документиране на данни за извършено престъпление колкото гинеколог от офталмология. Или в преходните и заключителни разпоредби ще разпишем, че \"агентите\" или \"комисарите\" ще бъдат изпращани на квалификационни курсове. В Магнаурската школа в Симеоново или в юридическия ПУЦ на Югозападния университет (поради закриването на Пернишкия такъв). И въпреки некомпетентността на тези хора, за чийто подбор и назначение предстои да отворим дума, в ръцете им ще бъдат дадени свръхправомощия за надничане в мръсното бельо, че и чрез СРС. За да се превърнат в поредните безполезни, но скъпо струващи на данъкоплатците \"уши\" на правораздаването.Като дойде реч за назначения, основна тема, която изглежда вълнува прикритите зад лозунга \"Всички на борба с корупцията!\" политици е - кой ще ръкополага началника на въпросния мегаорган. Президентът - казва БСП, свенливо не допълвайки \"Щото е наш!\". Парламентът - качва мизата ГЕРБ от позицията на мнозинство, подплатено от едни патриоти и още малко плаващи, подлежащи на мотивация, гласове в зала. Двойна грешка. Хората на Нинова не си дават сметка, че както са го подкарали този държавен глава като момче за всичко, едва ли независимо от твърдостта на характера и упоритостта му, ще успее да го докара чак до втори мандат. И тогава наказващата ръка на Органа ще бъде направлявана от друг кукловод. И още - когато неизбежният провал на новия орган стане факт, за това ще бият \"шапката\".А със своята идея за парламентарно назначаване управляващите предварително залагат хипотезата, че агенто-комисията няма да работи. Кой е луд да уличава в корупция онзи, който му е дал хляб и нож в ръцете?Въобще, когато се отнася за нечисти политически технологии, по време на скандала с братовчеда Добрев ГЕБР показаха, че възприемат формулировката \"осъди греха, прости грешника\". Чети - може много съгрешил да е, ама е наш съгрешил. На останалите - тежко им. Защото ако парламентът държи въпросния орган под похлупак, неговото превръщане в бухалка за политически репресии е само въпрос на време. Защото помним присъдите, произнасяни от Цветанов от трибуната на НС, операциите \"Ти си абсолютен престъпник - на колене!\", репликата \"Началникът си избра главен прокурор...\", едни тефтерчета на един Златанов, дематериализирали се в пространството, едни записи \"Ало, Ваньо...\" и други, сметени набързо под килима на забвението.А всъщност правото на избор на шефа на комисията (точно като номинацията на обвинител №1) е доста ключов. Защото той не само предлага на НС останалите членове на ръководния екип, а депутатството само ги одобрява, но в неговите ръце е изграждането на структурите на новия орган. Или ако се позовем на мастития юрист Татяна Дончева: отиваш в магазина, дават ти запечатан кашон - няма значение, че ако си искал печка, са ти пробутали вентилатор. Важно е (и в много отношения опасно за демократичното развитие на правосъдието и правораздаването), че този екип и тази структура са прекомерно овластени и на практика неконтролируеми. Проектът допуска такава намеса в личния живот на гражданите - СРС, искане за запори, искове за отнемане на имущество, предложения за санкции, отстраняване от държавна служба, сезиране на прокуратурата. И всичко това без необходимата наказателно-процесуална основа.Като капак \"комисарите\" ще могат да използват доброволни сътрудници със защитена самоличност. В едни отминали времена подобни \"доброволци\" ги наричаха с друго име, пак започващо с буквичката \"д\". Събраната в хода на \"производствата\" обширна информация за \"разследваните\", разбира се, е класифицирана, членовете на органа подписват декларации за неразгласяване. Но нали и се захранва от подобни \"засекретени\" данни. А при нас все още важи онова за сестрата, която никога не си имал, ама тя пък имала неморални занимания.Дори бегъл прочит на предлаганите законопроекти води до три извода. Първо - на вносителите им е все през мандата за борбата с корупцията. Нееднократно във времето, със съществуващите институционални и правни механизми, и БСП, и ГЕРБ можеха ако не да се справят с проблема, то поне да му нанесат чувствителни поражения. Но доколкото от Брюксел не ги натискаха много, се ограничаваха с демонстрация на \"политическа воля\".А сега сме свидетели на една откровено мъртвородена PR акция, която иска да облече горката изхабена от употреба воля в нови дрешки, за да не си личи, че не само царят, но и свитата му са дибидюс. Второ - освен за политическа бухалка, новият орган не би могъл да послужи за нищо. Без промяна в съществуващото наказателно и наказателно-процесуално законодателство, без прецизиране на дефиницията на \"корупция\", без приемане на закон за лобизма ако щете, той ще може да изпълнява единствено поръчки на възложителя. И понеже опозицията няма чак такива възможности, ясно е кой ще поръчва музиката. И като следствие - трето: създава се агенция/комисия с извънредни правомощия, свръх власт, необременена от адекватен обществен и парламентарен контрол, в редица пунктове противоречаща на съществуващото законодателство, открита заплаха за развитието на демократичните процеси в обществените отношения и най-вече за правосъдието, което и без това две десетилетия боледува тежко.Ликвидирането или дори минимизирането на корупцията не е предизборно обещание. Не е и  Това е единственият начин за нормализация на държавата. Няма да стане със създаването на хибриди между тикви и сливи, между ФБР и КГБ с български привкус. Ще стане с освобождаването на съществуващите институции - МВР, ДАНС, комисиите - конфликт на интереси и незаконно имущество, финансовите контролни органи, следствието, прокуратурата, съда - от партийния контрол. С премахването на политическия чадър над корумпираните държавни чиновници на всички нива, с изваждането на светло на лобизма и на всички обществени поръчки. С ликвидирането на нездравословните обвързаности политика - бизнес (особено тежки на местно ниво), с осветляването на финансирането на политически партии, неправителствени организации, медии. Със създаването на обществена нетърпимост към рушвета. С налагането с твърда ръка на усещането, че не размера на наказанието, а неговата неотвратимост е единствената преграда пред онзи, който е решил да си поиска, и другият, който не е намерил мъжество да му откаже.Или ако се обърнем към класическите морални постулати: \"Сигурно най-висшето уважение към закона се достига тогава, когато хората недоумяват пред някоя постъпка, противна на приетите в обществото правила, а недоумението означава изхвърляне на отцепника от обществото\"... Казано с думи прости: когато за 5 лева и за 5 милиона сядаш на подсъдимата скамейка, а след това гледаш утринната синева \"на каре\", когато на същата скамейка редом гащи търкат корумпираният, корумпиращият и техните покровители. Когато присъдата е бърза, ефективна и не подлежи на обжалване. Останалото е преливане от пусто в празно. Без значение дали ще му казваме домат, ягода, комисия или агенция.", "date": "2017.10.25", "title": "Антикорупционни закони по Мичурин"}
{"url": "https://news.bg/world/balgariya-i-rumaniya-veche-sa-chast-ot-novata-sistema-za-vlizane-i-izlizane-v-es.html", "text": "България и Румъния вече са част от новата система за влизане и излизане в ЕС.Това стана ясно при гласуване в Европейския парламент на обща електронна система за ускоряване на проверките по външните граници на Шенгенското пространство и регистрация на всички пътници от държави извън ЕС, съобщават от законодателния орган.В новата система за влизане/излизане (СВИ) ще се регистрират данни за граждани на държави извън ЕС като име, пътнически документ, пръстови отпечатъци, снимка на лицето, дата и място на влизане, излизане или отказ за влизане в Шенгенското пространство. Системата ще важи както за пътуващите с виза, така и за пътуващите без виза, допуснати за кратък престой от 90 дни, които преминават външните граници на Шенгенското пространство.СВИ ще улесни проверките за спазването на разрешената продължителност на краткия престой - 90 дни в рамките на 180-дневен период.Системата ще замести поставянето на печат в паспортите и ще ускори пресичането на граници, като същевременно ще улесни идентифицирането на пътниците, които са останали по-дълго от разрешеното, както и установяването на документни измами и случаи на фалшива самоличност.Данните ще бъдат съхранявани за период от три години, а за просрочилите разрешения 90-дневен престой - пет. Данните, съхранявани в СВИ, могат да бъдат сверявани с цел превенция, установяване или разследване на тероризъм и други сериозни криминални деяния.В новата система ще се регистрират различни данни, като ще има възможност за споделяне на информацията с контролните пунктове на външните граници, за да бъде предотвратено незаконно влизане в ЕС и проследени лица, просрочилите разрешения престой.Съхранената информация в новата система ще бъде достъпна за граничните и визовите органи. Информацията ще бъде достъпна и за Европол. Националните органи за предоставяне на убежище няма да имат достъп до СВИ.СВИ ще бъде въведена в държавите членки, които прилагат изцяло шенгенските правила, както и в държавите членки, които не прилагат изцяло тези правила, но за които оценката по Шенген е извършена и са получили пасивен достъп до визовата информационна система (ВИС).\"\", заяви докладчикът Агустин Диас Де Мера (ЕНП, Испания).Измененият текст, вече неформално приет от държавите членки, беше приет с 477 гласа \"за\" срещу 139 \"против\", 50 \"въздържал се\".В сряда евродепутатите също така приеха с 496 гласа \"за\" срещу 137 \"против\", 32 \"въздържал се\" необходимите изменения за интегриране на новата система за влизане/излизане в Кодекса на шенгенските граници.Предложението за система за влизане/излизане (СВИ) е част от пакета за \"интелигентни граници\", представен от Комисията през април 2016 г.Цената за въвеждането на СВИ е изчислена на приблизително 480 млн. евро.", "date": "2017.10.25", "title": "България и Румъния вече са част от новата система за влизане и излизане в ЕС"}
{"url": "https://news.bg/regions/sled-protest-obeshtaha-investitsii-za-stolichniya-kvartal-vitosha.html", "text": "Столичният кмет Йорданка Фандъкова обеща да подобри инфраструктурата в кв. \"Витоша\". Това стана по време на срещата между Йорданка Фандъкова и жители на квартала. На срещата присъства и кметът на район \"Лозенец\" Любомир Дреков, информираха от общината.Първите мерки са до края на годината. Вече е променен интервала на зеления светофар за излизане от квартала.Срочно, до края на годината ще има още едно пътно платно за десен завой към бул. \"Симеоновско шосе\", което ще намали времето за изчакване. Предвижда се и озграждане на \"джоб\" за автобусите и навес на спирката на бул. \"Симеоновско шосе\" (до S-образния завой), за да се освободи пътя от спрелите коли на градския транспорт.Ще има \"легнал полицай\" и пешеходни пътеки по ул. \"Слав Караславов\", ул. \"Асен Разцветников\", ул. \"Константин Петканов\" и др. В общинската комисията по Транспорт разглеждат всички предложения на гражданите.Детската площадка на ул. \"Дионисии Дионисиев\" в момента се проектира и при подходящи метеорологични условия ще бъде завършена до края на годината.Очаква се до края на годината да бъде завършен тротоара по ул. \"Чавдар Мутафов\", който да свързва детската градина и зоопарка.По време на срещата е договорено да се поставят лампи по съществуващите стълбове. Въпросът с решаване на уличното осветление ще продължи и догодина.За догодина се проектира изграждането на връзката между ул. \"Борис Руменов \" и ул. \"Ангел Каралийчев\" - по този начин ще бъде отворен вход/ изход на квартала към бул. \"Черни връх\", метростанция \"Витоша\" и новата детска градина в кв. \"Кръстова вада\". Ремонтират се участъци от ул. \"Могилата\", заедно с тротоар и се изгражда канал по ул. \"Филип Кутев\".От общината уверяват, че подготвят отваряне на ул. \"Васил Арнаудов\", но е необходимо изкупуване на частните терени, които попадат в обхвата на улицата. Само един от собствениците е отказал да участва в преговори. При категоричен отказ за изкупуване ще се пристъпи към отчуждаване, обясняват от кметството на София.Като дългосрочна цел - работи се за изграждане на връзка между ул. \"Борис Руменов \" и ул. \"Ангел Каралийчев\".Проверява се изграждането на нова сграда на бул. \"Симеоновско шосе\". Фандъкова е разпоредила на Дирекция по Контрол на строителството на НАГ и районната администрация да направят пълна проверка на строителния обект. От Столичния инспекторат ще видят и строителната техника.Обмислят се и възможностите за две нови връзки на квартала с Околовръстния път, допълниха от Столична община.Припомняме, жителите на столичния кв. \"Витоша\" протестираха преди дни заради липса на тротоари, детски площадки и училище, интензивен трафик и замърсяване, възмутени са от строежа на нова 17 етажна сграда.", "date": "2017.10.25", "title": "След протест обещаха инвестиции за столичния квартал \"Витоша\""}
{"url": "https://news.bg/bulgaria/balgariya-poluchava-nad-eur2-mlrd-ot-odobreniya-ot-ep-evrobyudzhet-za-2018-g.html", "text": "Европейският парламент одобри бюджета на Европейския съюз за 2018 година.Той предвижда инвестиции в проучвания, научна дейност, инфраструктура, заетост и борба с младежката безработица и плащания към земеделските производители.Прогнозната сума, която ще получи България е над два милиарда евро.Андрей Новаков е единственият български евродепутат, който участва в преговорния екип. Той разговаря с еврокомисаря за бюджета Гюнтер Йотингер.Според Новаков за България бюджетът означава много, тъй като предвидените междинни плащания са почти 800 милиона евро - директни плащания към фермерите. Почти 800 милиона евро са предвидени за градско развитие и инфраструктура, почти 380 милиона са насочени към развитие на селските региони, 185 милиона са за заетост., изтъкна той.Йотингер заяви, че бюджетът за 2018 г. ще направи много за стабилизирането на Европа., каза той.Еврокомисарят съобщи, че ще посети България и ще се срещне с властите., изтъкна той.", "date": "2017.10.25", "title": "България получава над €2 млрд. от одобрения от ЕП евробюджет за 2018 г. "}
{"url": "https://news.bg/politics/avstriya-razglezhda-prinuditelno-molba-na-iranski-migrant-registriran-v-balgariya.html", "text": "Европейският съд реши, че Австрия е задължена да разгледа молба за убежище на ирански гражданин, ако австрийски съд установи, че властите там не са го депортирали в рамките на шест месеца в България, където първоначално е заявил международна закрила, съобщава ДПА.Търсещият убежище Междид Шири, поискал международна закрила в България, а след това в Австрия. Съгласно действащото законодателство на ЕС, известно като Дъблински регламент, държавата-членка, която е първата точка на влизане в ЕС за търсещите убежище - в случая България - е длъжна да разглежда молби за убежище.Съдът на ЕС коментира, че ако Шири действително не е прехвърлена обратно от Австрия в България в рамките на шестмесечния срок, \"отговорността се прехвърля автоматично\" на Австрия, както е посочено в регламента Дъблин III.Решението може да има широко отражение върху редица случаи на молби за търсещи убежище, подадени през 2015 г. и 2016 г., когато голям брой лица, търсещи международна закрила, влязоха в Европа.", "date": "2017.10.25", "title": "Австрия разглежда принудително молба на ирански мигрант регистриран в България"}
{"url": "https://news.bg/world/sasht-i-arabski-darzhavi-savmestno-boryat-finansiraneto-na-terorizam.html", "text": "Финансовото министерство на САЩ съобщи, че откриват многонационален център за възпрепятстване финансова подкрепа за терористични организации, информира Ройтерс.Представители на САЩ обявиха, че Вашингтон и шест арабски държави предприемат действия срещу 13 джихадисти от \"Ал Кайда\" и ДАЕШ (\"Ислямска държава\") за блокиране финансирането на тероризъм в Йемен.Сред санкционираните са финансовият шеф на ДАЕШ и шефът на звеното за убийства на групировката в Йемен. Те са включени в \"черен\" списък. Замразяват им се финансовите активи.Саудитска Арабия, ОАЕ, Бахрейн, Оман, Кувейт и Катар също се присъединиха към САЩ.От американското финансово министерство подчертаха, че за първи път Вашингтон и арабските страни съвместно предприемат подобни действия. Координацията е особено значима заради дипломатическата криза между Катар и няколко арабски държави.", "date": "2017.10.25", "title": "САЩ и арабски държави съвместно борят финансирането на тероризъм"}
{"url": "https://news.bg/world/ep-predlozhi-oryazvane-na-parite-za-turtsiya.html", "text": "Европейският парламент предложи намаляване на еврофинансирането за Турция заради липсата на напредък в преговорите за еврочленство на страната, съобщава Ройтерс.Според агенцията евролидерите се очаква да одобрят искането заради влошените отношения с Анкара.Европейските депутати се съгласиха да орежат до 80 милиона евро от предвидените за Турция 217 милиона евро за реформи, инфраструктура и земеделие. Те предлагат веднага да се спрат 50 милиона евро от тези 80 милиона евро, а останалите 30 милиона, ако Турция не подобри ситуацията с човешките права.Според евродепутатите Турция не спазва свободата на словото, човешките права и продължава да се отдалечава от европейските демократични стандарти.Лидерите на ЕС трябва да одобрят мерките, за да влязат в сила. На срещата на върха на ЕС миналата седмица те се съгласиха да спрат предприсъединителната помощ.За програмния период от 2014 до 2020 г. Турция трябва да получи 4,4 милиарда евро. Някои страни членки на ЕС настояват парите да бъдат предоставени на неправителствени организации в Турция, а не на Анкара.Германският канцлер Ангела Меркел описа поведението на Турция в областта на човешките права като \"неприемливо\".", "date": "2017.10.25", "title": "ЕП предложи орязване на парите за Турция"}
{"url": "https://news.bg/regions/obilnite-dazhdove-vinovni-za-tezhkata-situatsiya-v-burgasko.html", "text": "Тежката ситуация в Бургаска област, причинила смъртта на трима души и наводнила десетки домове се дължи дъждовете, съобщи на извънреден брифинг в село Черни връх министърът на вътрешните работи Валентин Радев, съобщава БТА.Нямало как да не се случи такова нещо при огромното количество дъжд, което на места е достигнало рекордните 200 л/кв.м, коментира министърът. Във всички селища на Бургаска област има електрозахранване и водоподаване. На всички бедстващи хора е оказана помощ, има настанени при роднини, на други е осигурен подслон в кметствата. Няколко язовира са със скъсани стени в Бургаско, заяви областният управител Вълчо Чолаков. Един от язовирите в село Трояново е с твърде малка вместимост- 20 000 кубични метра. В него обаче снощи са се излели над 100 000 кубични метра, които са подкопали основата.Радев потвърди, че жертвите от пороя са три и е образувано досъдебно производство. Изчезналата жена от Черни връх все още не е открита. В продължение на няколко часа той и колегите му Николай Нанков и Нено Димов огледаха най-пострадалите райони от Бургас и община Камено, съобщава .Министър Радев съобщи, че на пострадалите ще бъде отпусната държавна помощ по 325лв., но тепърва предстои оглед на пострадалото имущество в региона. Министър Ненков съобщи, че язовирите \"Ясна поляна\" и \"Ново Паничарево\", които поддържа ВиК - Бургас, се изпускат контролирано. При 450-460 м3/секунда допустим обем, изпускаме контролирано около 18 до 20 м3. 18% е свободният обем на яз. \"Камчия\", който също се стопанисва от дружеството. Той съобщи, че няма прекъсване на водоподаването. Ако не заработят помпите в селата с проблеми, има налична питейно-битова вода в рамките на два дни.В ранния следобед бяха преодолени последствията от 4 големи свличания на АМ \"Тракия\", образували се в следствие на обилните валежи, като основното свличане беше в участъка около 330-331 км. Аварийни екипи, пътноподдържащите фирми и служители от Областно пътно управление - Бургас работят от 3 часа сутринта в проблемните участъци на магистралата, посочи регионалният министър, който по-рано направи инспекция на засегнатите участъци от автомагистралата.Проблем остава оттичането на канавките, като ще изчакаме да спрат валежите, за да бъдат почистени, каза Нанков, посочвайки, че няма пътнотранспортни произшествия по АМ \"Тракия\".Затворен остава участъкът от републиканския път Братово през Полски извор. \"Отворихме участъка Долно Езерово-Братово. На пътното платно в участък по пътя Бургас - Средец в рамките на 400 метра има земни и водни маси. От няколко часа там сме създали организация на движение еднопосочно само в едното платно\", посочи министър Нанков.Министърът на екологията Нено Димов съобщи, че заради поройните дъждове работа са спрели депото за отпадъци в Братово и пречиствателната станция в Долно Езерово. Той уточни, че няма опасност от замърсяване на водата и тепърва предстои работа за пускането на двата обекта.Няколко са язовирите със скъсани стени в региона, но те не са в списъка с потенциално опасните, съобщи Кирил Войнов от Държавната агенция за метрологичен и технически надзор. Проверката на място установила, че огромното количество дъжд е препълнило иначе сухия язовир \"Чанаджик\" 1, който е част от серията каскадни язовири на територията на община Бургас.\"Виждал съм много наводнения, но такова чудо с толкова много вода за първи път наблюдавам\", коментира Войнов.Тепърва предстои проверка дали е имало неконтролируемо изпускане на някои от язовирите. По данни на екоминистър Нено Димов ситуацията около големите язовири Камчия и Ясна поляна е нормална.", "date": "2017.10.25", "title": "Обилните дъждове виновни за тежката ситуация в Бургаско"}
{"url": "https://news.bg/world/kndr-zaplahata-ni-za-yadreno-izpitanie-v-atmosferata-tryabva-da-se-priema-bukvalno.html", "text": "Предупреждението на външния министър на Северна Корея за вероятността да бъде извършено ядрено изпитание над Тихия океан трябва да се приема буквално.Това заяви високопоставен севернокорейски дипломат в интервю за СиЕнЕн, цитиран от Ройтерс.\"\", предупреди Ри Йон-пил.Министърът на външните работи на КНДР Ри Йон-хо обяви през септември, че Пхенян може да извърши \"най-мощната детонация\" на водородна бомба над Тихия океан на фона на растящото напрежение със САЩ.", "date": "2017.10.25", "title": "КНДР: Заплахата ни за ядрено изпитание в атмосферата трябва да се приема буквално"}
{"url": "https://news.bg/int-economics/emirates-startirat-novi-proverki-za-patnitsi-letyashti-za-sasht.html", "text": "Авиокомпанията от Дубай Emirates обяви, че стартира нови процедури за проверка на пътници, които са се отправили към САЩ, след като е получила \"нови насоки за сигурност\" от американските власти, съобщава \"Асошиейтед прес\".От Emirates уточниха в изявление, че ще започнат да правят \"интервюта преди проверките\" на своите гишета за проверка на пътниците, излитащи от Дубай, както и на вратите на борда за транзитни и трансферни полети.Авиопревозвачът подчерта, че горните мерки, които са с най-висок приоритет, придружават други мерки за сигурност, които провежда.Новите процедури идват след предишната забрана на администрацията на американския президент Доналд Тръмп за преносими компютри в салоните на самолетите за някои авиокомпании от Близкия изток. Това, заедно със забраната за пътуване, навреди на близкоизточните самолетни компании.Emirates, която е най-голямата авиокомпания в региона, обяви, че е намалила с 20 процента полетите си до Америка след ограниченията.Не е ясно дали други авиокомпании от Близкия изток са били засегнати.", "date": "2017.10.25", "title": "Emirates стартират нови проверки за пътници, летящи за САЩ"}
{"url": "https://news.bg/regions/borisov-izprati-trima-ministri-kam-bedstvashtoto-kameno.html", "text": "Трима министри пътуват към бедстващата Бургаска област. Министрите на вътрешните работи Валентин Радев, на регионалното развитие и благоустройството Николай Нанков и на околната среда и водите Нено Димов са изпратени с разпореждане на премиера Бойко Борисов, съобщиха от МС.Министрите ще посетят засегнатите от наводненията места в Бургаска област. Те ще видят на място ситуацията, причинена от обилните дъждове.Премиерът очаква министрите да предложат и допълнителни мерки за овладяване на последиците от бедствието.", "date": "2017.10.25", "title": "Борисов изпрати трима министри към бедстващото Камено"}
{"url": "https://news.bg/crime/hvanaha-trima-alo-izmamnitsi-izlagali-baba-s-12-hil-leva.html", "text": "Трима участници в телефонни измами са задържани при полицейска операция. Предотвратена е измама за близо 12 000 лева. В резултат на съвместна работа на ГДНП и ОДМВР - Пловдив, Велико Търново, Плевен и Русе е установена съпричастността на арестуваните и към други измами на обща стойност над 40 000 лева.Задържаните участници в схема за телефонни измами, съпричастни към няколко подобни престъпления са 29-годишния И.И., 28-годишния А.П., 17-годишен младеж, и тримата от Ветово, криминално проявени и осъждани. Успешната реализация е проведена под ръководството на ГД \"Национална полиция\" и в нея са участвали служители на областните дирекции на МВР в Пловдив, Велико Търново, Плевен и Русе.Вчера в Павликени, непосредствено след извършена телефонна измама на 90-годишна жена от града, бил задържан 29-годишният И.И. У него служители на районното управление открили 11 800 лева, взети от жертвата, извлечение от нейна банкова сметка, както и мобилни телефони.В хода на разследването по случая е изяснено, че измамата на пенсионерката започнала предишния ден - 23 октомври. Тогава от нея били взети 2200 лева, открити в А.П., който е задържан на 24 октомври, на пътя Плевен - Ловеч. При проведените оперативни действия е задържан и младежът, въвел в заблуждение жертвата.Налице са данни за съпричастността на тримата задържани и към други телефонни измами, извършени на териториите на няколко области в страната, основно в Северна България. Те са на обща стойност над 40 000 лева. Работата по изясняване на престъпната им дейност продължава в рамките на образуваното досъдебно производство.", "date": "2017.10.25", "title": "Хванаха трима ало-измамници, излъгали баба с 12 хил. лева "}
{"url": "https://news.bg/regions/fermeri-obvinyavat-za-navodnenieto-napoitelni-sistemi-burgas.html", "text": "От фирма \"Хай Мед Тех\" ЕООД разпространиха позиция, според която нерегламентираното изпускане на язовир \"Трояново\" е причина за бедствието при западния бряг на Бургаското езеро. Голямото количество вода било изпуснато от язовира от \"Напоителни системи\"-Бургас.С надежда за помощ те се обръщат към медиите и предоставиха снимков материал от мястото.Според екипа на \"Хай Мед Тех\" ЕООД в 07:30 часа през обекта, който те стопанисват, e преминала приливна вълна от над 2 метра. Вълната дошла от нерегламентираното изпускане на язовир \"Трояново\" и заляла всичко по пътя си.В изявлението им се казва, че те са едни от многото потърпевши от наводнението в областта. \"Хай Мед Тех\" ЕООД са собственици на имоти в близост до Бургаско езеро \"Вая\", върху които осъществяват рибовъдна дейност.\"В басейните, разположени на близо 600 дка, отглеждаме над 200 тона риба по екстензивна технология\", посочват от фирмата и допълват, че на територията на обекта се отглеждат и домашни животни - овце, крави, биволи, коне, понита, кокошки, патици, пуйки и т.н.Преди:Вследствие на бързо придошлите води, от фирмата предполагат, че по-голямата част от рибата на стопанството е била отнесена в Бургаското езеро. \"Засега не можем да се приближим и до животновъдния обект и да преброим жертвите сред домашните животни\", обясняват от фирмата.\"Смятаме, че ако от \"Напоителни системи - Бургас\" бяха изпускали язовира поетапно и при първите признаци за показването на водите в язовира, щетите не само за нас, а и за всички в района щяха да бъдат сведени до минимум.\"В съседство друго дружество \"Планета-98\" отглежда риба в басейн с размер 300 дка. Техният басейн също е прелял и достъпът е отрязан, посочват още от \"Хай Мед Тех\" ЕООД.След:Междувременно стана ясно, че Окръжната прокуратура в Бургас вече е образувала три досъдебни производства за установяването на причините, довели до смъртта на тримата души, които загинаха при наводнението в област Бургас.Под надзора на Окръжната прокуратура в Бургас, служителите от Областната дирекция на МВР в града са започнали незабавни действия за изясняването на причините, довели до смъртта на три лица в село Полски извор, село Ливада и село Равнец.", "date": "2017.10.25", "title": "Фермери обвиняват за наводнението \"Напоителни системи\"-Бургас"}
{"url": "https://news.bg/crime/borislav-sarafov-e-edinstveniyat-kandidat-za-shef-na-sledstvieto.html", "text": "Заместник-главният прокурор Борислав Сарафов е единственият кандидат за директор на Националната следствена служба, съобщиха от ВСС.Припомняме, досегашният директор Евгени Диков бе избран за член на новия Висш съдебен съвет от квотата на следователите с 296 гласа на 20 май т.г. и той встъпи в новия състав на съдебния кадрови орган по-рано този месец.Сарафов беше номиниран за поста шеф на Националната следствена служба от самия Диков, от главния прокурор Сотир Цацаров, Даниела Машева, Пламен Найденов и Пламена Апостолова. Изборът на новия Следовател номер 1 е насрочен за 6-и декември.Издигналите кандидатурата на Сарафов мотивират избора си с професионалните и нравствени качества на Борислав Сарафов, както и с неговия опит като заместник на главния прокурор. Преди това Сарафов е бил шеф на Апелативната специализирана прокуратура, която е създадена под негово ръководство. В предложението е посочено, че кандидатът може да отстоява позиции и да носи отговорност.През март по инициатива на главния прокурор Сотир Цацаров имаше проверка срещу Сарафов за случая в Хитрино. Проверката срещу Сарафов бе за това че обидил и унизил публично следователя, който работи по случая Хитрино в момент, когато експертен екип изследвал инцидента.", "date": "2017.10.25", "title": "Борислав Сарафов е единственият кандидат за шеф на Следствието"}
{"url": "https://news.bg/world/v-chetvartak-keniya-povtorno-provezhda-prezidentski-izbori.html", "text": "По план в четвъртък Кения повторно ще проведе президентски избори. Това оповести Централната избирателна комисия на страната, цитирана от АП.Съобщението на комисия идва след решението на Върховния съд, че не може да разгледа внесена в последния момент петиция за отлагане на изборите заради липса на кворум. Стрелба по шофьора на единия от съдиите ден преди изслушването буди притеснения, че съдиите може да са заплашвани.Съдия Дейвид Марага се появи сам в съдебната зала и заяви, че само той и още един съдия от Върховния съд са се появили на изслушването.Пред съда стотици жени с бели забрадки се събраха с призив за мир на фона на несигурността и насилието в страната.Настоящият държавен глава Ухуру Кениата приветства новината, че изборите ще се проведат по план, докато в същото време поддръжници на опозиционния лидер Райла Одинга се събират в столицата Найроби.Върховният съд трябваше да изслуша внесената от трима кенийци петиция, включително и от правозащитник. Те призовават съда да отложи насрочените за четвъртък избори, аргументирайки се, че избирателната комисия е обявила, че не може да осигури свободни и справедливи избори.Харун Ндуби, адвокат на вносителите на петицията, намекна, че съдиите, които не са присъствали на изслушването, вероятно са нарушили конституционните си задължения.Одинга обяви, че ще бойкотира изборите, тъй като избирателната комисия не се е реформирала.На 8 август тази година в страната бяха проведени избори за президент, парламент и местна власт. Президентският вот беше спечелен от настоящия държавен глава Ухуру Кениата с 54%. Но Одинга оспори резултата във Върховния съд. Впоследствие изборите бяха касирани заради нередности при преброяването от избирателната комисия. Сега президентският вот е насрочен за 26 октомври.", "date": "2017.10.25", "title": "В четвъртък Кения повторно провежда президентски избори"}
{"url": "https://news.bg/int-politics/anketirani-smyatat-che-tramp-e-bezrazsaden-i-nechesten.html", "text": "Отрицателни възгледи за характера на президента, анкетирани смятат, че Тръмп е безразсъден и нечестен. Това споделят споделят мнозинството от гласувалите в ново проучване на Politico.Негативните възгледи спрямо Тръмп не са новост. Те датират от миналогодишната президентска кампания, а общият рейтинг на Тръмп в новото проучване показва 42 процента одобрение и 53 процента неодобрение, което е почти без промяна през последните няколко месеца. Повече от три четвърти от републиканските гласоподаватели, 77%, одобряват работата, която Тръмп върши като президент.Гласуването не е повлияно от спречкване на Тръмп със съпругата и семейството на сержант от армията, убит в действие. Остро го критикуваха и двама високопоставени сенатори в собствената му партия.Флейк, по време на словото на Сената вчера, се обърна към \"безразсъдното, възмутително и недостойно\" поведение на Тръмп и добави, че е \"оправдаван\" от републиканците. Избирателите са съгласни, Тръмп е безразсъден, сочи проучването, но това не новост или феномен.\"Както видяхме в предишни проучвания, повечето гласоподаватели - 56% - казват, че президентът Тръмп е безразсъден, докато 31% не са съгласни. Дори между републиканците 33 на сто смятат, че това е точна характеристика\", коментират организаторите на анкетата.Само 33% от гласоподавателите в новото проучване твърдят, че Тръмп е състрадателен, докато 54% ​​, че не е така. Проучването е проведено между 19-23 октомври - в разгара на споровете за телефонния разговор на Тръмп с Мийша Джонсън, но най-вече преди Джонсън да потвърди в телевизионно интервю в понеделник.Само 39% от избирателите казват, че Тръмп е силен лидер, половината казват, че не е така. Само една трета твърдят, че е стабилен, докато 54% ​​от мнозинството заявяват, че не е.Половина определят Тръмп като сексист, само 35% казват, че не е. 45% от мнозинство коментират, че Тръмп е расист, а 40% смятат, че не е. Гласоподавателите са разделени по въпроса дали Тръмп има познания: 42% казват, че е, но 46% казват, че не е.Само 36% от гласоподавателите смятат, че администрацията на Тръмп работи много или сравнително добре. По-голямата част - 56% считат, че е много или сравнително хаотична.", "date": "2017.10.25", "title": "Анкетирани смятат, че Тръмп е безразсъден и нечестен "}
{"url": "https://news.bg/crime/obrazuvaha-tri-proizvodstva-za-zhertvite-na-navodnenieto-v-oblast-burgas.html", "text": "Образуваха три досъдебни производства за установяването на причините, довели до , които загинаха при наводнението в област Бургас.Под надзора на Окръжната прокуратура в Бургас, служителите от Областната дирекция на МВР в града са започнали незабавни действия за изясняването на причините, довели до смъртта на три лица в село Полски извор, село Ливада и село Равнец.Независимо от тежките метеорологични условия, към момента органите на реда извършват оглед на местопрестъплениията. Водят се и разпити на свидетели, както и други процесуални действия, относими към предмета на разследването.Припомняме, фермери в района на наводненията разказаха, че в 07:30 часа 2-метрова приливна вълна е преминала през имотите им, опустошавайки всичко по пътя си. Според тях водата идва от язовир \"Трояново\", който е бил изпуснат нерегламентирано от \"Напоителни системи\"-Бургас.", "date": "2017.10.25", "title": "Образуваха три производства за жертвите на наводнението в област Бургас"}
{"url": "https://news.bg/int-politics/priblizheniyat-krag-na-putin-kontrolira-okolo-24-mlrd-dolara.html", "text": "Проектът за докладване на организираната престъпност и корупцията (OCCRP) публикува разследване, което твърди, че приятели и роднини на руския президент Владимир Путин контролират около 24 млрд. долара.Повечето от хората от неговия най-приближен кръг, като Юрий Ковалчик, Генадий Тимченко и братята Розенберг, са свързани с петролни и газови активи или държавни компании, твърдят авторите на разследването. Те също така назоваха хората, които се разглеждат като \"проксита\" на Путин: Михаил Шеломов, Сергей Ролдугин и Петер Колбин.Проектът за докладване на организираната престъпност и корупцията е особено заинтересован от Шеломов, който се оказва първи братовчед, след като е бил отстранен. Сега той е старши специалист в \"Совкомфлот\", чийто официален доход е около 8 400 долара годишно, докато Accept (неговата компания, базирана в Санкт Петербург) има активи на стойност от 573 млн. долара.Компанията е създадена през 2004 г., когато е получила заем от 18 млн. долара с 5 процента годишна лихва от Santal Trading Corporation, офшорна компания в Панама. След това Accept е закупила акции на банка \"Россия\", също свързана с Путин, както и дял в застрахователната компания Sogaz, която е била оценена на близо 200 млн. долара през 2013 г. Компанията също така контролира 320 млн. долара чрез Platinum, която OCCRP свързва с Аркадий и Борис Ротенберг.Авторите на разследването подчертават, че на името на Путин няма регистрирани сериозни активи.Проектът за докладване на организираната престъпност и корупцията (OCCRP) е консорциум от разследващи центрове, медии и журналисти, действащи в Източна Европа, Кавказ, Централна Азия и Централна Америка.  ", "date": "2017.10.25", "title": "Приближеният кръг на Путин контролира около 24 млрд. долара"}
{"url": "https://news.bg/world/protivorechiya-v-britanskiya-kabinet-otnosno-brekzit.html", "text": "Противоречия в британския кабинет относно Брекзит, съобщава \"Политико\".По време на изслушване в Камарата на общините британският министър-председател Тереза Мей заяви, че парламентът ще може да гласува споразумението за Брекзит преди страната официално да напусне ЕС.Няколко часа по-рано в законодателния орган министърът за Брекзит Дейвид Дейвис съобщи, че подобно гласуване може би ще трябва да се проведе след напускането на ЕС.Той заяви, че обсъжданите с ЕС ключови въпроси за правата на гражданите на ЕС на Острова, за границата със Северна Ирландия и финансовите задължения на Лондон към Брюксел могат да не бъдат съгласувани, докато не се уреди въпросът за бъдещите отношения до март 2019 г.По-рано Дейвис съобщи, че до една година може да бъде постигнато търговско споразумение с ЕС, което пък противоречи с вижданията на Брюксел, който смята, че ще отнеме около три години.ЕС смята, че ще е необходим период от около 6 месеца след сключване на споразумение за Брекзит, за да може парламентите на страните членки на ЕС да ратифицират споразумението за напускане. Но това също е в противоречие с позицията на британското правителство, което ще настоява сделката с ЕС да бъде гласувана в двете камери на британския парламент преди да бъде сключена.Мей заяви, че правителството иска споразумението да бъде гласувано в парламента преди да напусне на 29 март 2019 г.", "date": "2017.10.25", "title": "Противоречия в британския кабинет относно Брекзит"}
{"url": "https://news.bg/world/italiya-blizo-do-prokarvane-na-nov-izboren-kodeks.html", "text": "Италианското правителство спечели вот на доверие в горната камара на парламента относно прокарването на нов Изборен кодекс, информира Ройтерс.Премиерът Паоло Джентилони поиска пет вота на доверие в Сената във връзка с реформата. Той изрази надежда промените да бъдат приети до четвъртък, макар че има сериозна опозиция от страна на Движение 5 звезди и малки леви партии.150 срещу 61 депутати гласуваха доверие на правителството. Но около 100 сенатори не взеха участие в гласуването.Законопроектът вече е прокаран в долната камара.Предложената избирателна система е в полза на партии, които сключват коалиции преди избори и се подкрепя от най-големите партии в страната. В ущърб е за партии, които искат сами да управляват, предимно такива като 5 звезди.Социологическите проучвания показват, че системата - смесица от мажоритарна система на относително мнозинство и пропорционално представителство - ще доведе до поделяне на гласовете между лявоцентристите, дясноцентристите и Движение 5 звезди.Движение 5 звезди заклейми реформата като \"институционален преврат\".Многократните гласувания на доверие за правителството в долната камара и Сената позволяват на управляващата лявоцентристка коалиция да съкрати обсъждането на законопроекта и да заобиколи тайни гласувания на поправки.Според правителството промените са необходими за хармонизиране на избирателната система за двете камари и за да се намали рискът от различни мнозинства в двете камари. Предишните опити за реформи се провалиха.", "date": "2017.10.25", "title": "Италия близо до прокарване на нов Изборен кодекс"}
{"url": "https://news.bg/int-economics/elektromobilite-otdelyat-50-po-malko-parnikovi-gazove-ot-dizelite.html", "text": "Електромобилите отделят 50% по-малко парникови газове от дизелите. Изследователите изчислиха общите емисии на електрически автомобили в целият им жизнен цикъл, включително производството, производството на батерии и цялата консумация на енергия, съобщава The Guardian.Електрическите коли отделят значително по-малко парникови газове през живота си, отколкото дизеловите двигатели, дори когато се захранват с възможно най-наситената на въглерод енергия, посочва доклад.В Полша, където се използват големи количества въглища, електрическите превозни средства произвеждат по-малко от четвърт от емисиите от дизеловите горива. Там е изпробван модел на целият им жизнен цикъл от белгийския университет VUB.Намаляването на емисиите на CO2 в най-чистата част на Европа в Швеция е забележителна - 85%. \"Средно електрическите автомобили ще излъчват половината от емисиите на СО2 от дизеловия автомобил до 2030 г., включително емисиите от производството\", коментира Йоан Ле Пети, говорител на T&E, поръчали проучването.\"През изминалата година бяхме изправени пред много фалшиви новини за електрификацията, изнесени от горивната индустрия, но в това проучване можете да видите, че дори в Полша днес е по-благоприятно за климата да управлявате електрическо превозно средство, отколкото на дизел\", коментира той. Европейският комисар по въпросите на климата Мигел Канет заяви в Европейския парламент този месец: \"Една от възможностите, които разглеждаме, е мандат да гарантира минимален дял - за производители на автомобил с нулеви емисии\".Днес едва 1,7% от новите автомобили, продавани в Европа, са електрически и някои европейски представители се питат дали Европа има достъп до достатъчно литий, за да създаде 5-10% пазарен дял за електрически автомобили в близко бъдеще. Капацитет за разширяване на производството и изграждането на предприятия за акумулатори също е под съмнение.\"Не може да има огромно производство на електрически автомобили, тъй като тук няма инсталации за изграждане на батерии\", коментира източник от ЕС.Изследването на университета VUB показва, че докато предлагането на нужните метали (литий, кобалт, никел и графит) и редки елементи, ще трябва да бъде внимателно наблюдавано и дизерфицирано, то не трябва да ограничава прехода към чист транспорт.Тъй като технологията на батериите се подобрява и в електропреносната мрежа влизат повече възобновяеми източници, емисиите от производството на батерии могат да бъдат намалени с 65%, сочи изследването.", "date": "2017.10.25", "title": "Електромобилите отделят 50% по-малко парникови газове от дизелите"}
{"url": "https://news.bg/crime/prokuraturata-razsledva-smartta-na-rodilka.html", "text": "Софийската градска прокуратура (СГП) започна досъдебно производство за смъртта на родилка, съобщиха от прокуратурата. Разследването е поверено на Следствения отдел при СГП. От столичната болница \"Майчин дом\", където е починала родилката, са сигнализирали \"Изпълнителната агенция по медицински одит\" да разследва случай на починала родилка. От акушеро-гинекологичното заведение са информирали и здравното министерство, съобщиха от \"Майчин дом\".27-годишна родилка постъпва в \"Майчин дом\" на 23 октомври в 20 часа в критично състояние с направление от болница \"Д-р Щерев\", където е следена цялата й бременност до този момент.Лекарски консилиум установява диагноза HELLP синдром - най-тежкото усложнение, което може да настъпи по време на бременност (увреждане на бъбреци, черен дроб или ендокринната система).При спешната операция бебето е родено живо и е в стабилно състояние. То е в интензивното отделение на Неонатологията, пишат от \"Майчин дом\". Лекарите са се борили за живота на майката до 14:40 часа на 24 октомври, когато настъпва полиорганна недостатъчна и срив в жизнените показатели.От болница \"Майчин дом\" изказват съболезнования на близките на починалата.От болница \"Д-р Щерев\" информират, че става дума за нормално развиваща се бременност. Те са извършили всички акушеро-гинекологични прегледи и клинични изследвания по алгоритъм.Пациентката е отишла в болницата с оплакване от висока температура след прекаран грип на 21 октомври вечерта. Тя е отказала да бъде приета в болница. На следващия ден, 22 октомври, пациентката идва отново в болницата за запис на детски сърдечни тонове. Направени са няколко записа на детски сърдечни тонове, при които възникват съмнения за недобро състояние на плода. Майката е насочена към доплерови изследвания. Те потвърждават, че бебето е в добро състояние.В болница \"Д-р Щерев\" бременната е преминала серия от лабораторни изследвания в същия и на следващия ден. На 23 октомври резултатите показват възпалителен процес и нарушена бъбречна и чернодробна дейност.Лекарите поставят предполагаема диагноза HELLP синдром и смятат, че е необходимо раждане, като решават да бъде преведена в УСБАЛАГ \"Майчин дом\". Причината за това решение е, че нивото по медицински стандарт по неонатология на Болница \"Д-р Щерев\" не дава право да се полагат медицински грижи за тежко недоносени бебета.Според изявлението на частната болница: \"Пациентката е преведена в добра обща кондиция, на собствен ход, и с обикновен автомобил на болницата в УСБАЛАГ \"Майчин дом\", тъй като състоянието й не изисква използване на линейка\". За случилото се оттам насетне болница \"Д-р Щерев\" не разполага с официална информация от партньорското лечебно заведение, завършва позицията на болница \"Д-р Щерев\".", "date": "2017.10.25", "title": "Прокуратурата разследва смъртта на родилка"}
{"url": "https://news.bg/politics/dogovorat-s-makedoniya-vliza-do-dni-v-narodnoto-sabranie.html", "text": "Договорът с Македония влиза за ратификация в НС следващата седмица, обяви външният министър Екатерина Захариева по време на дискусията \"Европейска интеграция, регионално сътрудничество и свързаност на Западните Балкани -приносът на българското председателство в Народното събрание\".\"Темата за Западните Балкани е много важна и дългосрочна и не се изчерпва само с нашето председателство. Западните Балкани ще са ангажимент и на друго председателство извън нашето трио\", увери Захариева.Тя припомни, че за първи път от 12 г. Западните Балкани за посочени като приоритет, за първи път Юнкер ги споменава в речта си. Захариева беше категорична, че трябва да се говори за глад от реформи в тези страни, а не за умора по пътя към ЕС.Тя припомни, че само Черна гора и Сърбия са със статут на страни преговарящи за членство за ЕС. Очаква се отварянето на нови преговорни глави по време на нашето председателство.Македония и Албания са в очакване в най-скоро време да започнат преговори. Изчаква се доклад за напредъка на Албания. Очаква се започване на реални преговори. Договорът с Македония ще влезе за ратификация в НС следващата седмица.Босна и Херцеговина ако не дадат задоволителни отговори на въпросника, малко вероятно е по време на нашето председателство да стартира процес на присъединяване.По думите на Захариева в новата бюджетна рамка на ЕС и предприсъединителната помощ, парите трябва да са насочени към създаване на нови работни места и задържане на младите хора. В някои от тези балкански страни безработицата е 50 % и това води до радикализация.Според Захариева свързаността не трябва да е само в сферата на инфраструктурата, но и в енергийните системи.Жечо Станков -заместник-министър на енергетиката заяви, че подкрепяме създаването на Европейски енергиен съюз. Основен наш приоритет е сигурността на газовите доставки и изграждане на липсващата инфраструктура.Акцентът ще бъде в газовия сектор. Интерконекторът ни с Гърция е в напреднал стадий. Интерконекторът със Сърбия също се движи бързо като проект. Разширява се хранилището в Чирен. Отпуснати са 50% от ЕК за предпроектно проучване на газовия хъб Балкан\", има голям интерес от фирмите към него.Деница Николова, заместник-регионален министър обеща подкрепа за трансграничното сътрудничество в хода на европредседателството. Имаме две трансгранични програми, които касаят Западните Балкани, обясни тя. 50 милиона евро са в подкрепа на развитието на трансграничните региони. Можем да създаваме обмен на практики, убедена е Николова.Поставя се акцент върху енергичната сигурност по Дунавската стратегия. По друг евромеханизъм ще работим в екологичната сфера със съседките от Западните Балкани.Деница Николова вярва, че ще помогнем за бъдещото им членство в ЕС. Заместник-министърът на транспорта Ангел Попов увери, че страната ни е поела ангажименти към транспортното развитие на Западните Балкани и свързаността на страната ни с тези държави. Приоритет ни е коридор номер 8.", "date": "2017.10.25", "title": "Договорът с Македония влиза до дни в Народното събрание"}
{"url": "https://news.bg/int-politics/rusiya-osvobodi-dvama-vodeshti-aktivisti-na-krimskite-tatari-otidoha-v-turtsiya.html", "text": "Двама водещи активисти на кримските татари, вкарани в затвора от руските власти в анексирания Крим, са били освободени и са отишли в Турция. Това съобщи съпругата на един от активистите, цитирана от турски медии.\"Илми Умеров и Ахтем Чийгоз са освободени и най-вероятно вече са пристигнали в Анкара\", посочи съпругата на Умеров.Според дългогодишния лидер на кримските татари Мустафа Джемилев, Чийгоз и Умеров първо са били отведени в кримската столица Симферопол, а след това са пътували със самолет до руския град Анапа, а по-късно самолетът с представители на Меджлиса на кримските татари е пристигнал в турската столица Анкара.Джемлиев добави, че тази екстрадиция е станала възможна благодарение на споразуменията, постигнати по време на посещението на турския президент Реджеп Тайип Ердоган в Украйна по-рано този месец.Ахтем Чийгоз е бил осъден на 8 години затвор от руските власти в Крим заради участието му в протест на 26 февруари 2015 г. в подкрепа на териториалната цялост на Украйна. Чийгоз е бил съден и осъден за престъпления, които е извършил преди Кримския полуостров официално да стане част от Русия.Улми Умеров е бил осъден на две години затвор за подбуждане към насилие и масови безредици.Повечето европейски страни и САЩ многократно призоваха за тяхното освобождаване и заявиха, че техните присъди са политически мотивирани.Русия окупира Крим през март 2014 г. след референдум, смятан за нелегитимен от украинското и международното право. В отговор на окупацията му от Русия, САЩ, ЕС и други страни наложиха тежки икономически и политически санкции срещу Москва.Кримските татари, коренно население на полуострова, се очертаха като най-гласовитата проукраинска сила в Крим. В резултат на това около 400 хил. кримски татари бяха принудени да изтърпят репресии, включително произволни арести и задържания.", "date": "2017.10.25", "title": "Русия освободи двама водещи активисти на кримските татари, отидоха в Турция"}
{"url": "https://news.bg/world/porazhenie-za-tramp-otmyanata-na-obamakear-ostava-za-2018-g.html", "text": "Председателят на Камарата на представителите на САЩ Пол Райън заяви, че контролираният от републиканците Конгрес няма да се опитва отново да отмени и замени \"Обамакеър\" през тази година, а трябва да пробва отново през 2018 г., информира Ройтерс.Едно от ключовите предизборни обещания на американския президент Доналд Тръмп е отмяна на здравната реформа на Барак Обама. Още с встъпването си в длъжност през януари 2017 г. Тръмп се закани да отмени \"Обамакеър\" до края на тази година.\"\", каза Райън в интервю за осведомителната агенция.Камарата на представителите прокара предложение на републиканците за реформиране на здравеопазването, но Сенатът се провали при два опита през юли и септември, въпреки че през последните 7 години републиканците обещаваха да отменят реформата на Обама.", "date": "2017.10.25", "title": "Поражение за Тръмп - отмяната на „Обамакеър” остава за 2018 г."}
{"url": "https://news.bg/crime/valeri-simeonov-e-osaden-ot-burgaski-sad-za-antiromskata-si-rech-na-omrazata.html", "text": "Вицепремиерът и председател на Националния съвет за сътрудничество по етническите и интеграционните въпроси Валери Симеонов е осъден за антиромска реч, съобщава БХК.Лидерът на \"Национален фронт за спасение на България\" е осъден на първа инстанция от Районен съд - Бургас за \"антиромската си реч на омразата като народен представител от трибуната на Народното събрание\", пише в изявление на БХК.Симеонов е осъден за свое изявление от 17 декември 2014 г., а делото беше заведено от ромските журналисти Кремена Будинова и Огнян Исаев. Будинова и Исаев бяха представлявани от Правната програма на Българския хелзинкски комитет (БХК).Установеното от съда е, че думите на Симеонов съставляват тормоз по смисъла на Закона за защита от дискриминация, тъй като \"водят до накърняване достойнството на лицето и създаване на враждебна, принизяваща, унизителна и обидна среда, и всеки с ромска етническа принадлежност може да бъде засегнат от тях, като не е необходимо изявлението да се отнася до цялата ромска общност, за да бъде възприето като накърняваща достойнството на отделен неин представител, определящ се като такъв\".Симеонов е осъден да преустанови нарушението, както и да се въздържа от други нарушения.Ищците по делото не искат обезщетение. \"Решението е добра новина - успех за самия съд, който показва своята независимост в политическа среда, понастоящем доминирана от расистки наративи от най-долна проба\", изтъква адв. Маргарита Илиева, директорка на Правната програма на БХК.\"Този овластен расизъм не е съвместим с върховенството на правото\", смята още адв. Илиева.Валери Симеонов е осъден за свое изявление от 17 декември 2014 г. от трибуната на Народното събрание. Изявлението му гласи:", "date": "2017.10.25", "title": "Валери Симеонов е осъден от Бургаски съд за \"антиромската си реч на омразата\""}
{"url": "https://news.bg/world/sasht-varnali-arhiva-i-flaga-ot-ruskoto-konsulstvo-v-san-frantsisko.html", "text": "Вашингтон върна на Москва архива и флага от руското генерално консулство в американския град Сан Франциско. Това заяви заместник-министърът на външните работи на Русия Сергей Рябков, цитиран от РИА Новости.Според Рябков САЩ са нарушили международните норми, тъй като не са позволили на руската страна сама да прибере документите си.Москва определи като абсолютно неприемливи действията на САЩ, довели до изземването на руския флаг и архива на консулството в Сан Франциско.По думите на Рябков тези действия нарушават положенията в международната консулска конвенция от 1963 г. и двустранните консулски конвенции.САЩ свалиха руския флаг и блокираха дипломатическата мисия на 11 октомври. Москва определи действията на Вашингтон като \"враждебни\" и \"поругаване на държавен символ\".", "date": "2017.10.25", "title": "САЩ върнали архива и флага от руското консулство в Сан Франциско"}
{"url": "https://news.bg/int-politics/bivsh-ministar-sazdade-partiya-za-da-svalya-erdogan-ot-vlast.html", "text": "Бивш турски вътрешен министър и заместник-председател на парламента е сформирал нова партия с надеждата да се противопостави на турския президент Реджеп Тайип Ердоган на изборите, които ще се проведат през 2019 г., съобщава \"Асошиейтед прес\".61-годишната Мерал Акшенер създаде дясноцентристката партия \"Добра партия\" в Анкара по-рано днес с група депутати, които се отделиха по-рано през годината от Партията на националистическото действие. Те бяха разгневени от подкрепата, която партията даде на Ердоган в референдума, който увеличи правомощията на президента.Акшенер е първата жена министър на вътрешните работи на Турция, като заемаше поста между 1996 и 1997 г., докато правителството, консервативно-ислямистка коалиция, не беше свалено от власт под натиск на военните.На церемония, отбелязваща основаването на партията, Акшенер намекна, че би могла да се кандидатира срещу Ердоган на президентските избори.", "date": "2017.10.25", "title": "Бивш министър създаде партия, за да сваля Ердоган от власт"}
{"url": "https://news.bg/world/terorizmat-zaplashva-pakistanskoto-pravitelstvo-predupredi-tilarsan.html", "text": "Държавният секретар на САЩ Рекс Тилърсън обяви, че Вашингтон е обезпокоен от екстремистките групировки, които представляват заплаха за \"стабилността и сигурността\" на пакистанското правителство, информира АФП.Според него Исламабад трябва да увеличи усилията за ликвидиране на екстремистите и терористите в страната.Тилърсън, който пристигна в Ню Делхи във вторник вечерта след хладно посрещане в Исламабад, изрази притеснението на САЩ, че много екстремистки групи се крият в Пакистан и извършват терористични атаки в други държави именно от там., каза Тилърсън в Ню Делхи.\"\", добави той.", "date": "2017.10.25", "title": "Тероризмът заплашва пакистанското правителство, предупреди Тилърсън"}
{"url": "https://news.bg/society/da-poglednesh-sveta-prez-prozoretsa-na-malkite-hora.html", "text": "Четири години продължава борбата на малките хора за изграждането на техен собствен център.В Световния ден за информираност по въпросите на хората с нисък ръст - 25 октомври, малките хора в България събират подписка за изграждането на тяхното защитено пространство. За съжаление определената за това сграда в столичния квартал \"Обеля\" - собственост на Министерство на отбраната, трябва да бъде продадена. Такъв е отговорът на ресорния министър Красимир Каракачанов, който уведомил Националната организация \"Малки Български Хора\" за решението на министерството с нарочно изпратено писмо.Председателят на организацията Светослав Иванов определи случващото се с центъра като \"служебен отказ\" от страна на военното министерство да предостави сградата за социални дейности в полза на държавата. Затова пък малките хора не се отказват от мечтата си.Георги Гетов на 68 години от София смята, че центърът не е мечта, а реалност, която зависи единствено от решението на отговорните институции. Всеки ден той пътува в столицата. Най-големият проблем и най-голямата битка на малките хора в България остава достъпността на градската среда и на обществените сгради - банки, институции, учреждения. Малкият размер не спира желанието му за работа. Заедно със съпругата си той продължава да работи като компютърен инженер.\"Аз лично чувствам дискриминация по отношение достъпността на средата. Един голям проблем, с който непрекъснато се сблъсквам, понеже ми се налага да пазарувам в магазини, банки. Например банкомат не мога да ползвам, просто защото нито един банкомат не е достъпен за мен. Има един по-сериозен проблем. Навсякъде, където има автоматични врати - индикаторите не ме хващат. Просто не се отварят. Дори се е случвало, когато някой е минал преди мен - вратата точно при мен да се затвори и да ме блъсне.\"Георги, заедно със своите приятели от цялата страна се снима по повод световния ден с известни личности. Първи съпричастност към проблемите на малките хора изразиха популярните телевизионни водещи Иван и Андрей. Заедно със своите приятели те застанаха пред фотообектива в импровизиран прозорец - рамка, през която малките хора виждат света.За инициативата 12 представители на Национална организация \"Малки Български Хора\" от градовете Русе, Плевен, Бургас, Рила, Раковски, София, Пловдив и Варна дойдоха на площад \"Гарибалди\".Обединени от мотото: \"Виж света през прозореца на малкия човек\", с приятелската помощ на КТ \"Подкрепа\" и Синдикалната федерация на служителите в МВР малките хора настояха центъра им да стане реалност. В подписката им за изграждането на центъра се включи и президентът на КТ \"Подкрепа\" Димитър Манолов.Мечтата на малките хора в България е там да се събират, за да могат онези, които нямат семейство или близки, да се чувстват защитени.\"Малките хора са част от обществото. Те са равни. Могат да вършат нещата по различен начин, но ги вършат. Те са равна част от обществото - не трябва да бъдат в страни\", заяви Павлин Дрангозов, студент в Софийския университет, на 22 години. Той не скри, че някои хора все още използват нечовешки изрази, когато ги срещат. По думите му тази агресия в обществото ги потиска и обижда най-много.", "date": "2017.10.25", "title": "Да погледнеш света през прозореца на малките хора"}
{"url": "https://news.bg/regions/peshehodets-zagina-na-myasto-na-am-hemus-kray-varna.html", "text": "Пешеходец е загинал на място при катастрофа на АМ \"Хемус\", съобщиха от МВР - Варна.Сигналът за инцидента е получен в 13:20 часа.Катастрофата е станала в платното за движение в посока Варна, след пътен възел \"Слънчево\". Шофьорът на \"Пежо\" с добричка регистрация, по време на движението си в лява лента, е блъснал пешеходец, който пресичал пътното платно.Движението по АМ \"Хемус\" в посока Варна временно е само в дясната лента. Полицията изяснява самоличността на загиналия пешеходец. От АПИ призовават шофьорите за повишено внимание.", "date": "2017.10.25", "title": "Пешеходец загина на място на АМ \"Хемус\" край Варна"}
{"url": "https://news.bg/politics/neraboteshtite-kvoti-prokarali-migrantski-marshrut-prez-balgariya.html", "text": "\"Сигурността и бъдещето на Европа е политика, с която Европа тепърва прохожда, затова темата е от изключителна важност\". Това заяви вицепрезидентът Илияна Йотова по време на дискусия в УНСС на тема: \"Обща европейска сигурност и отбрана\", организирана от студентско сдружение \"Его Политико\".По думите й през 2017 г. има нови и от друг характер заплахи и затова сигурността е водеща за европейските граждани.\"Нито една държава, където и да е тя, не може самостоятелно да гарантира тази сигурност\", изрази убеденост Йотова.Тя направи обзор на конфликтите и заплахите днес - терористични заплахи и климатични промени, мизерия, липса на перспектива. Всичко това, по думите на Йотова, води до обща нестабилност.Европа по разходи за отбрана е на второ място след САЩ, като Америка е увеличила два пъти разходите си, Китай - със 150%.\"Какво да направи Европа, че парите за отбрана да имат този ефект\", попита Йотова.Отбранителната промишленост е силно фрагментирана, а разходите за отбрана се увеличават. Трябва ли да се дават още пари за отбрана или да се вложат в социални политики - това трябва да решат ръководителите на ЕС.Според Йотова нито една държава в Европа не е била подготвена да приеме толкова много мигранти. Дори и Германия не е била наясно дали социалната й система ще издържи.Тя припомни как българските евродепутати са настоявали да няма квотно разпределение на мигранти за страните от първа линия. Сега обаче се е видяло, че това не работи. Оформили се нови мигрантски маршрути. На нас се гледа като на стратегическо място заради оформянето на нов маршрут Турция-България-Румъния.Новите промени в Дъблинското споразумение няма да срещнат разбиране, особено от Вишеградската четворка, според Йотова.По думите й има три варианта за сигурността на Европа: стратегически решения, при които САЩ ще доминира, споделената сигурност и отбрана и обща система за отбрана и сигурност. При общата отбрана границата на суверенитета на държавите е много тънка, предупреди Йотова.При този вариант ще има съвместни операции на европейско ниво. Самите военни и тези от гражданската защита ще се обучават по една система.", "date": "2017.10.25", "title": "Неработещите квоти прокарали мигрантски маршрут през България"}
{"url": "https://news.bg/world/bukuresht-voennomorskiyat-ni-flot-e-kato-igrachka-v-sravnenie-s-tozi-na-rusiya.html", "text": "Военният министър на Румъния Михай Фифор заяви, че флотът на страната му не може да сравнява с този на Руската федерация, но все още може да нанесе поражения, информира Business-review.\"\", поясни той, цитиран от Hotnews., добави той.Румъния отделя 2% от БВП за отбрана.", "date": "2017.10.25", "title": "Букурещ: Военноморският ни флот е като играчка в сравнение с този на Русия"}
{"url": "https://news.bg/energy/ot-rosatom-sa-gotovi-da-rabotyat-za-aets-belene.html", "text": "От \"Росатом\" потвърдиха готовността си да работят по проекта \"Белене\". Това стана ясно от думите на директора на европейската част на компанията Вадим Титов, който участва в конференция за устойчивостта на атомната енергия в България, съобщи БНР.Титов припомни, че \"Росатом\" имат различни договори с България, свързани с АЕЦ \"Козлодуй\" - като доставка на гориво и работата по удължаване на живота на . Той е категоричен, че руската компания би участвала и в , като се вземат предвид настоящите отлични отношения, допълни той.Според Вадим Титов, атомната енергия има много добро бъдеще. Според него увеличаване на броя на възобновяемите енергийни източници (ВЕИ-та) не означава по-голяма ефективност. То би увеличило допълнителните разходи за потребителите, но ВЕИ не трябва да бъдат изключвани от енергийния микс.Делът на възобновяемите източници - вятърни и слънчеви, не трябва да надвишава 40%, защото в противен случай не може да се гарантира устойчивост на енергийната система, каза Вадим Титов от \"Росатом\". Той се позова на доклад на Организацията за икономическо сътрудничество и развитие.Припомняме, на 11 октомври енергийният министър Теменужка Петкова обяви, че България трябва да  на АЕЦ \"Белене\", но не бяха споменати конкретни параметри на подобно споразумение. Според Теменужка Петкова не се изключва възможността Русия да бъде привлечена за , чието строителство беше замразено през 2013 г. Конкретни преговори по този въпрос не са водени.Същият ден премиерът Бойко Борисов се срещна с представители на руската държавна компания \"Росатом\".", "date": "2017.10.25", "title": "От \"Росатом\" са готови да работят за АЕЦ \"Белене\""}
{"url": "https://news.bg/politics/ninova-obvini-upravlenieto-za-dazhdovete-i-bedstvieto-v-burgasko.html", "text": "Бойко Борисов е виновен за проливните дъждове и бедствията в Бургаско, според Корнелия Нинова.Правителството нищо не правело за превенция на наводненията, каквато позиция изрази тя пред медиите. За пример тя посочи наводненията в Мизия от 2014 г. От тогава още Корнелия Нинова настоява за контрол върху тези процеси.Моля ви, проверете как се разпределят парите за бедствия от правителството на Борисов, обърна се тя към медиите. Според соцлидерът ще излезе интересна информация. Загиват хора заради решения на правителството, обвини Нинова управлението.Проблемът рецидивира всяка година и няма решение, категорично заяви Нинова. Тя припомни, че са искали единен орган за следене на язовирите, като от БСП са имали и информация за проблемни места, където не се взимат мерки. Според нея не трябва централната власт да обвинява кметовете, които нямат пари. Това е бягство от един национален проблем, според соцводачът.Нинова изпрати депутатите си от Бургас да помагат и да правят дере. От БСП по-късно обявиха и че ще дарят пари за пострадалите. ", "date": "2017.10.25", "title": "Нинова обвини управлението за дъждовете и бедствието в Бургаско"}
{"url": "https://news.bg/int-politics/turtsiya-sadi-za-terorizam-11-aktivisti-i-rakovoditelya-na-amnesti-interneshanal.html", "text": "Единадесет активисти за човешки права, включително турският ръководител на \"Амнести интернешънъл\", са обвинени в тероризъм в започналия процес срещу тях, което нажежи напрежението между Турция и европейските ѝ съюзници, съобщава \"Ройтерс\".Полицията блокира главния площад в близост до съда в Истанбул. Група от около 50 души в защита на правата на човека, чуждестранни консулства и групи за защита на правата на жените са извън съда с плакати \"Защитници на свободни права\".Активистите, включително германски и шведски гражданин, са изправени пред присъди до 15 години затвор по обвинения, включващи членство и помощ за \"въоръжена терористична организация\".Те бяха задържани през юли след участие в семинар по цифрова сигурност, проведен на остров край Истанбул. \"Това привидно е процес на защитниците на правата на човека, които посетиха семинара на остров в Истанбул, но всъщност турската съдебна система и турските власти са подсъдимите\", коментира Джон Далхузен, директор на Амнести за Европа и Централна Азия извън съда.Сред подсъдимите са директорът на \"Амнести интернешънъл\" Турция Идил Есър, германският гражданин Питър Франк Стейдтнер и шведският гражданин Али Гхарави.Осем от обвиняемите са държани в затвора преди съдебния процес. Турският председател на Амнести, Танер Килич, беше арестуван по-рано тази година и по-късно бе добавен към същия обвинителен акт.Този случай влоши допълнително отношенията на Турция с Европейския съюз. Малко след арестуването, Германия заяви, че преразглежда заявките на Турция за закупуване на оръжие от Германия. Министър на кабинета в Берлин сравнява поведението на Анкара с това на бившата комунистическа Източна Германия.Германският канцлер Ангела Меркел заяви, че 12-годишният опит на Турция да се присъедини към Европейския съюз трябва да бъде спрян, въпреки че Анкара заяви, че остава твърдо решена да продължи усилията си за присъединяване.", "date": "2017.10.25", "title": "Турция съди за тероризъм 11 активисти и ръководителя на \"Амнести интернешънъл\""}
{"url": "https://news.bg/politics/v-mo-otvoriha-edinstvenata-oferta-za-nov-boen-korab.html", "text": "В Министерството на отбраната отвориха единствената оферта, която участва в процедурата за придобиване на нов боен кораб, съобщиха от МО.Членовете на Междуведомствената работна група отвориха предложението от участник в процедурата за придобиване на многофункционален модулен патрулен кораб за Военноморските сили (ВМС). Комисията е назначена със заповед на премиера. В нея участват представители на Министерството на отбраната, Министерството на финансите и Министерството на икономиката.\"От заявилите интерес още шест компании, четири отговориха, че не могат да представят предложение в отговор на поканата, а от две не е получен отговор. Съгласно рамката на Проекта за инвестиционен разход, при подаване дори на една оферта, тя трябва да бъде разгледана и оценена\", поясни командирът на ВМС контраадмирал Митко Петев. Той е и съпредседател на междуведомствената работна група.Групата ще разгледа техническото и ценовото предложение в постъпилата оферта, според методиката, която е определена подробно на Съвет по отбраната. След като бъдат оценени предложените параметри, членовете на междуведомствената комисия ще опишат в доклад до военния министър предложението за последващи действия.Инвестиционният проект за придобиване на многофункционален модулен патрулен кораб беше приет с решение на Министерския съвет от 1 април 2016 г. и на 43-ото Народно събрание от 2 юни 2016 г. Според проекта, Военноморските ни сили ще се сдобият с два многофункционални патрулни кораба.", "date": "2017.10.25", "title": "В МО отвориха единствената оферта за нов боен кораб"}
{"url": "https://news.bg/regions/ovcha-kupel-e-zabraven-ot-boga-i-tsentara-za-gradska-mobilnost.html", "text": "Столичният квартал \"Овча купел\" е откъснат от света. Живеещите там нямат адекватен градски транспорт, улиците са разбити и без тротоари, не са осветени и са потънали в кал. След 20.30 часа хората не могат да се приберат поради липсата на транспорт. Това заявиха жителите на столичния квартал пред общинския съветник инж. Симеон Славчев.\"В тази част на София сме забравени от Бога и от Центъра за градска мобилност\", категорично заявиха жителите на \"Овча купел\". По думите им трамваите по линия №11, която е най-често ползваната линия в района, редовно се чупят. Случвало се и в пикове часове трамваят да стоварва хората на депото \"като животни\", за да чакат следващия трамвай.Освен това жителите на столичния квартал посочиха и че в района на улиците 683, \"Бързарица\" и \"Народно хоро\" няма тротоари, а трасето до 151-о училище на практика е невъзможно за пешеходци, защото трябва да минават между автомобили, рейсове и камиони. Гражданите обясниха и че са потърпевши и от мръсотията, която се създава от камионите, които строят метрото, а калта се разнасяла по улиците. Хората се надяват и че отдавна обещаният им парк \"Кукуряк\" скоро ще бъде ремонтиран и облагороден.В хода на изслушването на гражданите Славчев пое ангажимент изграждането на улица \"Феникс\" и тротоарите по ул. \"Народно хоро\" да бъдат вкарани в бюджета на Столична община за 2018 година, за да бъдат финансирани. Той обеща и да вкара в дневния ред на постоянната комисия по транспорт и туризъм в СОС всички транспортни проблеми на хората от \"Овча купел\".Според Славчев и жителите на квартала в Гугъл съществува улица \"Феникс\", но така улица реално нямало. Жители твърдят, че вече 5 години получават обещание, че улицата ще бъде изградена, но \"до ден днешен, тя е само виртуална\".", "date": "2017.10.25", "title": "\"Овча купел\" е забравен от Бога и Центъра за градска мобилност "}
{"url": "https://news.bg/crime/dans-arestuva-chinovnik-ot-ministerstvo-na-ikonomikata.html", "text": "Спецоперация срещу корупцията се проведе днес, по сигнал на министъра на икономиката. В операцията участваха СЗА-СГП и ДАНС. Акцията е по повод образуваното на 9 октомври досъдебно производство с постановление на прокурор от СЗА - СГП.По сигнал на министъра на икономиката до председателя на ДАНС е извършена проверка от агенти от дирекция \"Финансова сигурност\".От разследването става ясно, че служител на Министерство на икономиката и негов съучастник са заблуждавали кандидат-бенефициенти по процедура \"Енергийна ефективност\", че са в състояние да им съдействат представените от тях проекти да получат максимално безвъзмездно финансиране срещу процент от сумата.След разрешение на Софийски градски съд (СГС) са извършени претърсвания и изземвания в три обекта в София, един от които е в служебно помещение в Министерство на икономиката. При извършените действия са намерени и иззети книжа и предмети, компютърни конфигурации и др., които имат значение за престъплението.Двамата извършители са задържани за срок до 72 часа.Установено е, че единият от тях е младши сътрудник от Главна дирекция \"Европейски фондове за конкурентоспособност\" при Министерство на икономиката, а съучастникът му се представял пред кандидат-бенефициентите за длъжностно лице от Министерство на икономиката. Той е осъждан многократно, в това число и за престъпления против собствеността.На двамата са повдигнати обвинения за измама в съучастие.", "date": "2017.10.25", "title": "ДАНС арестува чиновник от Министерство на икономиката"}
{"url": "https://news.bg/int-politics/germaniya-izgoni-14-afganistantsi-na-fona-na-gnevni-protesti.html", "text": "Германия изгони 14 афганистанци, чиито кандидатури за убежище са били отхвърлени, съобщиха от германското вътрешно министерство, което става на фона на гневни протести, че раздираната от конфликт страна не е сигурна за завръщащите се, съобщава \"Франс прес\".Чартърен чешки самолет с афганистанци на борда, всички от тях мъже, е излетял късно във вторник от източния германски град Лайпциг и е пристигнал в Кабул по-рано днес.Единадесет от депортираните са имали криминални регистрации за деяния, включително убийство, причиняване на тежка телесна повреда, сексуално насилие над деца, измама и кражба, уточни говорителката на вътрешното министерство пред журналисти.Другите трима афганистанци са отказали да сътрудничат за установяването на тяхната самоличност, добави тя.Вътрешният министър на провинция Саксония Маркус Улбиг изтъкна пред обществената телевизия MDR, че Германия е изпратила \"силно и ясно послание\", че онези, които не са получили статут на бежанци след проверките на властите, \"вече нямат право да бъдат в Германия\".Докато Германия предостави сигурно убежище на повечето търсещи убежище от раздираната от война Сирия, Берлин твърди, че може безопасно да репатрира хора в Кабул и други части на Афганистан, дори след като талибаните и ДАЕШ (\"Ислямска държава\") тероризират голяма част от страната.Около 150 демонстранти са се събрали на летището в Лайпциг, за да протестират срещу депортациите.В Берлин, водещият депутат от Зелената партия Клаудия Рот призова правителството да спре депортациите, отбелязвайки, че около 250 души са били убити при нападения в Афганистан през миналата седмица.\"При тези условия депортациите в Афганистан очевидно нарушават нашата отговорност за осигуряване на хуманитарна защита\", изтъкна Рот.Германия възобнови депортациите на отхвърлени кандидати за убежище от Афганистан през миналия месец, след като прекрати процеса, когато камион бомба избухна в афганистанската столица през май.Тази група от осем афганистанци представлява шестата вълна на репатриране на афганистанци от Германия от декември насам съгласно спорното споразумение между Афганистан и Европейския съюз, целящо ограничаване на притока от мигранти към Европа.Международната правозащитна организация \"Амнести интернешънъл\" предупреди европейските правителства по-рано този месец, че афганистански кандидати за убежище, \"насилствено\" върнати, са изложени на риск от изтезания, отвличания и смърт.Почти 9 500 афганистанци се завърнаха в родината си през 2016 г., след като молбите им за убежище в Европа бяха отхвърлени, в сравнение с малко под 3 300 души година по-рано.Повече от 13 300 афганистанци са подали молба за убежище в Германия от началото на годината.", "date": "2017.10.25", "title": "Германия изгони 14 афганистанци на фона на гневни протести"}
{"url": "https://news.bg/crime/obviniha-dvamata-mashinisti-za-tragediyata-v-hitrino.html", "text": "Окръжната прокуратура в Шумен внесе в съда обвинителен акт срещу двамата машинисти, управлявали влака, който дерайлира на 10 декември 2016 година на .Двамата машинисти - Димитър Михнев и Радослав Петков са обвинени, че на същата дата при управлението на товарния влак са нарушили правилата за движение, уредени в Закона за железопътния транспорт, като по този начин по непредпазливост са причинили смъртта на 7 лица, а други 14 души са били ранени.В обвинителния акт на прокуратурата като основна причина за настъпилото жп произшествие е движението на влака с висока скорост -двойно по-висока от разрешената от 40 км/час.Според обвинението на прокуратурата при наредено влизане в гара Хитрино на трети отклонителен коловоз машинистът Димитър Михнев не е изпълнил незабавно, точно и безусловно указанията на сигнала на предупредителния семафор. При навлизане в гарата той управлявал влаковата композиция със скорост 78 км/ч. и не намалил скоростта до 40 км/ч.Вторият машинист Радослав Петков също не предприел действия за незабавно спиране на влака, след като Михнев не показал с действия, че управлява безопасно композицията.В резултат на допуснатите нарушения от двамата машинисти е последвало дерайлиране на влака. Вследствие на това са се повредили вагони-цистерни от състава на композицията, което е довело до изтичането на превозвания газ и последвалия взрив.В хода на разследването е изяснено и че произшествието не е предизвикано от повреди в жп инфраструктурата и не се дължи на повреди в осигурителната техника. Инцидентът също така не бил предизвикан от техническа неизправност на подвижния състав или превозвания товар.Причина за настъпилото жп произшествие е движението на влака с висока скорост -двойно по-висока от разрешената от 40 км/час. Влакът се движил по криви при влизане в отклонителния трети коловоз на гара Хитрино, което е довело до разрушаване на железния път и дерайлиране на част от вагоните.При дерайлирането е настъпил пробив в десетата цистерна от влака, натоварена с пропилен, изтекъл е газ, който се е смесил с въздуха и се взривил. При взрива са разрушени множество сгради и е последвал пожар.Според прокуратурата е налице пряка причинно-следствена връзка между допуснатите от двамата машинисти нарушения и настъпилата смърт на 7 лица.Материалите по делото са събрани в 40 тома, а обвинителният акт срещу двамата подсъдими е 75 страници.При разследването са били назначени и изготвени десетки експертизи - съдебномедицински, съдебнопсихиатрични, за установяване на средни и тежки телесни повреди, токсикологична, за алкохол и наркотични вещества, химическа, пожаротехническа, компютърна, на железопътния път, техниката и скоростта на движение на композицията, която е извлечена като информация от черните кутии на влака.В разследването са участвали 13 следователи от Националната следствена служба.И двамата обвиняеми са с мярка за неотклонение - Димитър Михнев е пуснат от ареста под \"парична гаранция\" в размер на 10 000 лева, а на Радослав Петков е наложена \"подписка\". И двамата нямат право да напускат страната.Предстои Окръжният съд в Шумен да насрочи разглеждането на делото.", "date": "2017.10.25", "title": "Обвиниха двамата машинисти за трагедията в Хитрино"}
{"url": "https://news.bg/regions/dve-uchilishta-v-burgasko-nyama-da-rabotyat.html", "text": "Кметът на Бургас Димитър Николов нареди да се отменят занятията в 2 училища в община Бургас. Става въпрос за училищата в село Равнец и квартал \"Долно Езерово\".Причината е обявеното частично бедствено положение в област Бургас.Припомняме, проливните дъждове през изминалата нощ са взели три жертви - две жени и един мъж. Десетки хората бяха евакуирани от домовете си, а най-малко един човек се издирва. Дъждовете през изминалата нощ са достигнали количество от над 100 литра на квадратен метър.Николов е наредил и да се мобилизират допълнителни сили и средства от всички общински предприятия и фирми за пътна поддръжка. В областта работят и доброволчески формирования, които отводняват наводнените имоти.", "date": "2017.10.25", "title": "Две училища в Бургаско няма да работят"}
{"url": "https://news.bg/crime/vazrasten-mazh-predade-8-000-leva-na-telefonni-izmamnitsi.html", "text": "86-годишен мъж от Брезник предаде 8 хил. лева на телефонни измамници, съобщиха от МВР. Възрастният човек се хванал на схемата с \"полицейска операция\".На домашния телефон на 86-годишен брезничанин се обадил мъж, който се представил за служител на полицията. Обадилият се заявил, че в момента се провежда акция по залавянето на телефонни измамници и поискал от дядото да събере всичките налични пари. Обяснението било, че те ще послужат като доказателство при задържането на престъпниците.Пенсионерът събрал около 8 000 лева и ги оставил пред дома си в найлонов плик. След като никой не го потърсил, се обадил на тел. 112 и съобщил за измамата. От полицията са започнали досъдебно производство.", "date": "2017.10.25", "title": "Възрастен мъж предаде 8 000 лева на телефонни измамници"}
{"url": "https://news.bg/world/madrid-se-nadyava-interventsiyata-v-kataluniya-da-bade-kratka.html", "text": "Премиерът на Испания Мариано Рахой заяви, че правителството планира да поеме безпрецедентен контрол над ключовите дела на Каталуния и да предотврати опитите за обявяване на независимост, информира АП.Той се надява, че действията на Мадрид няма да продължат дълго.Рахой подчерта пред испанския парламент, че прилагането на член 155 от конституцията е \"единственият възможен\" отговор за възстановяване на законността в региона след действията на каталунския лидер Карлес Пучдемон.Премиерът на Испания изрази надежда заплануваните мерки, които включват сваляне на местното правителство и отнемане правомощията на каталунския парламент да бъдат краткосрочни.По думите му те трябва да приключат с организирането на регионални избори. Рахой се надява Мадрид да се оттегли от делата на Каталуния щом върховенството на закона бъде възстановено.В петък се очаква Сенатът на Испания да одобри мерките.", "date": "2017.10.25", "title": "Мадрид се надява интервенцията в Каталуния да бъде кратка"}
{"url": "https://news.bg/world/germanskata-politsiya-izze-golyamo-kolichestvo-orazhie-i-zadarzha-ekstremist.html", "text": "Германската полиция конфискува голямо количество оръжия и муниции по време на акция във вторник вечерта на четири локации в Берлин, съобщи полицията, цитирана от Ройтерс.Местоположенията са свързани с 40-годишен германец, който е заподозрян за ислямски екстремизъм, поясниха властите.Германия беше ударена от няколко терористични атаки през 2016 г., включително при една в Берлин през декември 2016 г., когато тунизийски гражданин уби полски шофьор на камион и след това смаза 11 души на коледен базар.Разузнаването на Германия предупреждава, че има опасност от нови атаки.Полицията поясни, че прокуратурата също се е заела със случая, тъй като иззетите оръжия е можело да бъдат използвани за извършване на терористична атака. Но властите не разкриха дали са открили конкретен план за нападение.Днес задържаният ще се яви пред съда.", "date": "2017.10.25", "title": "Германската полиция иззе голямо количество оръжие и задържа екстремист"}
{"url": "https://news.bg/crime/mezhdunarodna-operatsiya-hvashta-izmamnitsi-na-samoletni-bileti-i-u-nas.html", "text": "България взе участие в мащабна международна операция срещу престъпленията със самолетни билети. В координираните действия участват 61 държави, 63 авиопревозвачи и шест онлайн туристически агенции. Задържани са общо 195 души, заподозрени за измами. В България са установени 25 души с билети, закупени с манипулирани банкови карти.Международната операция \"Организиране на съвместни, координирани действия на летищата, насочени срещу измамниците, купуващи и улесняващи покупката на самолетни билети\" (GLOBAL Airport Action Day) е проведена в периода 16-20 октомври.В полицейските действия, предприети в рамките на операцията на територията на България, участват главните дирекции в МВР \"Борба с организираната престъпност\" и \"Национална полиция\", както и Дирекция \"Международно оперативно сътрудничество\". Екипи извършват проверки на пътници на Летище София във връзка със сигнали от авиокомпании. По време на Глобалните дни за действие са съобщени 298 подозрителни транзакции. Общо 195 души, заподозрени, че пътуват със самолетни билети, закупени чрез крадени, манипулирани или фалшиви кредитни карти, са били задържани на различни места по света. Разследванията по случаите продължават.В рамките на операцията са задържани и няколко души, направили опит да пренесат наркотици от Латинска Америка за Европа. За тях е било установено, че често пътуват, използвайки самолетни билети, закупени чрез измама.61 държави, 63 авиопревозвачи и шест онлайн туристически агенции участват в 10-ото издание на Глобалните дни за действие, организирани чрез координационните центрове в Европол, Глобалния комплекс за иновации на Интерпол в Сингапур и Америпол в Богота.Подкрепа оказват правоприлагащите органи на Канада и САЩ. Участие взеха Евроджъст, както и Европейската агенция за гранична и брегова охрана, която разполага свои служители на 20 летища.Към полицейски действия на летища в Африка и Близкия Изток се присъединяват AIRCOP (Airport Communication Project) - проект, реализиран от Службата на ООН по наркотиците и престъпността в партньорство с Интерпол и Световната митническа организация.", "date": "2017.10.25", "title": "Международна операция хваща измамници на самолетни билети и у нас"}
{"url": "https://news.bg/regions/dobrich-nyama-dogovor-za-snegopochistvane.html", "text": "Общини в област Добрич все още нямат договори за почистване през зимата, съобщава БНР. Тази информация се констатира на заседание на Щаба за изпълнение на Областния план за защита при бедствия.Представители на всички общини в област Добрич, кметове, ръководители на фирми и институции, които са отговорни за работата по време на усложнена зимна обстановка, участваха в заседанието. От него стана ясно, че договори с фирми за снегопочистване не са сключили няколко общини. Сред тях е и община Добрич.Директорът на \"Пожарната безопасност\" Дарин Димитров изтъкна, че липсата на техника е сериозен проблем.От фирмата, поддържаща републиканската пътна мрежа, като налични са заявени 74 машини. От тях 8 роторни снегорина. Планува се да се поставят снегозадържащи съоръжения с дължина 42 километра.", "date": "2017.10.25", "title": "Добрич няма договор за снегопочистване"}
{"url": "https://news.bg/crime/stolichnata-politsiya-izdirva-16-godishno-momiche-1.html", "text": "От полицията в София издирват 16-годишната Донна Росен Вакавлиева от София. На 6 октомври т.г., около 15.00 часа, тя излязла от дома си в ж.к. \"Бъкстон\" и оттогава е в неизвестност, съобщиха от МВР.Момичето е високо около 170-175 см, с пъстри очи и права, дълга, червена коса.От МВР призовават хората, които разполагат с информация за издирваната девойка, да се обадят на тел.: 112, 02/9821760, 9821755 или в най-близкото районно.", "date": "2017.10.25", "title": "Столичната полиция издирва 16-годишно момиче"}
{"url": "https://news.bg/world/london-ochakva-da-sklyuchi-targovska-sdelka-s-es-v-ramkite-na-12-mesetsa.html", "text": "Великобритания и ЕС могат да сключат търговско споразумение в рамките на 12 месеца. Това заяви пред Камарата на общините министърът за Брекзит Дейвид Дейвис, цитиран от \"Гардиън\".Запитан по време на изслушването дали е възможно сключване на споразумение за свободна търговия за 12 месеца, Дейвис отговори утвърдително.Вчера обаче главният преговарящ от страна на ЕС Мишел Барние подчерта, че подобно споразумение може да бъде сключено в рамките на три години.Според Дейвис аргументите, че не е възможно да се сключи търговска сделка в рамките на 12 месеца, се базират на други ситуации, което е различно.ЕС и Великобритания започват с идентични регулации, подчерта той и поясни, че двете страни искат безмитно споразумение.Дейвис потвърди, че не може да се сключи подобно споразумение, докато Великобритания все още е в ЕС. Той също така потвърди, че подобна търговска сделка ще трябва да бъде ратифицирана от парламентите на страните членки на ЕС.Британският министър каза още пред законодателния орган, че очаква преходното споразумение да бъде съгласувано в началото на 2018 г., а през декември Лондон очаква ЕС да предостави насоки във връзка със сключването на преходно споразумение.По думите му Лондон правно ще има финансови задължения към ЕС около година след Брекзит.Според Дейвис ЕС ще иска повече пари, ако Великобритания поиска по-дълъг преходен период, тоест повече от 2 г. Той каза още, че този двугодишен период може да бъде съгласуван от евролидерите при гласуване с квалифицирано мнозинство.Министърът също предупреди, че ЕС може да се опита да наложи \"внезапни, в последния момент\" условия на преговорите за Брекзит.", "date": "2017.10.25", "title": "Лондон очаква да сключи търговска сделка с ЕС в рамките на 12 месеца"}
{"url": "https://news.bg/world/singapur-s-nay-vliyatelniya-pasport-v-sveta.html", "text": "Жителите на малката островна държава Сингапур се оказват гражданите с най-влиятелния паспорт в света. Това става ясно от тазгодишната класация  на консултантската компания Arton Capital, цитирана от Money.bg.За първи път държава от Азия застава начело.Документът от Сингапур дава възможност за пътуване без виза до 159 държави. САЩ се сриват на шесто място със 154 държави (но пред нея са 18 държави, които делят местата си заради еднаквата сила). Наскоро и Турция отмени свободното влизане на американски граждани.На втора позиция е Германия, а третата си делят Швеция и Южна Корея.България е на 15-о място, което делим с Румъния, Аржентина, Чили и Монако. С български паспорт може да се пътува до 143 държави без виза. Страната ни се нарежда последна в ЕС.На дъното на класацията е Афганистан с достъп до едва 22 държави, а малко преди нея с по 26 са Пакистан и Ирак.", "date": "2017.10.25", "title": "Сингапур с най-влиятелния паспорт в света "}
{"url": "https://news.bg/int-politics/tramp-razreshi-priema-na-bezhantsi-no-pri-mnogo-po-tezhki-proverki.html", "text": "Американският президент Доналд Тръмп позволи възобновяването на приeмането на бежанци в САЩ съгласно нови, по-строги правила за проверяване, но е разпоредил гражданите на 11 страни, за които се смята, че представляват по-висок риск за американската национална сигурност, да бъдат изправени пред още по-засилен контрол от американските власти, съобщава \"Асошиейтед прес\".Властите са отказали да уточнят 11-те страни, за които става въпрос, но посочиха, че кандидатурите на бежанци от тези страни ще бъдат преценявани случай по случай.Тръмп издаде новия си указ за проверка на бежанците вчера, след като 4-месечната забрана на администрацията за приемане на бежанци изтече. Указът нарежда на федералните агенции да възобновят обработката на кандидатите за убежище, което Тръмп спря малко след като встъпи в длъжност.Новите процедури за \"засилено проучване\" на всички бежанци включват такива мерки като събиране на допълнителна биографична и друга информация, за да се определи по-добре дали бежанците са честни относно статута си; подобряване на обмена на информация между агенциите; изпращане на служители за откриване на измами на определени места в чужбина; обучени проверяващи, за да се премахнат измамите и лъжите от страна на кандидати за убежище.Бежанците вече срещат големи спънки, като чакането за получаване на картбланш от американските власти може да продължи с години. Допълнителните проверки вероятно ще удължат чакането.\"Сигурността на американския народ е най-важният приоритет на тази администрация, като тези подобрени мерки за проверка са от съществено значение за американската сигурност\", изтъкна секретарят по вътрешната сигурност Илейн Дюк, допълвайки: \"Тези нови, стандартизирани мерки за проверка осигуряват възможност на САЩ да приветстват нуждаещите се в нашата страна, докато осигуряват по-безопасна и по-сигурна родина.\"Дженифър Сим, който е старши вицепрезидент на американските програми към помощната група на Международния спасителен комитет, заяви преди обявяването на новия указ на Тръмп, че тя е разтревожена, че новите процедури за проверка ще забавят с месеци или дори с години най-неотложните случаи на бежанци. По думите ѝ, по-голямата част от тези казуси включват жени и деца, намиращи се в ужасни обстоятелства и които се нуждаят от постоянно и доказано решение за презаселване.\"В един свят, изправен пред брутални и продължителни конфликти като в Сирия, или нови нива на разселване и невъобразимо насилие срещу мюсюлманите рохинги - този момент е тест за хуманността на света, моралното лидерство и способността да се учим от ужасите на миналото\", подчерта Дженифър Сим.Дори и с премахването на забраната за бежанци, приемът на кандидати за убежище в САЩ се очаква да бъдат значително по-малък в сравнение с последните години.През миналия месец Тръмп сложи таван за прием до 45 хил. бежанци годишно, което е значително намаление от предишния лимит от 110 хил. бежанци, въведен преди година от бившия президент Барак Обама. Реалният брой допуснати бежанци в САЩ през тази година може да бъде по-малък от 45 хил. души, тъй като горната граница е максимална, а не минимална.", "date": "2017.10.25", "title": "Тръмп разреши приема на бежанци, но при много по-тежки проверки"}
{"url": "https://news.bg/crime/5000-leva-garantsiya-za-saprugata-na-obvineniya-za-shef-na-prestapna-grupa-v-ruse.html", "text": "По-тежки мерки за неотклонение наложиха магистратите от Апелативния спецсъд на двама от обвинените за участие в престъпна група, съобщиха от прокуратурата. Паричната гаранция на съпругата на обявения за ръководител на престъпна група е увеличена от 2000 на 5000 лева, а единственият, който беше под \"домашен арест\" .По информация на прокуратурата членовете на групата са задържани на 12 октомври 2017 г. при специализирана операция на ГДБОП и Специализираната прокуратура. Обвинението към тях е за участие в група за отвличания, изнудвания и нанасяне на телесни повреди в Русе.Припомняме, на 14 октомври 2017 г. жандармерия и полиция нахлуха в заведения в Русе, които са собственост на брата на депутата от БСП Георги Стоилов - Илиян. По първоначална информация бяха задържани 10 души, а малко по-късно говорителят на прокуратурата Румяна Арнаудова заяви, че става дума за организирана престъпна група за рекет и разпространение на наркотици.На 15 октомври 2017 г. Специализираният наказателен съд постанови арест за шестима от общо осемте обвинени. Един от участниците в групата - Милен В., бе оставен под домашен арест по здравословни причини. На Цветелина С. - съпруга на ръководителя на групата, според обвинението, бе наложена \"Парична гаранция\" в размер на 2000 лв., за да полага грижи за детето си, се казва в съобщението на прокуратурата.По-късно Милен В. бе арестуван, а Цветелина С. трябва да плати 5000 вместо 2000 лева парична гаранция. Решението на Апелативния съд е окончателно.Според доказателствата, повечето от жертвите на групата са работили като служители на фирми, управлявани от ръководителя на групата Илия С. и съпругата му. Един от пострадалите е бил отвлечен и малтретиран в продължение на денонощие, за да подпише запис на заповед за 100 000 лева в полза на групата.Отвлеченият е държан и бит в мазе, по чиито стени и под предварително били заковани найлони, за да не остават следи.При задържането на участниците в групата бяха намерени и иззети метални палки, три пистолета, над 100 патрона, 400 г тротил, ножове, 2000 евро от престъпна дейност и други доказателства, допълват от прокуратурата.Припомняме, след като стана ясно, че обвиненият за ръководител на групата е брат на БСП депутата Георги Стоилов, от партията поискаха изслушване на своя народен представител и по-късно заявиха, че застават зад него, но ще върнат 400 лева дарение, направено от брат му.", "date": "2017.10.25", "title": "5000 лева гаранция за съпругата на обвинения за шеф на престъпна група в Русе"}
{"url": "https://news.bg/politics/byudzhet-2018-postavya-biznesa-na-kolene-skochiha-ot-rb.html", "text": "Реформаторите не приемат бюджет 2018 г. Като опозиционна партия те възроптават на предложения проект на държавен бюджет за догодина.Тяхната позиция е, че бюджет 2018 г. поставя бизнеса на колене. Натоварването за предприемчивите ще се увеличи с около 10% от силовото административно вдигане на осигуровки и заплати, аргументират се от РБ и изтъкват, че това представлява сериозно отстъпление от постиженията на България в свободната инициатива и пазарна икономика.В позицията си, Политическият съвет на РБ алармира, че преразпределението на по-голям дял от БВП от държавата, за да може правителството \"да заплати популистките си залитания\" е проблем, който поставя свободната частна инициатива \"на системи\".Според реформаторите престои бизнесът да става все по-зависим от обществените поръчки на властта, а тези политики ще доведат до затруднения за дребния и средния бизнес и трайни щети в икономическото развитие на страната ни.По техните думи в предложения бюджет прозира отсъствие на реформи. От РБ негодуват, че в бюджета не са предвидени средства за нов орган за борба с корупцията. \"За поредна година управляващите залагат бюджетен дефицит, с който окончателно вкарват страната в дългова спирала, излизането от която ще ни струва много\", акцентират в позицията си от Реформаторския блок.Те натъртват, че бюджет 2018 г. е \"направо ляв-социалистически\".Регорматорите са недоволи не само от управляващите. \"В желанието си да надскочат ГЕРБ, БСП лансирали още по-неадекватни и комунистически в същността си идеи\", пише в позицията.", "date": "2017.10.25", "title": "Бюджет 2018 поставя бизнеса на колене, скочиха от РБ"}
{"url": "https://news.bg/politics/novo-nachalo-v-otnosheniyata-s-yuzhna-koreya.html", "text": "Надявам се днес да поставим едно ново начало в отношенията си с Южна Корея. Това каза пред журналисти министър-председателят Бойко Борисов след среща с корейския му колега Ли Нак-Йон.Премиерът посочи, че в миналото си България има доста печални опити за сътрудничество с Южна Корея. Бойко Борисов определи като перспективни големите договори. Корея е водеща в автомобилостроенето, предстои бум в развитие на електроавтомобилите.България е изключително място това да се развие в един голям завод. Същото важи за техните паркове в сферата на ИТ технологиите, заяви Борисов.\"Надявам се регионът, от който идват, да се успокои. Цял свят се тревожи. На Европейския съвет имаше такава тема\", добави в геополитически коментар Бойко Борисов.Премиерът на Южна Корея Ли Нак-Йон призова за разширяване на икономическото сътрудничество с България. Той заяви, че ще помогне за цялостното функциониране на съвместна икономическа комисия и на комитет за промишлено сътрудничество между двете страни през следващата година. На среща с южнокорейски бизнесмени, базирани в България, Ли каза, че икономическото сътрудничество между Южна Корея и България остава в начално ниво и е време да се разшири във всички посоки чрез пълното функциониране на тези комисии за сътрудничество.По-късно през деня в присъствието на премиерите Бойко Борисов и Ли Нак-Йон беше представена учредената Ли Нак-Йон пристигна в България за тридневно посещение, фокусирано върху засилване на търговията и на друг икономически обмен между двете страни. Визитата му включва среща с президента Румен Радев и разговори с българския му колега Бойко Борисов. ", "date": "2017.10.25", "title": "Ново начало в отношенията с Южна Корея"}
{"url": "https://news.bg/politics/i-borisov-go-e-strah-da-leti-na-takova-vreme-no-leti.html", "text": "Моите уважения към неразположенията им, времето е лошо и мен ме е страх да летя на такова време, но летя, когато има задача.Това е коментарът на премиера Бойко Борисов пред журналисти в МС по повод на вчерашните прекъсвания на тренировките в авиобаза Граф Игнатиево и създалото се напрежение в ациацията.Борисов съобщи, че военният министър Красимир Каракачанов му е докладвал, че проблем няма и нещата са решени.\"Колкото за българските военни летци е направено, за никой друг не е направено\", посочи Борисов.Той изрази надежда да няма външна намеса и влияние в действията им, защото \"няма да е честно\".Нашите правителства досега са плащали по стотици милиони евра за българските летци и съвсем малко за българските сухопътни сили, за българските моряци и всички останали\", обясни още Борисов.Премиерът припомни, че в последните години на българските военни летци са дадени стотици милиони. Осигурени са им най-скъпите и най-модерни самолети тип \"Спартан\", най-скъпите и произведени единствено за България \"Пантер\"-и, най-скъпите и модерни хеликоптери \"Кугър\".Във всички сектори на държавата сме дали огромни пари, за да ги стабилизираме - и в икономиката, здравеопазването, държавата се нуждае изключително от нови влакове и какво ли не още, добави Борисов.Припомняме, вчера сутринта стана ясно военните ни пилоти авиобаза \"Граф Игнатиево\" масово са докладвали, че се чувстват психологически непригодни да летят на тренировъчните полети през днешния ден. Обяснението за масовия отказ да изпълнят тренировъчния си план е демотивираност и разочарование заради спирането на проекта за придобиване на нов изтребител за ВВС. Припомняме, на 5 октомври т.г.  по избор на нови бойни изтребители.След спешна среща между военния министър Красимир Каракачанов и командира на авиобазата в Граф Игнатиево генерал Иван Лалов беше обявено, че летателният състав не прави бунт.\" Армията не е детска градина\", заяви на извънреден брифинг военният министър Красимир Каракачанов. Той припомни , където обясни, че очакваме от Русия да ни предостави документите за гаранцията по ремонта на двигателите за руските МиГ-ове.Тази сутрин обаче бившият министър на отбраната Николай Ненчев заяви, че вижда елемент на организация в действията около авиобаза \"Граф Игнатиево\". Ненчев обясни, че пилотите са военнослужещи и тяхно основно задължение е да изпълняват.По-късно от прокуратурата съобщиха, че е  в авиобаза \"Граф Игнатиево\". Проверката установява, че няма основания за осъществяване на правомощията на Военна прокуратура. ", "date": "2017.10.25", "title": "И Борисов го е страх да лети на такова време, но лети"}
{"url": "https://news.bg/world/ep-prizova-za-palna-zabrana-na-glifozata-do-2022-g.html", "text": "Европейският парламент призова за спиране употребата на хербицида глифозат до 2022 г., което принуди Европейската комисия да оттегли предложение за 10-годишно удължаване на разрешителното, информира Ройтерс.Повече от две години в Европа се провежда задълбочен дебат относно употребата на хербицида. Въпросът за наличието на глифозат стана отново актуален, след като на 29 юни 2016 г. Комисията реши да удължи лиценза, предоставен на хербицида глифозат за още 18 месеца, след като държавите членки не успяха да постигнат споразумение за удължаване на лиценза с 15 г. 18-месечното удължаване изтича в края на годината.Вчерашното необвързващо гласуване на Европейския парламент дойде ден преди представители на 28-те страни членки да проведат среща в Брюксел за обсъждане и оценка на предложение на Европейската комисия за удължаване разрешителното за използване на глифозат с още 10 г.Европейската комисия обаче обяви, че ще инструктира своя представител, за да може на срещата да се постигне по-широк консенсус.Говорител на Европейската комисия поясни, че стремежът е да се постигне споразумение за изваждане от употреба на глифозата в периода от 5 до 7 г., като се вземе под внимание направената от Европейския парламент оценка на риска.Днес Европейският съюз отложи вот върху предложения за удължаване употребата на опасния хербицид.Комисия от експерти проведе среща при закрити врата за разглеждане на плановете за удължаване на разрешителното с 5 до 7 г., се казва в съобщение на ЕК.Комисията взе под внимание позициите на различните делегации на страните членки, се пояснява в съобщението и се допълва, че скоро ще обяви кога ще се проведе и следващото заседание.355 срещу 204 депутати гласуваха в полза на резолюцията вчера, която призовава Европейската комисия да приеме мерки за спиране употребата на глифозата в ЕС до средата на декември 2022 г.Глифозатът е действащото вещество в средствата, произвеждани под търговските наименования Roundup на транснационалната компания \"Монсанто\".Европарламентът също поиска ЕК и страните членки на ЕС незабавно да забранят използването на глифозат от домакинствата или в обществените паркове и ферми, ако са достъпни други биологични системи за контрол на пестицидите.В първия вариант на гласуваната резолюция се призоваваше до края на 2020 г. да спре използването на опасния хербицид, но впоследствие беше направена поправка срокът да е до декември 2022 г.Международната агенция за изследване на рака към Световната здравна организация заключи през март 2015 г., че глифозатът може да причини рак.Понастоящем глифозат се използва интензивно не само в земеделието, но и в парковете и обществените пространства. Той е от решаващо значение за отглеждане на генетично модифицирани култури, много от които са модифицирани, за да са резистентни на глифозат.", "date": "2017.10.25", "title": "ЕП призова за пълна забрана на глифозата до 2022 г. "}
{"url": "https://news.bg/regions/proveryavat-8-steni-na-yazoviri-v-oblast-burgas.html", "text": "Язовирът под село Трояново е със скъсана стена. Това заяви кметът на селото Андон Николов. Водоемът се намира под Трояново и не засяга населеното място. В селото обаче има поне 12 наводнени къщи от приливна вълна, която заляла къщите през нощта. По думите на Николов водата идва от горските склонове над селото.  Скъсана е и дигата на река Русокастренска, което е наложило всички жители на село Тръстиково да бъдат евакуирани.Към момента се проверяват 8 язовира за скъсани язовирни стени. По данни от Информационната система за управление на риска от наводнения на Община Бургас, река Изворска е достигнала опасното ниво от над 260 см. Река Маринка също е опасно пълноводна. В \"червената\" зона е и язовир \"Домус орман 1\".Местните жители в община Камено разказват, че в 2 часа през нощта къщите им са били залети от приливна вълна, най-вероятно от скъсана стена на водоем в района. \"От 2.30 часа сме на крак, без ток, в страх... Нещо се е скъсало, някакъв язовир. Приижда отнякъде вода по нивите и не можем да разберем откъде е\", обясниха пред БНР бедстващи хора.Трима души са загинали при наводнението в област Бургас през тази нощ. Двама души са починали в село Полски извор и един човек в село Равнец. По първоначални данни става въпрос за две жени и един мъж. Това заяви областният управител на Бургас Вълчо Чолаков на извънреден брифинг за случващото се в областта.Един човек от село Полски извор се издирва.В област Бургас е обявено частично бедствено положение. Още през нощта обаче беше обявено бедствено положение в община Камено, където положението е най-тежко. Най-сериозните поражения са в селата Полски извор и Черни връх, намиращи се в община Камено, и в село Равнец в община Бургас.Областният управител на Бургас посочи още, че на много места в областта пътната настилка е повредена. \"Има автомобили, които са били отнесени от водната стихия, но за хората вътре получихме информация, че са спасени, евакуирани са\", допълни Чолаков.Към 9 часа е получен сигнал, че река Велека прелива в село Кости, община Царево - наводнен е площадът. Към момента нивото на водата продължава застрашително да се покачва.Високите приливни вълни са залели пътища и жилищни постройки и в селата Ливада и Тръстиково. Частично бедствено положение е обявено и в бургаските квартали Долно Езерово, Горно Езерово, Лозово, както и в селата Маринка и Извор.Има населени места без електричество - селата Черни връх, Тръстиково, Равнец, Ливада, Желязово, Полски извор. Екипи на ЕВН са на място, но трудно достигнат до местата на авариите. В селата Чукарка и Драгово, също е прекъснато електроподаването.Наводнени и непроходими са пътищата с. Извор -с. Зидарово, община Созопол и пътят Бургас- Средец, в отсечките Меден Рудник - село Черни връх и Полски извор -Тръстиково. Движението там е преустановено заради разрушен мост. Затворен е и пътят кв. Долно Езерово - село Братово.Към 12.00 часa в спасителните действия след проливните валежи са се включили 8 пожарни автомобила, влекач, челен товарач, както и по един водолазен екип и един всъдеход \"Амфибия\" от РДПБЗН - Бургас и Варна. В действията участват общо 64 служители на \"Пожарна безопасност и защита на населението\".В община Карнобат екипи на пожарната са се отзовали на 9 сигнала, работата по които вече е приключила. За област Бургас е обявен и код червено за предстоящи обилни дъждове. Най-високият предупредителен код идва след като през нощта валежите вКарнобат са достигнали над 100 литра на квадратен метър. От началото на валежите там са паднали цели 178 литра на квадратен метър.", "date": "2017.10.25", "title": "Проверяват 8 стени на язовири в област Бургас"}
{"url": "https://news.bg/health/bolnitsata-v-dimitrovgrad-protestira.html", "text": "Персоналът на болницата в Димитровград излезе на протест. Припомняме, вчера стана ясно, че лекари, медицински сестри, санитари и служители в общинската болница в Димитровград подготвят протест, защото не са получавали възнагражденията си в пълен размер от 2015 година насам.Според събралите се протестиращи пред болницата в града в последните месеци получават сума между 200 и 300 лв. вместо пълния размер на възнагражденията си. \"Това са част от нашите трудови възнаграждения, които управителите решиха да наложат. Нашите заплати са обвързани със финансовия резултат на съответното отделение\", обясни пред Нова телевизия сестра от болницата.Според някои от недоволните болницата изплаща дълговете си към кредитори на гърба на служителите си. За това към момента здравното заведение има вече около 250 000 лв. дълг към персонала. Отделно болницата има и задължения към кредитори.Лекарите и сестрите обясниха, че не желаят да напускат работните си места, но имат готовност да го направят, ако заплатите им останат неизплатени.", "date": "2017.10.25", "title": "Болницата в Димитровград протестира"}
{"url": "https://news.bg/politics/asfaltovite-patishta-u-nas-sa-po-dobri-ot-tezi-v-tanzaniya-i-zambiya-uveri-nankov.html", "text": "\"Със сигурност асфалтовите пътища у нас са по-добри.\" Тази позиция заяви пред Нова телевизия министърът на регионалното развитие Николай Нанков в отговор на статистиката, че инфраструктурата в Танзания и Замбия е по-добра от нашата.Той изтъкна, че средствата за поддръжка на пътищата са крайно недостатъчни, но асфалтовите пътища са по-добри от тези на Замбия в . По негово мнение стойностите в класацията са много комплексни.\"В самата класация данните обхващат по-широк спектър от самата инфраструктура\", обясни Нанков.Той увери, че властта е готова за зимата и акцентира, че предстои да се инвестира в пътищата в Северна България. Относно сравнението между строежа на магистралите в Сърбия и в България министърът успокои и изтъкна, че те не ни превъзхождат по пътища. \"Магистралното строителство в България спрямо Сърбия е над три пъти повече\", увери Нанков.Най-вероятно догодина ще се обяви търга за избор на изпълнител на отсечките от пътя Русе-Бяла и обходния маршрут на Бяла, информира министърът.Оказва се, че министърът също е аварирал на пътя заради дупка. През 2013 г. той спукал гума и изкривил джанта, влизайки в дупка на пътя.", "date": "2017.10.25", "title": "Асфалтовите пътища у нас са по-добри от тези в Танзания и Замбия, увери Нанков"}
{"url": "https://news.bg/regions/tri-zhertvi-i-bedstveno-polozhenie-sled-dazhdovete-v-burgasko.html", "text": "Най-малко трима души са загинали в област Бургас след проливните сдъждове от тази нощ. В областта е обявено частично бедствено положение и червен код за опасни валежи.Най-тежко е положението в селата Полски извор и Черни връх, намиращи се в община Камено, и село Равнец в община Бургас.През нощта е обявно бедствено положение и в община Камено. Постъпил е и сигнал за удавен човек, но към настоящия момент самоличността му не е установена. По информация на кмета на община Камено приливната вълна е отнесла човека, докато е спал в къщата си в село Полски извор. Областният управител Вълчо Чолаков обясни на брифинг, че дъждовете в Полски извор са взели две жертви. По думите му има и починал човек в село Равнец. Към момента няколко души се издирват.По данни от Информационната система за управление на риска от наводнения на Община Бургас, река Изворска е достигнала опасното ниво от над 260 см. Река Маринка също е опасно пълноводна. В \"червената\" зона е и язовир \"Домус орман 1\".Към 9 часа е получена сигнал, че река Велека прелива в село Кости, община Царево - наводнен е площадът, нивото на водата се покачва.От началото на светлата част на денонощието се извършва облитане с хеликоптер над засегнатите населени места.В следствие на проливните дъждове са се образували високи приливни вълни, които са заляли пътища и жилищни постройки в селата Полски извор, Ливада, Тръстиково, Черни връх.На телефон 112 са постъпили 77 сигнала за бедстващи хора, поискали евакуация.Частично бедствено положение е обявено и в бургаските квартали Долно Езерово, Горно Езерово, Лозово, както и в селата Маринка и Извор.Усложнено е положението и в общините Карнобат и Созопол. В Карнобат спасители и пожарникари са се отзовали на девет сигнала за наводнени сгради. Дъждовете са нанесли и големи щети в село Равнец, където има наводнени домове. Там се е наложило неподвижен мъж да бъде евакуиран от дома си, след като водата стигнала до леглото му. Дъждовете са засегнали и село Братово.Поради големината и силата на приливната вълна достъпът до пострадалите в някои села е изключително труден. На места пътните знаци и табелките на населените места са залети от вода. На мястото на бедствието от снощи е и областният управител Вълчо Чолаков. 8 eкипа на пожарната са на терен, в спасителлните действия са се включили и водолази, тежка техника и верижна машина \"Амфибия\". Включени са и допълнително екипи от Варна. Има населени места без електричество - селата Черни връх, Тръстиково, Равнец, Ливада, Желязово, Полски извор. Екипи на ЕВН са на място, но трудно достигнат до местата на авариите.В селата Чукарка и Драгово, също е прекъснато електроподаването.Наводнени и непроходими са пътищата с. Извор -с. Зидарово, община Созопол и пътят Бургас- Средец, в отсечките Меден Рудник - село Черни връх и Полски извор -Тръстиково. Ограничено е движението и в участъците Средец-Айтос, Полски извор-Тръстиково и по път II-79 Средец-Бургас.Шефът на Пожарната комисар Василев, кметовете на община Камено и село Черни връх също са на терен в засеганатите райони.Обстановката е динамична и се променя постоянно.Заради лошото време се е образувало свлачище по АМ \"Тракия\". Бедствието е станало между 325 и 359-и километър. Земната маса е върху аварийната и активната ленти за движение.За област Бургас е обявен и код червено за предстоящи обилни дъждове. Най-високият предупредителен код идва след като през нощта валежите в Карнобат са достигнали над 100 литра на квадратен метър. От началото на валежите там са паднали цели 178 литра на квадратен метър.Предупреждение от втората степен и код оранжево за опасни валежи има за областите Кърджали, Хасково и Ямбол. Там се очаква да валежите да достигнат до над 60 л/кв.м.Код жълто е обявен за областите Пазардик, Пловдив, Стара Загора, Смолян, Сливен, Ловеч, Габрово, Велико Търново, Търговище, Шумен, Варна и Добрич. В тези области валежите ще бъдат между 15 и 30 л/кв.м. На места се очаква и силен вятър.", "date": "2017.10.25", "title": "Три жертви и бедствено положение след дъждовете в Бургаско"}
{"url": "https://news.bg/crime/mlad-mazh-zagina-na-patya-varna-burgas.html", "text": "Тази нощ малко преди полунощ на пътя между Варна и Бургас е станала тежка катастрофа. При инцидента е загинал 24-годишен мъж.Шофьорът на колата бил неправоспособен. В движение, на 200 м. преди табелата за село Старо Оряхово, 24-годишният блъска кон. Животното се намирало на пътното платно.След удара, автомобилът излязъл вдясно от пътя и паднал в отводнителен канал. Мъжът е загинал. Полицията изяснява причините и обстоятелствата, довели до катастрофата.", "date": "2017.10.25", "title": "Млад мъж загина на пътя Варна-Бургас"}
{"url": "https://news.bg/crime/bsp-prizova-karakachanov-da-obyasni-zashto-pilotite-ot-graf-ignatievo-ne-letyat.html", "text": "БСП поиска военният министър и вицепремиер Красимир Каракачанов да се яви в Народното събрание и да обясни защо протестират военните пилоти от авиобаза \"Граф Игнатиево\". Мнозинството отхвърли предложението.Припомняме, вчера, 24 октомври, учебните полети в авиобаза \"Граф Игнатиево\" бяха отменени заради отказ на пилотите да летят. Като обяснение за масовия отказ беше посочено, че пилотите са демотивирани и разочаровани заради спирането на проекта за придобиване на нов изтребител за ВВС.Според червените сме станали свидетели на безпрецедентен протест на летци вчера. \"Солидарни сме с исканията на военнослужещите и смятаме, че хората в системата и техните потребности са в основата на сектор \"Сигурност\", заяви социалистът Николай Цонков, член на комисията по отбрана.След гласуване и прегласуване искането беше отхвърлено.Червеният Филип Попов се обърна към председателя на НС Димитър Главчев все пак да уведоми министър Красимир Каракачанов за искането да бъде изслушан. \"Моля да уведомите министър Каракачанов, нека да не се крие зад това гласуване\", призова Попов.Парламентарният шеф Димитър Главчев обясни, че вицепремиерът е информиран още сутринта след председателски съвет, на който най-напред БСП са поставили искането си преди гласуването му в пленарната зала.", "date": "2017.10.25", "title": "БСП призова Каракачанов да обясни защо пилотите от \"Граф Игнатиево\" не летят"}
{"url": "https://news.bg/crime/deputatite-podhvanaha-borbata-s-koruptsiyata.html", "text": "Депутатите подхванаха борбата с корупцията. отговаря на необходимостта от създаване на ефективен орган за противодействие на организираната престъпност, като се определят механизмите за борба с корупцията сред лицата, заемащи висши публични длъжности.Предвижда се създаването на единен независим антикорупционен орган (Комисията за противодействие на корупцията и за отнемане на незаконно придобитото имущество), наричана Комисията.Този орган ще се създаде на основата на сега действащата Комисия за отнемане на незаконно придобито имущество, като се предлага в нея да се влеят Комисията за предотвратяване и установяване на конфликт на интереси, Центърът за превенция и противодействие на корупцията и организираната престъпност към Министерския съвет, звеното от Сметната палата, свързано с дейността по Закона за публичност на имуществото на лица, заемащи висши държавни и други длъжности, както и съответната специализирана дирекция от Държавна агенция \"Национална сигурност\" за противодействие на корупцията сред лицата, заемащи висши държавни длъжности.Вменява се задължение на Комисията да приема и проверява декларациите за имущество и интереси и за несъвместимост на лицата, заемащи висши публични длъжности, да осъществява проверки на имущественото състояние и да образува производства за установяване на конфликт на интереси и за отнемане на незаконно придобито имущество. По отношение на магистратите се запазва редът за подаване и проверка на декларациите им от Инспектората към Висшия съдебен съвет, като при установено несъответствие между декларирани и установени факти в размер на не по-малко от 20 000 лв. е предвидено инспекторатът да уведомява Комисията, която извършва цялостна проверка на имущественото състояние.Разширява се кръгът на лицата, задължени да подават декларации, както и кръгът на декларираните обстоятелства. Предвижда се подаване на една декларация за имущество и интереси на мястото на подаваните досега две отделни декларации, като производството за отнемане на незаконно придобито имущество се образува, когато проверката приключи с доклад за несъответствие от над 150 000 лв. между имуществото и нетния доход на проверявания.Създава се възможност при сигнали за корупция и конфликт на интереси, Комисията да може да извършва проверки по сигнал на граждани и да се самосезира по публикация в медиите, когато те са достатъчно конкретни и при изключване на анонимността на подателя.Предвижда се Комисията да се състои от петима членове - председател, заместник-председател и трима членове с мандат 6 години, без право на повторно избиране. Въвежда се възможност председателят да се избира от Народното събрание с обикновено мнозинство по предложение на народните представители, а заместник-председателят и другите членове на Комисията да се избират от Народното събрание по предложение на председателя на Комисията. Предвидено е широко обществено участие в избора на членове на Комисията при спазване принципите на прозрачност, публичност и състезателност.Предлага се в производствата по отнемане на незаконно придобито имущество, Комисията да може да иска от съда разкриване на банкова, застрахователна и търговска тайна.БСП също има идеи как да пребори корупцията.  създаването на нов \"ефективен орган за борба с корупцията\". Предлага се запазване действието на двете функциониращи в момента държавни комисии КОНПИ и КПУКИ и независимо от тях създаване на Национална служба \"Антикорупция\", в която да се влеят всички останали звена, работещи в сферата на борбата с корупцията и конфликта на интереси. Посочено бе, че новият орган ще се ръководи от директор, който следва да се назначава с указ на президента за срок от 5 години.Основните направления на новата структура ще са да събира, оповестява и проверява имуществените декларации на лицата, заемащи висши държавни длъжности и да разследва престъпления по определени членове от Наказателния кодекс.Разследванията ще се извършват от специализирани служители, назначени от директора на длъжност \"разследващи агенти\".Не се предвижда разглеждане на анонимни сигнали.", "date": "2017.10.25", "title": "Депутатите подхванаха борбата с корупцията"}
{"url": "https://news.bg/regions/parnoto-v-sofiya-mozhe-da-bade-pusnato-i-na-26-oktomvri.html", "text": "Парното в София може да бъде включено още в четвъртък, ако прогнозата до края на седмицата потвърди застудяването, съобщи БНТ, позовавайки се на информация от дружеството.Днес е третият пореден по-студен ден. Според условията на топлинния доставчик парното се включва при три последователни дни със средноденонощна температура под 12°C и прогноза от НИМХ - БАН за трайно застудяване в периода от 1 октомври до 30 април.Още през септември от Топлофикация София припомниха, че трябва да приключат всички ремонти по вътрешната отоплителна инсталация, както и да запълнят източените инсталации.Отоплението няма да бъде включено в сградите, в които инсталацията не е запълнена, защото това означава, че в някое жилище ремонтът все още не е приключил.Също така е необходимо потребителите да отворят на максимална степен вентилите на радиаторите си, за да не се налага допълнително обезвъздушаване на отоплителните тела след пускане на отоплението, както и да проверят уредите си за дялово разпределение.В случай, че дисплеят им е угаснал, клиентите трябва незабавно да потърсят съдействие от обслужващата ги фирма - топлинен счетоводител, информират от Топлофикация-София.Детските градини, училищата и болниците могат да поискат отопление по-рано от заявленото. За това е достатъчно директорът да изпрати писмено заявление. В момента има включени около 200 сгради по желание на обитателите. Основно това са детски градини, ясли, училища.", "date": "2017.10.25", "title": "Парното в София може да бъде пуснато и на 26 октомври"}
{"url": "https://news.bg/crime/biyat-pensioneri-zaradi-darva-za-ogrev.html", "text": "В село Шивачево, община Сливен, крадци пребиха възрастна двойка, съобщава bTV. Семейство Дукови са пребити заради дърва за огрев.През нощта на 20 срещу 21 октомври малко след полунощ Михал Дуков чул кучето да лае, той излязъл и погледнал през вратата. Мъжът видял двама непознати да товарят неговите дърва в каруца.Михал има оръжие, защото е ловец. Във вечерта на инцидента решил да не го взима. Дуков излязъл с тояга срещу крадците. Те започнали да го замерят с дървета от каруцата и избягали.После обаче се върнали с тежка част от пералния и пребили Михал с нея. Съпругата му се събудила от врявата и се намесила в конфликта. Тя също била нападната. Според нея боят продължил близо 20 минути. Заради виковете се събудили и съседите, които повикали полиция и линейка.Мъжът - Михал Дуков, е бил с опасност за живота. След нападението Михал има седем шева на главата, ръката му е счупена и има множество синини. Съпругата на Михал също е била ударена по главата.Хората от село Шивачево негодуват срещу отговора на органите на реда, които казали, че Михал не е трябвало да се намесва по време на кражбата, а да повика полиция. Патрулът обаче дошъл половин час след като бил повикан.В последствие униформените спипали крадците и те са задържани за до 72 часа. Престъпниците са двама мъже на 18 и 25 години. По-възрастният от тях е лежал четири пъти в затвора.Предстои от прокуратурата да поискат мярка за неотклонение постоянен арест.Кметът на Община Твърдица Атанас Атанасов коментира пред медията, че \"това не е ежедневие и нещата не са чак толкова лоши, колкото се опитваме да ги представим заради един-единствен случай\".", "date": "2017.10.25", "title": "Бият пенсионери заради дърва за огрев"}
{"url": "https://news.bg/health/speshnite-lekari-iskat-standart-za-deynostta-si.html", "text": "От месец март няма нормативен акт за спешните отделения. Необходимо е да се приеме стандарт за спешната медицина, заяви пред БНТ д-р Десислава Кателиева, председател на Националната асоциацията на работещите в спешна помощ.От Асоциацията очакват да заработи и център за обучение по спешна медицина. Лекарите от Бърза помощ се надяват пациентите да разграничават спешните от хроничните медицински състояния. Спешна помощ не е медицинска въобще, а е за хора в застрашено състояние и когато екипите ни ходят на пациенти с хрема, ощетяваме хора, които може би им изтичат последни минути от живота, каза д-р Кателиева.Тя поясни, че сред основните проблеми в медицината са заплащането, растящата агресия, която отблъсква медицинските лица и реализацията им. Относно повишаването на квалификацията на медицинските лица д-р Кателиева призна, че е \"много е трудно да работиш и да специализираш в спешна помощ едновременно\".Председателят на Националната асоциацията на работещите в спешна помощ сподели, че е ставала жертва както на закъсняла линейка, така и на агресия в спешната помощ. Според нея не трябва да има пропаст между лекари и пациенти.Има проблем с организацията на дейността, каза д-р Кателиева. Никой не е обучил колегите как да работят с триажни протоколи. Ако диспечерът беше водил разговори с уплашените хора, присъствали на събитието до пристигане на екипа, нямаше да има такава ескалация на емоции.Проблеми със закъсняване на екипи има в цял свят, но по тази причина световната практика е помислила варианти да се помага и до пристигане на екипа. Ние имаме проблеми как да прилагаме диспечерската помощ, триажните протоколи. Никой не може да каже къде трябва да са екипите, допълни д-р Кателиева.", "date": "2017.10.25", "title": "Спешните лекари искат стандарт за дейността си"}
{"url": "https://news.bg/int-politics/preizbraha-si-tszinpin-za-generalen-sekretar-na-tsk-na-kompartiyata.html", "text": "Китайската комунистическа партия преизбра президента Си Цзинпин на поста генерален секретар на Централния комитет (ЦК) на партията по време на 19-ия партиен конгрес в Пекин.Мястото си в ЦК също така запази премиерът Ли Къцян, като в него влязоха петима нови членове, които ще управляват една от най-големите икономики в света.В изказването си Си Цзинпин обеща, че ще мобилизира цялата страна за изкореняването на бедността в Китай. \"Нямам съмнение, че хората у нас ще виждат подобрение в живота си година след година\", подчерта той.Вчера партията реши да включи идеологията на Си в устава си, което направи китайския президент едва третия държавен ръководител на Китай, който е споменаван по име в партийния документ - след Мао Цзедун и Дън Сяопин.В новия състав на Политбюро са влезли 25 души, в това число една жена. Сред тях са вицепремиерът Ван Ян, шефът на партийния комитет Шанхай Хан Чжан, началникът на канцеларията на ЦК на Китайската комунистическа партия и др.По време на церемонията по избирането президентът Си се зарече да работи усърдно за постигането на мисията на партията.Генералният секретар на ЦК на Компартията е най-висшият пост в партията. Си Цзинпин заема поста от 2012 г., когато смени бившия държавен глава Ху Цзинтао.", "date": "2017.10.25", "title": "Преизбраха Си Цзинпин за генерален секретар на ЦК на Компартията"}
{"url": "https://news.bg/int-politics/hilari-klintan-i-demokratite-finansirali-dosieto-tramp.html", "text": "Предизборният щаб на Хилари Клинтън и Националният комитет на Демократическата партия съвместно са финансирали създаването на скандалното \"Досие Тръмп\", което доведе до разследването на ФБР за това дали предизборният щаб на тогавашния кандидат-президент Доналд Тръмп е колаборирал тайно с Русия и Кремъл.Това съобщава американското издание \"Вашингтон поуст\", позовавайки се на хора, запознати с въпроса.Уточнява се, че Марк Елиас, адвокат, представляващ щаба на Клинтън и Националния комитет на Демократическата партия, е ангажирал базираната във Вашингтон фирма Fusion GPS да проведе разследването.След това Fusion GPS е наела автора на досието Кристофър Стийл, който е бивш служител от британските специални служби. Досието на Стийл е компилация от доклади, които той е подготвил за Fusion GPS, според които Москва активно е подпомагала предизборната кампания на Тръмп за президент.Хората, замесени в казуса, са заявили, че няма да разкрият сумите, платени на Fusion GPS, но са изтъкнали, че предизборният щаб на Хилари Клинтън и Националния комитет на Демократическата партия са си споделили разходите.", "date": "2017.10.25", "title": "Хилари Клинтън и демократите финансирали \"Досието Тръмп\""}
{"url": "https://news.bg/tourism/premahvaneto-na-zavedeniyata-ot-plazhovete-e-ikonomicheski-risk-preduprezhdava-biznesat.html", "text": "Намеренията за премахване от плажовете на преместваемите търговски обекти ще създаде неоправдан икономически риск. Това опасение изразиха от Асоциацията на индустриалния капитал в България (АИКБ) по повод подготвяната промяна на правилата за стопанисване на морските плажове в страната.Преместваемите магазини и заведения работят на пазарен принцип в условията на конкуренция помежду си. Единствената логика за съществуването им е, че към тях има търсене от страна на туристите.Липсата на обекти за храни и напитки там, където са туристите, може да предостави възможност на фирми и физически лица от сивия сектор да предлагат на плажа нерегламентирани храни и напитки, предупреждават от бизнеса. Чуждестранните и българските гости, в чиито туристически пакети няма включено изхранване, ще внасят и консумират на плажа храни и напитки, закупени другаде. Това ще ни върне в годините далеч преди 21 век, предупреждават от АИКБ. Според тях това ще се отрази и на конгресния и голф туризма, които привличат в страната ни най-висок клас чуждестранни гости.Според работодателската организация инициирането на подобни промени трябва да се консултира с представители на бизнеса. Възможно е да се закрият хиляди обекти, което ще намали заетостта в черноморските региони, които в активния летен сезон са източник на препитание за значителен брой сезонни работници и техните семейства.Това като косвен ефект ще забави устойчивата тенденция за намаляване на безработицата в България, която по последни данни от август 2017 г. е на ниво от 6,2% - по-ниско от средното за страните от ЕС.От Асоциацията на индустриалците предлагат решение на проблема с недобрата визия на обектите на някои места може да бъде открито чрез въвеждане на типови модули с единна архитектура и/или цветове, а не с тотална забрана на нужни на туристите обекти.", "date": "2017.10.25", "title": "Премахването на заведенията от плажовете е икономически риск, предупреждава бизнесът"}
{"url": "https://news.bg/crime/za-3-godini-v-sgs-sa-obrazuvani-samo-26-dela-za-koruptsiya.html", "text": "От януари 2015 година до сега в СГС са образувани 26 първоинстанционни дела за корупция срещу лица, заемащи високи държавни постове и срещу магистрати.От тези 26 дела само 13 са приключили. 8 са завършили с присъда и едно със споразумение. Останалите 4 дела са били прекратени или върнати за доразследване в прокуратурата.12 от заведените дела са с насрочена дата за провеждане на заседание. Едно дело е със статут \"образувано\".Най-старото дело е входирано през 2008 година и е срещу бившия директор на Държавна агенция \"Държавен резерв и военновременни запаси\" Станислав Копаров. Делото е приключило с присъда на 10 март 2017 година.Между делата присъстват и тези срещу бившия министър на отбраната Николай Ненчев, срещу бившия зам.-министър на външните работи  и срещу бившия заместник транспортен министър Савин Ковачев.Между делата се отличават и тези срещу депутатите  от БСП и  от ДПС, както и това срещу бившия зам.-министър на транспорта  (ДПС) и бившия народен представител .Останалите дела са срещу магистрати.За сравнение за същия близо 3-годишен период в СГС са образувани 1 541 дела въз основа на внесен от прокуратурата обвинителен акт, като натоварването в Наказателно отделение на СГС не се изчерпва само с този брой дела. Броят е зависим и от постъпленията на други първоинстанционни дела - екзекватури, финансови санкции, екстрадиции, европейски заповеди за арест, по които е предвидена специална компетентност на СГС, както и на въззивни наказателни дела, чиито общ брой за същия период е над 8 300 дела.", "date": "2017.10.25", "title": "За 3 години в СГС са образувани само 26 дела за корупция"}
{"url": "https://news.bg/world/shoyble-gartsiya-izleze-ot-koshmara-na-krizata.html", "text": "Бившият германски министър на финансите Волфганг Шойбле заяви, че Гърция е излязла от кошмара на кризата след реформи, за които той призна, че не би искал да налага на германците, съобщава БТА, цитирана от Money.bg. \"\", заяви министърът в последното си интервю на поста, дадено за гръцката телевизия \"Skai\".Той подчерта, че плановете за възстановяване, които страната приложи, са й позволили да излезе от ситуацията, която гръцкият журналист определи като \"кошмар\".\"\", изтъкна Шойбле, цитиран от AFP.Смятаме, че Гърция ще се възстанови без вземането на нови мерки и ще си върне достъпа до пазарите през август 2018 г., както е предвидено. Поради това няма да се наложи допълнително облекчаване на външния дълг, добави той. \"Проблемът на Гърция през следващото десетилетие не е в дълга\", а в продължаването на реформите, добави Шойбле. Той предупреди страната да внимава да не се върне назад. Гърция трябва да спре да обвинява други за финансовите си проблеми и да се фокусира върху придържането към реформите, подчерта финансовият министър, мразен от мнозина гърци. Той призова Атина да поеме отговорността за финансовите си затруднения и да работи по проблема.\"\", заяви Шойбле, цитиран от Ройтерс. \"Проблемите на Гърция са проблеми на Гърция\", подчерта влиятелният германски политик.", "date": "2017.10.25", "title": "Шойбле: Гърция излезе от кошмара на кризата"}
{"url": "https://news.bg/crime/prokuraturata-lettsite-ne-sa-izlizali-na-bunt.html", "text": "Летателният състав в авиобаза \"Граф Игнатиево\" не е излизал на бунт, съобщават от прокуратурата. Тези данни са от полученият доклад от проверка на авиобазата.Прокуратурата информира, че военноокръжният прокурор на Пловдив е получил докладна записка от регионална служба \"Военна полиция\" относно проверка в \"Граф Игнатиево\".Повода за проверката е сигнал за напрежението сред летателния състав на авиобазата.Според докладната този сигнал не отговаря на действителното положение. Няма данни личният състав да е отказал да изпълнява задачи. Няма и данни за \"бунт\" от страна на летателния и техническия състав.Материалите от проверката са докладвани на Военно-апелативния прокурор и на главния прокурор. До този момент не са установени каквито и да е данни за престъпление. Това означава, че няма основание за осъществяване на правомощията на Военната прокуратура.", "date": "2017.10.25", "title": "Прокуратурата: Летците не са излизали на \"бунт\""}
{"url": "https://news.bg/int-politics/iran-otvarya-granichen-punkt-s-irakski-kyurdistan.html", "text": " Иран отваря граничен пункт с Иракски Кюрдистан, който беше закрит след референдум за независимост в кюрдската област, съобщават ирански държавни медии, цитирани от \"Ройтерс\".\"След референдума и промените в района на Кюрдистан нашите граници с иракския район на Кюрдистан бяха затворени ... днес границата и пункта Башмак са отворени\", коментира Яхангир Бахши, ръководител на митницата за преминаване на границата, според Агенция за радиорпредаване на Ислямска република Иран (IRIB).Припомняме, преди десетина дни беше съобщено, че Иран затваря границата си със Северен Ирак в отговор на референдума за независимост в Иракски Кюрдистан. \"\", отбеляза тогава иранската агенцията \"Тасним\", но не се позова на официален източник.Впоследствие външното министерство на Иран отрече информацията, че е затворена границата с Ирак.Също така, Иран наложи и ембарго на износа и вноса на горива към и от Иракски Кюрдистан, според иракски медии. На всички транспортни компании и шофьори се нарежда да преустановят превоза на горива между Иран и Иракски Кюрдистан \"до по-нататъшно известие\", съобщава сайтът на държавния оператор, цитирайки директивата на министерството на транспорта.", "date": "2017.10.25", "title": "Иран отваря граничен пункт с Иракски Кюрдистан"}
{"url": "https://news.bg/press/voenni-piloti-otkazaha-da-letyat-borisov-sprya-oryazvaneto-na-bolnichnite-no-iska-strogi-nakazaniya-za-falshivite.html", "text": "Болници. \"Сега\":Поредна болница в страната е пред фалитЛекарите от здравното заведение в Димитровград заплашват с протести и масови оставки, защото вече две години работят за по 270 лв. на месецПоредна болница в страната е пред фалит - лекарите от здравното заведение в Димитровград заплашват с протести и масови оставки, защото вече две години работят за по 270 лв. на месец, съобщава Би Ти Ви.Около 50 хил. души в общината разчитат на болница \"Св. Екатерина\" за качествено здравеопазване.Финансовите проблеми не са от днес. Това първо удари по лекарите, които от години работят на аванси и сами си купуват дори работното облекло, разказва телевизията.Вторият още по-жесток удар обаче ще е по пациентите, защото ако лекарите си отидат, както заплашват, хората в Димитровград ще останат без болница. Без твърда заплата, а на процент според приходите на болницата работят медицинските сестри.  Протест. \"Дума\":Военни пилоти отказаха да летят Бойните пилоти от авиобаза \"Граф Игнатиево\" масово отказаха да летят вчера в знак на протест срещу бедственото положение на военната авиация. Пилотите обявиха, че не са в състояние да летят и продължиха да изпълняват единствено бойните си дежурства. Първоначално от Министерството на отбраната твърдяха, че няма бунт и отказ от полети\", а планираните \"дневни полети при прости и сложни метеорологични условия\" не се изпълнявали заради \"нельотна погода\".\"Част от пилотите в \"Граф Игнатиево\" са проявили неувереност за извършване на полети, свързана преди всичко с недостатъчна тренировка и летателни часове. Полетите не са спрени. Това е информация, която ще проверим и ще проведем среща с летците от Граф Игнатиево\", каза след правителственото заседания зам.-военният министър Атанас Запрянов. Той потвърди, че пилотите са отказали да проведат редовните си тренировъчни полети. В регламентиращите документи е посочено, че ако летецът не се чувства подготвен и уверен в безопасното изпълняване на поставената му летателна задача, може да бъде спрян от полети. При сутрешния рапорт всички докладвали, че се чувстват \"психологически непригодни да летят\". Нелегални мигранти. \"Монитор\":5800 мигранти опитали да влязат в страната незаконно Около 5800 чужденци са се опитали да минат незаконно българските граници от началото на годината.Това стана ясно от презентация на зам.-директора на \"Гранична полиция\" Стоян Иванов, която той представи на конференция \"Бежанската криза и развитието на миграционните процеси\". За предходната година натискът по границите е бил близо 7 пъти по-голям - 40 000 опита за преминаване на границите. Пикът на бежанския натиск е бил през 2015г., когато над 90 000 чужденци са се опитали да влезнат незаконно в пределите на страната.В момента Държавната агенция за бежанци има капацитета да се погрижи за 5130 бежанци, като при необходимост тази бройка може да достине до 6000 души. През 2013 г. ДАБ е можела да приюти едва 1300 мигранти.  Болничните. \"24 Часа\":Борисов спря орязването на болничните, но иска строги наказания за фалшивитеЗамразява се идеята първите 3 дни болнични да се плащат само наполовина от работодателя. Предложението, което разбуни бизнеса и синдикатите, бе стопирано от премиера Бойко Борисов за два месеца. През това време комисия от медици и полиция да направят проверки на лекари за фалшиви болнични, разпореди той. Здравното министерство пък ще трябва да подготви промени в нормативните документи за наказания на лекарите, които ги издават.", "date": "2017.10.25", "title": "Военни пилоти отказаха да летят; Борисов спря орязването на болничните, но иска строги наказания за фалшивите"}
{"url": "https://news.bg/int-politics/makron-otkazva-da-pouchava-egipet-za-choveshkite-prava.html", "text": "Френският президент Еманюел Макрон отказа да поучава Египет за спазването на човешките права, предаде \"Дойче веле\". Това заяви той на съвместна пресконференция с египетския си колега Абдел Фтах ал Сиси в Париж. По думите на Макрон, той уважава суверенитета на държавите и не би давал съвети на чуждите власти как да управляват, тъй като не иска и той да бъде поучаван.Това направи той въпреки призивите на правозащитни организации да вземе отношение по редица скандални, според тях, процеси в Египет. Макрон си спечели и критики, че заради икономическа изгода премълчава редица нередности като съденето на неудобни за властта. Все пак, според представители на Макрон, по време на 50-минутната среща, той е повдигнал и тези въпроси. Но френският президент следва правилото си да не критикува открито вътрешни въпроси на страните. ", "date": "2017.10.25", "title": "Макрон отказва да поучава Египет за човешките права"}
{"url": "https://news.bg/int-politics/varhovniyat-sad-otryaza-havay-za-zabranitelniya-spisak-na-tramp.html", "text": "Върховният съд на САЩ отряза щата Хавай за забранителния списък на Тръмп, предадоха световните информационни агенции.Той няма да разгледа забраната за пътуване на граждани от 8 държави. Щатът отнесе на 2 пъти до съда този указ и части от него паднаха като дискриминационни.Белият дом обаче обжалва и е възможно забраната все пак да влезе в сила. Към първоначалните Иран, Йемен, Либия, Сирия и Сомалия бяха добавени още три държави.Те са Венецуела, Северна Корея и Чад.Като причина се изтъкват проблеми със сигурността и слабо сътрудничество с Вашингтон.От администрацията твърдят, че няма причина за обвинения в дискриминация към мюсюлманите, тъй като списъкът не съдържа само ислямски държави.Също така мерките няма да се прилагат с еднаква строгост за всички страни в списъка. За сирийците и севернокорейците те ще важат с пълна сила. Венецуелските власти няма да бъдат допуснати. Иранците ще имат право да влизат, като студенти, например.", "date": "2017.10.25", "title": "Върховният съд отряза Хавай за забранителния списък на Тръмп "}
{"url": "https://news.bg/int-politics/irakski-kyurdistan-gotov-da-zamrazi-referenduma.html", "text": "Регионалното правителство на Иракски Кюрдистан предложи да бъдат замразени резултатите от проведения по-рано референдум за независимост, предаде \"Ройтерс\". Така те правят жест в името на решаването на кризата с Багдад, който наложи серия наказателни мерки след допитването. В изявлението се настоява още за спиране на огъня и прекратяване на военнте операции в региона. Ирак обаче настоява за отмяна, преди да преговаря. Референдумът за независимостта на иракския Кюрдистан, срещу който иракското правителство категорично се ипротивопостави, се проведе на 25 септември. Кюрдската висша независима избирателна комисия пък обяви, ченад 90% от избирателите са гласували в подкрепа на отцепването от Ирак.Международната общност потвърди подкрепата си за целостта на Ирак. ", "date": "2017.10.25", "title": "Иракски Кюрдистан готов да \"замрази\" референдума"}
{"url": "https://news.bg/int-politics/brekzit-e-glupost-kakto-i-izbiraneto-na-tramp-smyata-bivshiyat-kmet-na-nyu-jork.html", "text": "Брекзит-ът е най-голямата глупост, която една страна може да извърши. С изключение на избирането на Доналд Тръмп, предадоха световните информационни агенции.Това заяви бившият кмет на Ню Йорк Майкъл Блумбърг. Той направи изявлението в Лондон, където присъства на откриването на европейската си централа. В сградата ще работят 4000 души. Магнатът не вярва, че Кралството ще се справя все така добре и без ЕС. Бизнесът ще се ориентира към други европейски столици. ", "date": "2017.10.25", "title": "Брекзит е глупост, както и избирането на Тръмп, смята бившият кмет на Ню Йорк"}
{"url": "https://news.bg/int-politics/nauchna-fantastika-otseche-kuba-za-zvukovite-ataki.html", "text": "Кубинските разследващи отхвърлиха обвиненията на САЩ за мистериозни звукови атаки, с които Хавана е навредила на техни дипломати. \"Това е невъзможно. , отсякоха те, цитирани от \"Ройтерс\".Около 2000 експерти участваха в разследването. Сред тях има криминолози, математици и много други специалисти.Припомняме, че в началото на месеца САЩ изгониха 15 кубински дипломати след обвиненията за атаките, които засегнаха повече от 20 техни граждани. В същото време, Вашингтон изтегли половината си персонал от посолството. Куба осъди тези действия като прибързани и обеща да сътрудничи.  ", "date": "2017.10.25", "title": "\"Научна фантастика\", отсече Куба за звуковите атаки"}
{"url": "https://news.bg/weather/valezhite-prodalzhavat.html", "text": "Облачно и дъждовно време преобладава над страната, показва прогнозата на Националния институт по метеорология и хидрология.През деня времето в Югоизточна България ще е с има условия за значителни валежи. След обяд в Северна България валежите ще спрат, а до края на деня на места облачността ще се разкъса.В област Бургас е обявено бедствено положение и червен код за опасни валежи. Предупреждение от втората степен и код оранжево за опасни валежи е обявен за областите Кърджали, Хасково и Ямбол. Там се очаква да валежите да достигнат до над 60 л/кв.м.Код жълто е обявен за областите Пазардик, Пловдив, Стара Загора, Смолян, Сливен, Ловеч, Габрово, Велико Търново, Търговище, Шумен, Варна и Добрич. В тези области валежите ще бъдат между 15 и 30 л/кв.м. На места се очаква и силен вятър.Температурите ще се понижат още малко. Максималната стойност на живака ще бъде между 8 и 13 градуса.Атмосферното налягане ще се повишава и ще бъде по-висока от средното за октомври.", "date": "2017.10.25", "title": "Валежите продължават"}
{"url": "https://news.bg/politics/bivshiyat-ministar-na-otbranata-namekva-za-prevrat-v-aviatsiyata.html", "text": "Бившият министър на отбраната Николай Ненчев вижда елемент на организация в действията около авиобаза Граф Игнатиево. Пред bTV Ненчев намекна за държавен преврат.Ненчев обясни, че пилотите са военнослужещи и тяхно основно задължение е да изпълняват. \"Много силно съм притеснен, че военнослужещи не изпълняват дълга си\", бившият министър.Припомняме, вчера, 24 октомври, учебните полети в авиобаза \"Граф Игнатиево\" бяха отменени заради отказ на пилотите да летят. Като обяснението за масовия отказ беше посочено, че пилотите са демотивирани и разочаровани заради спирането на проекта за придобиване на нов изтребител за ВВС.Военните ни пилоти масово са докладвали, че се чувстват психологически непригодни да летят на тренировъчните полети през днешния ден.Според Ненчев е заблуда обяснението за неразположението на пилотите. \"Как си представяме в един ден 6-10 души да не се чувстват добре\", пита той. По негово мнение се наблюдава опит за пълзящ преврат.Относно казуса с българската авиация и купуването на самолетите Ненчев подозира, че някой на много високо ниво дава основание на тези хора. Николай Ненчев косвено посъветва Каракаччанов да пусне разследване.Летецът майор Станислав Пешев пък коментира ситуацията в обратна посока. \"О\", обяснява си случая с авиобазата Граф Игнатиево. \"Не мисля, че е трик\", изтъкна той и добави, че военните нямат право да провеждат организирани протестни действия и това е единствения вариант за тях. Тези действия не са и прецедент по мнението на майор Пешев.По негово мнение не може да се говори за провокация от човек или институция, провокацията дошла от ситуация. Основен проблем била липсата на техника.Не е приемливо да се изпълняват полети с висок риск, обясни Пешев и изтъкна скорошния инцидент с военноморската авиация.", "date": "2017.10.25", "title": "Бившият министър на отбраната намеква за преврат в авиацията"}
{"url": "https://news.bg/crime/razkriha-domashna-narkooranzheriya-v-aheloy.html", "text": "Полицията в Поморие разкри наркооранжерия в Ахелой. На 24 октомври преди обед полицаи претърсили къща на ул. \"Шипка\" в град Ахелой. В жилището, където живеел 32-годишен мъж, властите открили два плика и буркан с канабис.В таванското помещение на къщата полицаите открили наркооранжерия. Помещението било изолирано от звук, шум и светлина. Мястото е оборудвано с реотанни лампи, електрическа инсталация и вентилация. Там 32-годишният отглеждал марихуана. Намерени и иззети са саксия, два пакета с течни торове, две реотанни лампи заедно с ел. траф, вентилатор и електронна везна.До приспособената за отглеждане на марихуана стая, полицаите открили шест торбички със съцветия (глави) канабис. Общо в къщата са намерили килограм и половина наркотици. Мъжът задържан с полицейска заповед за срок до 24 часа.Материалите по случая са докладвани в Поморийска районна прокуратура. По случая е образувано бързо полицейско производство.", "date": "2017.10.25", "title": "Разкриха домашна наркооранжерия в Ахелой"}
{"url": "https://news.bg/regions/chistyat-nezakonnoto-smetishte-v-tsiganskata-mahala-maksuda-vav-varna.html", "text": "Почиства се незаконното сметище в циганската махала \"Максуда\" във Варна. От мястото се премахват хиляди тонове боклук, които са се трупали в продължение на десетилетия.Припомняме, проблеми с незаконното сметище съществуват отдавна. Жителите на морската ни столица не веднъж са се оплаквали от миризмата, която се разнася от ромската махала \"Максуда\". Според жителите на Варна миризмата се носи от най-популярното незаконно сметище в града и превръща в непоносим ад живота в и около махалата.Кметът на Варна Иван Портних обяви, че лично е инспектирал почистването на сметището в гетото, предаде БГНЕС. По думите му специализирана техника работи на терен от месец, а от махалата продължават да се изриват и изнасят тонове отпадъци.", "date": "2017.10.25", "title": "Чистят незаконното сметище в циганската махала \"Максуда\" във Варна"}
{"url": "https://news.bg/crime/taksidzhiya-udari-dete-na-peshehodna-pateka.html", "text": "Таксиметров шофьор удари 11-годишно дете на пешеходна пътека в Пловдив и избяга, съобщи БНР. Пострадалото дете е в болница. Инцидентът стана в сряда сутринта на кръстовище.Малко след катастрофата 59-годишният шофьор се върнал на мястото. Той обяснил, че не спрял, защото трябвало да откара клиент до адрес.", "date": "2017.10.25", "title": "Таксиджия удари дете на пешеходна пътека"}
{"url": "https://news.bg/int-politics/rusiya-skastri-sasht-da-ne-se-mesyat-v-otnosheniyata-i-sas-sarbiya.html", "text": "САЩ не трябва да пречат на сътрудничеството на Сърбия с Русия, изявленията на заместник държавния секретар на САЩ, отговарящ за Европа и Евразия, целят подкопаване на отношенията между двете страни. Това подчертаха от руското външно министерство.Американският висш дипломат Хойт Брайън Ий по време на посещение в Белград настоя за преразглеждане на сътрудничеството на Сърбия с Русия, а също така да се съсредоточи изцяло върху сближаването с Европейския съюз. Той също така се изказа срещу предоставянето на дипломатически имунитет на руския персонал в руско-сръбски хуманитарен център в Ниш.\"Бихме искали да напомним, че САЩ не е страна членка на Европейския съюз и вероятно заради това не е запозната, че много държави от ЕС сътрудничат в голям мащаб и плодотворно с Русия на основата на взаимната изгода. Никой не трябва да пречи на Сърбия да следва същия подход, въз основа на националните си интереси\", подчертават от руското външно ведомство.Според руските власти Руско-сръбският хуманитарен център отдавна оказвал на Сърбия и други страни в региона, в това число страни членки на ЕС и НАТО, помощ в преодоляването на последиците от природни бедствия и причинени от човека катастрофи.Според някои западни неправителствени организации и военни анализатори обаче руснаците са създали в Ниш военна база, която подслушва и следи американските военни интереси на Балканите.\"Призоваваме американските си колеги да не налагат на другите своите враждебни идеологически стереотипи, които подкопават основите на международната стабилност и сътрудничеството на Балканите и в Европа като цяло\", добавят от руското външно министерство.С остри критики към изказванията на американския дипломат, който призова Белград да \"престане да стои на два стола\" и да балансира между Русия и Запада, излезе и военният министър на Сърбия Александър Вулин. Той нарече изявленията на Хойт Ий \"най-тежкият акт на публичен и недипломатичен натиск\" върху страната.", "date": "2017.10.25", "title": "Русия скастри САЩ да не се месят в отношенията ѝ със Сърбия"}
{"url": "https://news.bg/society/iznasyame-100-hil-tsenni-kozhi-za-godina-bez-konkretika-v-zakonite.html", "text": "За миналата година в България са произведени и изнесени като стоки или суровина 100 хиляди ценни кожи. Приходите в бюджета са за 3,5 млн.лв. Това обяви Владислава Господинова от организацията FUR EUROPE по време на кръгла маса на тема: \"Отглеждане на американската норка за цени кожи в животновъдни обекти на територията на Р. България\".Събитието се организира от Центъра за оценка на риска по хранителната верига. Организацията обединява ферми за производство на ценни кожи, както и представители на цялата верига в Европа. По данни за миналата година Европа се нарежда на второ място след Китай по производство на ценни кожи с 42, 600 млн. произведени ценни кожи.Секторът осигурява приходи в размер на 7 млрд. долара и около 60 хиляди работни места. За България секторът е сравнително нов, но се отчита неговият значим икономически потенциал. С произведените близо 100 хиляди ценни кожи страната ни се нарежда до Италия, Франция, Ирландия. Приходите се реализират от износа на завършен продукт под формата на дрехи и аксесоари и продажбата на кожите, които са обработени и изнесени като материал.В Европа е разработена специална програма WelFur, която изследва благосъстоянието на животните, отглеждани във ферми. За съжаление по програмата у нас все още не са постигнати инвестиции, а за да бъдат в крак с иновациите производителите трябва сами да инвестират. По време на кръглата маса бе направен преглед на законодателната рамка на европейско и национално ниво.Янко Иванов, директор на Център за оценка на риска по хранителната верига, организатор на събитието заяви, че целта на форума е да бъдат изготвени предложения към компетентните органи. В кръглата маса заявление за участие са направили 17 неправителствени организации, седем експерта от МЗХГ, МОСВ, БАН и от различни асоциации.Д-р Мадлен Василева от Центъра за оценка на риска заяви, че при прегледа на законодателството, се установява, че то е твърде общо и единствената конкретика, която съществува на европейско ниво, България не е въвела. Съвета на Европа имал препоръка за животните с ценна козина, която е от 1999 г. и страната ни следвало да въведе това законодателство в националното си. Още през 1999 г. Съветът на Европа уточнява, че тези животни, които се отглеждат за кожа не са одомашнени.Ако животно отглеждано за кожа принадлежи на вид, който не може да се адаптира към живот в клетка, то не следва да бъде отглеждано във ферми. \"ЕС също има законодателство. В него няма никаква конкретика\", посочи още д-р Василева. Норките се водят селскостопански животни, които се отглеждат в плен и за тях важат регламентите за умъртвяване и транспортиране. Има няколко регламента за забрана за забрана на търговия с кожи - кучешки и котешки кожи, както и забрана за търговия с кожи от тюлени, които са въведени в страните от ЕС.Доклад от 2001 г. прави преглед, проучване на състоянието на индустрията за ценни кожи. Този доклад подчертава основни проблеми, открити масово във фермите в Европа - масово разпространение на ненормално поведение, развивано точно заради отглеждането на непригодни клетки, изразяващо се в агресивно поведение, повтаряне на стереотипни движения, дъвчене и самораняване, изразяващо се в дъвченето на собствените им опашки, изяждане на поколението и други форми на самооагресия, самонаряване, зъбни проблеми, глухота или слепота, развивана заради селекцията на индустриално ниво.При боравенето с тези животни, те изпитват силен стрес, проявяват агресия при улавяне от хора. В доклада се констатира още, че регламентът за умъртвяване със смъртоносна инжекция не се прилага навсякъде, тъй като тя е скъпа. Самите ферми пък в индустриален мащаб се явяват замърсители на околната среда от торовете и фракциите на парникови газове. Василева заяви, че като цяло при прегледа се установява, че производството на кожи е изключително неефективно и енергоемко.Силвия Пеева, ветеринарен лекар заяви, че е необходимо разработването на Програма за профилактика и надзор, която да обхваща основните заболявания представляващи риск за здравето на норките и за човека във фермите, където се отглеждат. Програмата следвало да бъде одобрена от Българска агенция по безопасност на храните.", "date": "2017.10.25", "title": "Изнасяме 100 хил. ценни кожи за година без конкретика в законите"}
{"url": "https://news.bg/politics/na-parvo-chetene-othvarliha-antikoruptsionniya-proekt-na-bsp.html", "text": "133 депутатите подкрепиха проекта на кабинета за ново антикорупционно законодателство.Идеите на червените спечелиха доверието на 69 законотворци, но тази подкрепа не бе достатъчна и законопроектът на БСП бе отхвърлен на първо четене.Преди това депутатите поспориха коя е печелившата стратегия за борба с корупцията.Няма противоречие между националната стратегия за противодействие на корупцията и внесения законопроект от името на Министерски съвет, защити правителствения проект правосъдният министър Цецка Цачева. Кабинетът предлага разследването да се осъществява от магистрати, каквито са следователите и които са част от независимата съдебна власт. Фокусът е върху разследването, но докато се стигне до него, трябва да бъде извървян не малък път, аргументира се Цачева.Искате борба с корупцията само на книга, законопроектът ви не е борба, а прикриване на корупцията, атакува соцводачът Корнелия Нинова. Колеги управляващи, не сте узрели за мисълта, че корупцията е до такава степен разпространена в българското общество, че вече е заплаха за националната сигурност, изтъкна тя.От партия \"Воля\" не подкрепиха нито един от законопроектите за антикорупция. Лидерът на партията Веселин Марешки запита как ще борим контрабандата, когато за шефове на ресорната комисия са назначени хора, които са уволнявани за несправяне и лоши резултати. \"Корупция има навсякъде - дори и в някоя малка болница, но това не е висок етаж на властта. Най-високо стоят парламентът, агенциите, министерствата, правителството. В момента сме премиерска република затова аз се фокусирам върху Министерски съвет, но корупцията очевидно не е само там\", заяви Марешки.Той припомни, че шефовете на БОРКОР, КОМПИ, ДАНС са критикували и двата законопроекта и се обяви против създаването на нов антикорупционен орган. И двата законопроекта са безсмислени и еднакви, защото за нас ГЕРБ и БСП са едно, каза Марешки. Според него е по-важно да се създадат нови правила, които да развържат ръцете на прокуратурата и на другите антикорупционни органи, вместо да създават нови структури, които по-късно да се окажат неработещи.", "date": "2017.10.25", "title": "На първо четене отхвърлиха антикорупционния проект на БСП"}
{"url": "https://news.bg/world/sasht-nameknaha-che-se-opitvat-da-smenyat-rezhima-v-iran.html", "text": "Държавният секретар на САЩ Рекс Тилърсън заяви, че американските санкции срещу Иран са заради \"вредното поведение\" на Ислямската република и целят да помогнат на иракския народ да поеме контрол над правителството, информира АФП.Тилърсън заяви на пресконференция в Ню Делхи след разговори с индийския си колега, че САЩ няма да блокират \"легитимните\" бизнес дейности на Иран с Индия или с други държави.Администрацията на президента на САЩ Доналд Тръмп зае по-твърда позиция срещу Техеран, заплашвайки да напусне международното споразумение за ядрената програма на Иран.По думите на топ дипломата на САЩ американските действия са с цел ограничаване \"дестабилизиращите действия\" на Иран в Близкия изток, включително ракетната програма, \"износа на оръжие за терористични организации\" и намесата в конфликтите в Сирия и Йемен.\"\", подчерта Тилърсън.\"\", поясни той.Тилърсън заяви ясно, че САЩ се опитват да \"подкрепят умерените гласове в Иран\" с цел евентуална смяна на правителството., добави американският представител.\"\", увери той.", "date": "2017.10.25", "title": "САЩ намекнаха, че се опитват да сменят режима в Иран"}
{"url": "https://news.bg/int-politics/kremal-komentira-dumite-na-kseniya-sobchak-che-krim-e-ukrainski.html", "text": "Изявленията на Ксения Собчак относно териториалната принадлежност на Крим са погрешни \"по същност и форма\", принадлежността на полуострова не подлежи на обсъждане - той де факто и де юре е неразделна част от Русия. Това изтъкна прессекретарят на Кремъл Дмитрий Песков, цитиран от руските медии.По-рано на първата си пресконференция след обявяването на намерението си да участва в руските президентски избори Ксения Собчак заяви, че смята Крим за част от Украйна, а възстановяването на отношенията между Русия и Украйна - основна задача на Руската федерация. Думите ѝ, разбира се, предизвикаха голям отклик и критики от страна на много руски политици.Песков не отговорил в прав текст на журналистически въпрос дали според него срещу Собчак ще бъде образувано наказателно производство за призиви към нарушаването на териториалната цялост на Руската федерация, като отбелязал, че привличането към наказателна отговорност не бил въпрос, който е от компетенциите на Кремъл.Самата Собчак по-рано коментира, че не трябва да бъде съдена за думите си за Крим: законът забранява подбуждането към отцепване или нарушаване на териториалната цялост, но не забранява изказването на мнения, които се разминават с тези на държавата.", "date": "2017.10.25", "title": "Кремъл коментира думите на Ксения Собчак, че Крим е украински"}
{"url": "https://news.bg/disasters/8-dushi-sa-raneni-pri-tezhkata-burya-v-bukuresht.html", "text": "Най-малко 8 души са пострадали при тежката буря в Румъния.Вследствие на тежката буря и силния вятър в северната ни съседка над 150 дървета са паднали, смачквайки най-малко 80 автомобила. На някои места падналите дървета са блокирали трафика в населените места.Много щети са нанесени и на частните домове - има наводнени къщи, разрушени покриви, огради и паднали стълбове.Властите в Букурещ съобщиха за 8 пострадали, които са били настанени в болница. След това обаче две дървета паднали върху крилото на сградата на заведението и хората били преместени превантивно. Бурята е съборила и дърво върху такси, което е било в движение с клиенти.От валежите са засегнати 11 окръга в страната. В Южна и Източна Румъния е обявен предупредителен жълт код за силен вятър. Очаква се скоростта на вятъра да бъде между 55 и 75 км/ч, а в планинските райони може да достигне и 90 км/ч.Два пътнически самолета не са излетели, а повечето пристанища са затворени, съобщи bTV.", "date": "2017.10.25", "title": "8 души са ранени при тежката буря в Букурещ"}
{"url": "https://news.bg/int-economics/svrahiztoshteni-piloti-na-ryanair-spyat-v-pilotskite-kabini.html", "text": "Свръхизтощени пилоти на нискотарифната компания Ryanair спят в пилотските кабини. Подтикнати от изтощителните условия на труд, стюардеси и стюарди на компанията създават първия синдикат.Журналистът на Libération, Франк Буазис представя позицията на работещите в Ryanair, предприемайки множество предпазни мерки, поради обвързващите договори с компанията. \"Не забравяйте да промените имената и не давайте прекалено много подробности пътуванията ни с компанията или конкретни место\", коментират пред журналиста така наречените \"Питър\" и \"Софи\".И двамата искат да избегнат дисциплинарни наказания или други последствия, тъй като в клаузите в договорите им е записано, че се забранява всякакъв контакт с медии. Все пак като членове на екипаж, който има повече от десет години опит с ирландския превозвач и провокирани от последните анулации на полети, решават да говорят.Ryanair се превърна в най-печелившата авиокомпания в Европа за двадесет години. През 2016 г. нейните 427 самолета са транспортирали 120 милиона пътници и са генерирали 1,3 милиарда евро печалба. Социалният климат в компанията, всъщност не отразява тези добри резултати. Стюардите, стюардесите, както и пилотите се надигат с искания за други и по-добри условия на труд.\"Един типичен ден започва с 4 часа. Трябва да бъда на летището в 5:35 часа за брифинг преди полета. Обикновено той се провежда в специална стая, но на летище Брюксел това се случва в самолета. Официално компанията няма офиси в белгийската столица. Започваме в 6 часа и имаме двадесет и пет минути, за да качим 189 пътници. Двигателите започват да работят в 6:30 сутринта и от този момент започват да ни плащат. По същия начин, веднага след като двигателите спрат, вече не ни плащат\", обяснява \"Питър\" и добавя, че работят поне 12 часа, а се плаща за 8 часа и половина. Всеки месец получават заплати около 1300 евро, при 18 евро бруто на час за 75 часа.Въпреки че целогодишно са в Белгия, \"Питър\" и \"Софи\" работят с ирландски договори, като имат привилегията пряко да бъдат служители на Ryanair. По-голямата част от колегите им, са наети от компания за предоставяне на персонал, наречен Crewlink, също регистрирана в Ирландия, която удържа на наетите такса.Попитани от Libération, Ryanair посочва, че \"екипажите могат да спечелят до 40 000 евро\". Тази сума действително отговаря на максималната годишна печалба на супервайзър който ръководи трима стюарди/стюардеси, но ако имат късмета да са сключили договор с Ryanair, а не Crewlink.\"Когато се връщаме от полет, мениджърът на района може да ни помоли да останем на летището и да ни даде документ, който да прочетем, за да запомни най-новите търговски оферти\", коментира \"Софи\" във връзка с политиката на компанията за търговски продажби по време на полет. Ryanair дори практикува и изненадващи телефонни обаждания. \"Случи се да се обадят по време на почивен ден, така че аз трябваше да рецитирам списъка с промоции\", спомня си тя.Недоволството е също толкова забележимо сред пилотите на Ryanair. Двама опитни командири се съгласяват да се доверят на изданието, при условие че се запази анонимността им. \"Ние не се нуждаем от повече пари колкото от достойни условия на труд\", коментира \"Жан-Франсоа\", който току-що е отказал оферта на френска авиокомпания. Колегата му \"Ерик\" активно търси как да напусне Ryanair.\"Плащат ни на час за полет. Цените варират от 55 до 150 евро на час в зависимост от старшинството и квалификацията \", обяснява \"Жан-Франсоа\". В замяна те трябва да поемат всички разходи, \"плащаме за достъп до летището, паркинг, застраховка за изгубени лицензи, задължителни медицински прегледи, униформи и дори предпазното яке, с което летим в самолета. Тъй като Ryanair спестява от поддръжка, трябва сами да изкачваме стълба и да отваряме резервоарите за керосин\", допълва \"Ерик\".При встъпване в компанията \"младите\" пилоти трябва да извършат дванадесет полета, придружени от инструктор, за което не са плаща.Много от тях са подписали договор с ирландската компания поради стабилността, която им осигурява тази работа. Те се връщат всяка вечер и могат да имат семеен живот. В замяна на това те работят пет дни, последвани от три дни почивка, което позволява на Ryanair да има най-продуктивните пилоти в Европа, с близо 900 часа годишно - максимално допустим таван - като колегите им от Air France рядко достигат 700 часа.Всичко звучи чудесно, но \"на четвъртия ден, вече сме уморени. В резултат на това спим в пилотската кабина по време на полета, дори и да нямаме право да го правим, когато полетът е по-малко от два часа двадесет и пет минути\", обяснява \"Ерик\".Libération ни поздравява с \"добре дошли на борда\".", "date": "2017.10.25", "title": "Свръхизтощени пилоти на Ryanair спят в пилотските кабини"}
{"url": "https://news.bg/crime/postoyanen-arest-za-bashta-bludstval-s-dashterya-si.html", "text": "Прокуратурата в Силистра поиска мярка за неотклонение \"Задържане под стража\" спрямо 50-годишния Ахмед от силистренското село Вокил. Ахмед е обвинен по дело за блудство.Ахмед блудствал с 13-годишната си дъщеря, при условията на опасен рецидив.Когато бил разпитан, Ахмед обяснил, че няма спомен за случилото се, тъй като употребил голямо количество алкохол. Той все пак приел да е извършил престъплението, след като дъщеря му твърдяла това.50-годишният мъж е осъждан многократно. Той е бил условно предсрочно освободен от затвора.Ако бъде осъден за виновен, закона предвижда за това престъпление наказание лишаване от свобода за срок от 5 до 20 години.", "date": "2017.10.25", "title": "Постоянен арест за баща, блудствал с дъщеря си"}
{"url": "https://news.bg/crime/arestuvaha-15-dushi-za-izmami-v-sofiya.html", "text": "Задържани са 15 души на територията на София. Полицаи от СДВР разследват имотни измами по указание на Софийска районна прокуратура (СРП), съобщиха от прокуратурата.Повдигнати са обвинения на осем души за извършени от тях пет измами в особено големи размери, за съставяне на фалшиви завещания и за използване на фалшиви документи. Всички обвиняеми са в ареста за срок до 72 часа.От 2013 до сега чрез съставяне и ползване на фалшиви документи и измами са придобити 14 имота на територията на София.На 24 октомври 2017 г. полицаите са претърсили 14 адреса и два автомобила, има обиски и разпити на свидетели. Служителите на реда са иззели множество фалшиви саморъчни завещания, както и издадени въз основа на тях нотариални актове, печати, неистински договори за придобиване на недвижими имоти между Столична община и физически лица. Иззети са и удостоверения за наследници и други документи за незаконно прехвърляне правото на собственост на различни имоти. Полицаите са иззели пушка и пистолет.", "date": "2017.10.25", "title": "Арестуваха 15 души за измами в София"}
{"url": "https://news.bg/world/pregovaryashtite-v-germaniya-partii-dogovoriha-finansovite-i-danachni-tseli.html", "text": "Генералният секретар на Християндемократическата партия на Германия обяви, че е удовлетворен, след като потенциалните коалиционни партньори се срещнаха в Берлин и съгласуваха финансовите и данъчни цели на новото правителство, информира ДПА.\"\", каза Петер Таубер след поредния кръг преговори с представители на Свободната демократическа партия и на Зелената партия.Той добави, че преговарящите са постигнали съгласие, че Германия не трябва да създава никакъв нов дълг и че данък върху доходите и корпоративна такса, които помагат за покриване на разходите за германското обединение трябва да бъдат отменени.В едно от коалиционните споразумения също е включен списък с мерки за данъчни облекчения. Зелената партия изостави политическата си цел за налагане на специален данък върху доходите на най-богатите.Партиите обаче не постигнаха споразумение по въпроси, касаещи Европа, поясни Таубер и добави, че представителите ще обсъдят темата в четвъртък.\"\", изтъкна политикът.Лидерът на свободните демократи Кристиан Линднер написа в \"Туитър\", че предварителното споразумение може да бележи \"повратен фискален момент\" за Германия.Междувременно представител на Зелената партия заяви, че преговарящите партии не подкрепят идеята за отделен бюджет за еврозоната.", "date": "2017.10.25", "title": "Преговарящите в Германия партии договориха финансовите и данъчни цели"}
{"url": "https://news.bg/world/izrael-odobri-novi-evreyski-zhilishta-v-iztochen-jerusalim.html", "text": "Израелските власти одобриха мащабна експанзия на строителството на еврейски жилища в центъра на палестински квартал в Източен Йерусалим. Правителството е издало разрешителни за строеж на 176 нови жилища, информира Ройтерс.Говорител на еврейските власти в Йерусалим заяви, че одобрението е на комисията за градско планиране.Решението веднага беше осъдено от палестинците като нарушение на международното право.Строителството на новите жилища приблизително ще утрои броя на еврейските жилища в селището Neve Zion, където в момента има 91 жилища. Те ще бъдат заобиколени от палестински къщи в квартала Jabel al-Mukaber.Районът е на територия, която Израел окупира и анексира по време на войната през 1967 г.\"\", каза кметът на града Нир Баркат в съобщение относно заселническата политика.Палестина незабавна призова за прекратяване на строителните дейности.Миналата седмица Израел одобри строителството на няколкостотин допълнителни жилища на Западния бряг. Решението бе осъдено от палестинците и ЕС.Около 500 000 израелци живеят на Западния бряг и в Източен Йерусалим, които са дом на повече от 2,6 милиона палестинци.", "date": "2017.10.25", "title": "Израел одобри нови еврейски жилища в Източен Йерусалим"}
{"url": "https://news.bg/regions/stenite-na-7-kaskadni-yazovira-v-burgasko-sa-skasani.html", "text": "7 каскадни язовира в Бургаско са със скъсани стени, но състоянието на двата най-големи язовира на територията на Бургаския регион - \"Ясна поляна\" и \"Ново Паничарево\", е добро и няма опасност от преливане.Това са установили властите при екстремната проверка днес след наводненията от тази нощ в област Бургас, съобщиха от МВР.Припомняме, вследствие на високите приливни вълни трима души загинаха. Двама души са починали в село Полски извор и един човек в село Равнец. По първоначални данни става въпрос за две жени и един мъж. Един човек от село Полски извор се издирва.Обявено е и частично бедствено положение в област Бургас. Най-сериозни са пораженията в община Камено - в селата Полски извор и Черни връх и в село Равнец в община Бургас.Областният управител на Бургас Вълчо Чолаков обясни, че скъсаните язовирни стени не могат да създадат голяма приливна вълна, тъй като става въпрос за каскадни язовири. Затова и не са включени в списъка с опасните водни хранилища.Четири от язовирите са в община Бургас, два - в община Камено и един в община Айтос. Съставени са актове за нарушение на техните стопани и са издадени предписания за възстановяване на стените.Най-засегната от водното бедствие е община Камено, където спасителните и евакуационните действия продължават.Директорът на ОДМВР - Бургас старши комисар Калоян Калоянов увери, че в засегнатите села са изпратени полицейски патрули, които ще останат там, докато е необходимо.Обилните дъждове са довели и до скъсването на дигата на река Русокастренска, което е наложило всички жители на село Тръстиково да бъдат евакуирани.Пет селища остават без ток - това са селата Полски извор, Черни връх, Тръстиково, Резово и Синеморец.По първоначални данни от водното бедствие са засегнати най-вече Равнец и кварталите \"Горно и Долно Езерово\", като хората са евакуирани навреме. Много от къщите в Карнобат също са наводнени, тъй като падналото количество дъжд е 100-178 литра на квадратен метър. В община Царево е преляла река Велека, хората от с. Кости са изведени навреме.Общо 77 сигнала за бедстващи хора са подадени на тел. 112 са подадени.Огромното количество вода не е позволило на екипите достъп до най-засегнатите къщи. Затруднения да подават сигнали са изпили и живеещите в с. Полски извор, където е имало прекъсване на телефонните комуникации. Временно ограничено е движението от Бургас към Средец, в района на пресечката от Черни връх към Константиново.Силно нарушена е конструкцията на моста над Мандренска река. Пътят Братово - Полски извор продължава да е затворен.В готовност са автобуси, с които евентуално да се превозват хора от засегнатите райони. Междувременно стана ясно и че екипи на Агенцията за социално подпомагане имат готовност да окажат подкрепа на пострадалите при наводненията хора.Социалните работници ще съдействат на пострадалите в процеса на подаване на заявления, с които да кандидатстват за получаване на еднократната помощ в размер на 325 лв. Сумата се отпуска при инцидентно възникнали потребности по реда на Правилника за прилагане на Закона за социалното подпомагане.Подаването на заявленията става след като се осигури достъп до населените места, за да може да се направи необходимата оценка на щетите.По автомагистрала \"Тракия\", в отсечката Карнобат - Айтос, са се образували шест свлачища. Към момента почистващи фирми отстраняват калта и камъните, затрупали пътното платно. Инспектиран е пътят между селата Черни Връх и Полски извор. Установено е, че на места е нарушена не само настилката, а е отнесен и горният асфалтов слой.Междувременно стана ясно, че Окръжната прокуратура в Бургас вече е образувала три досъдебни производства за установяването на причините, довели до смъртта на тримата души, които загинаха при наводнението в област Бургас.", "date": "2017.10.25", "title": "Стените на 7 каскадни язовира в Бургаско са скъсани"}
{"url": "https://news.bg/int-politics/germanskiyat-prezident-nedovolen-ot-loshite-otnosheniya-mezhdu-rusiya-i-germaniya.html", "text": "Германският президент Франк-Валтер Щайнмайер заяви на руския си колега Владимир Путин, че е недоволен от състоянието на отношенията между Москва и Берлин и че те трябва да бъдат подобрени, като и двете страни трябва да работят за това, съобщава \"Ройтерс\".Щайнмайер, който коментира в началото на разговорите си с руския държавен глава в Москва, се очаква да даде съвместна пресконференция с Путин по-късно днес.Първото посещение в Русия на германски президент от 2010 г. насам се случва, докато отношенията между двете страни остават обтегнати заради анексирането на Крим от Русия и подкрепяните от Русия сепаратисти в Източна Украйна, както и заради обвиненията на Германия за руска намеса в нейната политика, което Москва отрича. \"Убеден съм, че трябва да се противопоставим на отчуждението, което нарасна между нашите страни през последните години и за да направим това, ние трябва да продължим диалога, като се нуждаем от дългосрочни опити от двете страни за намирането на решения при кризи\", изтъкна Щайнмайер в началото на срещата си с Путин. Щайнмайер, който е социалдемократ и който доскоро беше външен министър, отдавна призовава за засилен ангажимент към Москва. Неговата партия, която отива в опозиция след 4 години в коалиционно правителство с консерваторите на канцлера Ангела Меркел, иска постепенно облекчаване на санкциите на ЕС, наложени срещу Москва за нейната роля в Украйна. Щайнмайер също така предприе инициатива за разоръжаване, надявайки се, че ще подтикне Русия и САЩ да започнат преговори за ограничаването на конвенционалните оръжия. ", "date": "2017.10.25", "title": "Германският президент недоволен от лошите отношения между Русия и Германия"}
{"url": "https://news.bg/politics/v-graf-ignatievo-zapochva-balgaro-polska-letatelna-trenirovka.html", "text": "От днес до 7 ноември в авиобаза Граф Игнатиево се провежда съвместна българо-полска летателна тренировка. На официалната церемония по откриването присъства командирът на Военновъздушните сили генерал-майор Цанко Стойков.В своето приветствие той поздрави полските участници с успешното им пребазиране в България и подчерта голямото значение на учението за формированията от състава на българските Военновъздушни сили.В съвместната тренировка участват три самолета МиГ-29 от състава на полските Военновъздушни сили, които вчера кацнаха в авиобаза Граф Игнатиево. От българска страна в летателната тренировка участват самолети МиГ-29 и наземни средства за противовъздушна отбрана от състава на Военновъздушните сили. Самолети EF-2000 \"Typhoon\" на италианските Военновъздушни сили ще се включат също в изпълнението на летателните задачи.\"Съвместните тренировъчни действия са особено важни за повишаване на учебно-бойната подготовка, а това е резултатът, който ние търсим, както и непрекъснато усъвършенстване в изпълнението на мисията Air Policing\", каза командирът на Военновъздушните сили генерал-майор Цанко Стойков и увери, че от българска страна, като домакин, ще бъде осигурена най-добрата поддръжка за изпълнение на трениривъчните полети на полските, италианските и българските екипажи.Това е третата поред тренировка с полските Военновъздушни сили. Началото на съвместната летателна дейност започна през есента на 2015 г. в авиобаза Граф Игнатиево. През юни 2016 г. български екипажи се пребазираха в авиобаза Малборк, Република Полша, за участие в многонационалното учение \"Анаконда\".Провеждането на съвместните тренировъчни мисии са в интерес на оперативната съвместимост между екипажите за участие в операции под егидата на НАТО.Припомняме, вчера сутринта стана ясно военните ни пилоти авиобаза \"Граф Игнатиево\" масово са докладвали, че се чувстват психологически непригодни да летят на тренировъчните полети през днешния ден. Обяснението за масовия отказ да изпълнят тренировъчния си план е демотивираност и разочарование заради спирането на проекта за придобиване на нов изтребител за ВВС. Припомняме, на 5 октомври т.г.  по избор на нови бойни изтребители.След спешна среща между военния министър Красимир Каракачанов и командира на авиобазата в Граф Игнатиево генерал Иван Лалов беше обявено, че летателният състав не прави бунт.\" Армията не е детска градина\", заяви на извънреден брифинг военният министър Красимир Каракачанов. Той припомни , където обясни, че очакваме от Русия да ни предостави документите за гаранцията по ремонта на двигателите за руските МиГ-ове.Тази сутрин обаче бившият министър на отбраната Николай Ненчев заяви, че вижда елемент на организация в действията около авиобаза \"Граф Игнатиево\". Ненчев обясни, че пилотите са военнослужещи и тяхно основно задължение е да изпълняват.По-късно от прокуратурата съобщиха, че е  в авиобаза \"Граф Игнатиево\". Проверката установява, че няма основания за осъществяване на правомощията на Военна прокуратура.", "date": "2017.10.25", "title": "В  Граф Игнатиево започва българо-полска летателна тренировка"}
{"url": "https://news.bg/world/tramp-otvarna-na-kritikite-na-republikantsi.html", "text": "Президентът на САЩ Доналд Тръмп отвърна на критиките в Републиканската партия по негов адрес, съобщава АФП.Вчера сенаторите от Републиканската партия Джеф Флейк и Боб Коркър нападнаха Тръмп, че \"скандално пренебрегва\" истината и не се държи благоприлично. Според тях американският лидер \"унижава\" нацията.В отговор на словесните атаки Тръмп отбеляза, че Флейк и Коркър са решили да се оттеглят от политиката, защото не могат да бъдат преизбрани.Причината за оттеглянето на Флейк и Коркър от изборите за Сенат е много проста - те нямат никакъв шанс да бъдат преизбрани, написа американският лидер в \"Туитър\".Джеф Флейк има 18% одобрителен рейтинг в Аризона, написа още той часове след среща с републикански законодатели в Конгреса.Според него срещата е била добра, на която са обменени добри идеи за САЩ.На частни срещи много републиканци са изразили разочарованието си от поведението на Тръмп на президентския пост, но публично продължават да го подкрепят, отбелязва осведомителната агенция. Те разглеждат управлението му като най-добрия начин за прокарване на дългогодишните си цели, а именно реформа на данъчната система и намаляване на бюрокрацията., написа още Тръмп в социалната мрежа.", "date": "2017.10.25", "title": "Тръмп отвърна на критиките на републиканци"}
{"url": "https://news.bg/crime/vkarvat-v-zatvora-plovdivski-advokat-za-porachitelstvo-na-ubiystvo-i-palezhi.html", "text": "Присъда от 7 години и 6 месеца затвор, при първоначално строг режим получи пловдивският адвокат Владимир Елдъров, съобщи БНР.Юристът и още шестима, определени като негови съучастници, са подсъдими за поръчителство на убийство, палежи и увреждане на имущество. Петима от тях получиха осъдителни присъди - затвор между 4 години и 7 години и 5 месеца, според решението на Пловдивския окръжен съд.Присъдите не са окончателни и подлежат на обжалване пред по-висока инстанция.Припомняме, адвокат Елдъдов и още петима души бяха задържани за палежи на автомобили и недвижими имоти, кражба, грабеж и увреждане на чуждо имущество.Името на адвокат Елдъров беше замесено в скандал със застрахователни измами, свързани с обезщетения за пострадали от катастрофи. Четирима от арестуваните (Поптолев, Спасов, Пенев и Бодуров) са обвинени за извършването на пет палежа. Те са били  именно от Елдъров.Запалени са автомобил и недвижим имот в град Баня, ползвани от сътрудник на пловдивски адвокат и при този случай е имало сериозна опасност за живота на четирима обитатели на къщата.", "date": "2017.10.25", "title": "Вкарват в затвора пловдивски адвокат за поръчителство на убийство и палежи"}
{"url": "https://news.bg/entertainment/na-89-g-pochina-legendarniyat-muzikant-fats-domino.html", "text": "На 89-годишна възраст почина Фатс Домино - един от най-влиятелните рокендрол изпълнители през 50-те и 60-те г. на XX век, съобщава АП.Той е починал от естествена смърт в 3,30 часа във вторник.Роден като Антоан Доминик през 1928 г. в Ню Орлиънс, Фатс Домино - певец и пианист, е най-продаваният чернокож музикант в САЩ в средата на миналия век.Свири на пиано, като има свой характерен стил, който е повлиян от буги-угито и страйда. Неговият плътен глас и чаровна външност допринасят за популярността му.Първата песен, с която става популярен още през 1949 г., е \"The Fat Man\" - \"They call me the fat man / Because I weigh 200 pounds\" (Викат ми Дебелия / защото съм 200 паунда).Негови хитове са \"Blueberry Hill\" и \"Ain't It a Shame\".Певецът от Ню Орлиънс е продал повече от 100 милиона копия. През 50-те г. на XX век пред Фатс Домино е само Елвис Пресли.", "date": "2017.10.25", "title": "На 89 г. почина легендарният музикант Фатс Домино"}
{"url": "https://news.bg/world/brat-na-streletsa-ot-las-vegas-zadarzhan-za-detska-pornografiya.html", "text": "Брат на стрелеца от Лас Вегас Стивън Падок е задържан в Лос Анджелис по подозрение в притежание на детска порнография, съобщиха американските власти, цитирани от АП.Арестът на Брус Падок е извършен днес. Брус Падок не е заподозрян за стрелбата в Лас Вегас. Властите поясниха, че случаят с детската порнография е от преди стрелбата.Не се разкриват повече подробности.Стивън Падок извърши най-кръвопролитната атака в историята на САЩ, след като уби 58 души на концерт в Лас Вегас.Само Ерик Падок, другият брат, говори пред медиите след стрелбата.", "date": "2017.10.25", "title": "Брат на стрелеца от Лас Вегас задържан за детска порнография"}
{"url": "https://news.bg/world/prezidentat-na-braziliya-e-v-bolnitsa.html", "text": "Президентът на Бразилия Мишел Темер беше приет в болница, предаде АП.Това става за втори път за последния месец.Официални източници успокои и посочиха, че става дума за урологичен проблем. Все пак президентът ще се наложи да остане в болницата за изследвания, които са обичайни.Преди две седмици лекари установиха запушване на коронарна артерия на Мишел Темер.Самият държавен глава е на 77 години. Той наследи на поста Дилма Русеф. Тя беше отстранена, след като и бяха повдигнати обвинения за корупция.През август Мишел Темер успя да се спаси от съда, въпреки тежките обвинения: според главният прокурор Родриго Жанот той се е възползвал от поста си, за да получи подкуп в размер на 500 000 реала (140 000 евро) от компанията за месо \"Жота Бе Еси\".Темер застана на президентския пост преди около година, след като предшественичката му Дилма Русев бе отстранена с процедура по импийчмънт за манипулиране на държавните финанси.Междувременно долната камара на бразилския Конгрес гласува снощи да бъдат отхвърлени обвиненията в корупция, предявени от прокуратурата срещу президента на страната Мишел Темер, с което го избави от изправянето пред Върховния съд на страната.", "date": "2017.10.25", "title": "Президентът на Бразилия е в болница"}
{"url": "https://news.bg/world/nzok-dava-38-mln-lv-za-lekarstva.html", "text": "Надзорният съвет на Здравната каса отпусна за лекарства и консумативи 38 милиона лева от резерва на Касата за тази година, съобщи БНР.Съветът прие окончателно рамката на бюджета за здравеопазване за 2018-та. Касата ще разполага с малко повече от 3 милиарда и 800 милиона лева.Част от средствата, предвидени за лекарства, бяха пренасочени към извънболнична помощ, както настояваха от Лекарския съюз.", "date": "2017.10.25", "title": "НЗОК дава 38 млн. лв. за лекарства"}
{"url": "https://news.bg/world/nova-myarka-prekratyavat-registratsiyata-na-koli-sas-seriozni-neizpravnosti.html", "text": "Прекратяват регистрацията на автомобили, за които се установи, че имат сериозни неизправности. За тази мярка, съобщи пред bTV началникът на Пътна полиция Бойко Рановски.Ще има степени на допустими неизправности и тези с най-сериозни ще бъдат спирани то движение, докато собственикът не ги отстрани. Това ще стане факт още в началото на идната годината, тъй като е европейска директива, а депутатите вече са го одобрили на първо четене.Досега регистрацията на автомобила се прекратяваше, ако липсва задължителната застраховка \"Гражданска отговорност\". Заради това от движение са спрени над 850 хиляди автомобила. Отписват се и колите, чийто шофьори са заловени за карат без свидетелства за управление, пияни са били или дрогирани. След няколко месеца тази мярка ще се прилага и за колите, при които са установени сериозни неизправности.Причината за мярката е освен европейската директива а и фактът, че състоянието на автопарка оказва съществено влияние върху пътните инциденти. А нашият е доста остарял.Шофьорите одобряват идеята.И докато контрола и санкциите спрямо шофьорите се увеличават, то според проф. Румен Миланов е време е да се обърне внимание и на пътищата. КАТ нямат данни колко от катастрофите заради лошата пътна настилка или други неизправности на пътя. От години обаче се знаят участъците с концентрация на пътнотранспортни произшествия. Липсата на поддръжка на пътя е огромен пропуск в каузата за пътна безопасност, категоричен е професорът.", "date": "2017.10.25", "title": "Нова мярка: Прекратяват регистрацията на коли със сериозни неизправности"}
