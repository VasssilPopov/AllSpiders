{"url": "https://news.bg/politics/boyko-borisov-poseti-bosnenskata-voenna-baza-butmir.html", "text": "Премиерът Бойко Борисов посети военната база \"Бутмир\" в Босна и Херцеговина тази вечер. Това е първото посещение в страната на ръководител на българското правителство, съобщават от пресслужбата на Министерския съвет.В базата Борисов разговаря с командващия въоръжените сили на ЕС в Босна и Херцеговина генерал-майор Антон Валднер и с командира на щаба на НАТО бригаден генерал Робърт Хюстън.Борисов отбеляза важността на операцията \"Еуфор Алтеа\", като подчерта, че тя е от ключово значение за поддържането на политическа стабилност и среда за сигурност в страната целия регион на Западните Балкани.\"Операцията осигурява подкрепа за протичането на демократичните реформи в страната и подпомага въоръжените сили. Вярвам, че българското участие в нея също допринася за постигането на целите в тази насокаВярвам, че българското участие в нея също допринася за постигането на целите в тази насока.\" - заяви българският премиер.Борисов и Валднер изразиха задоволство от доброто сътрудничество на \"Еуфор\" с щаба на НАТО в Сараево, като генерал-майорът даде висока оценка на българския контингент в състава на \"Еуфор Алтеа\".Командирът на щаба на НАТО в Сараево бригаден генерал Робърт Хюстън посрещна българския премиер заедно с дъщеря си, която говори български, тъй като майка ѝ е българка.Двамата обсъдиха ролята на щаба на НАТО в Сараево за сигурността в региона и приобщаването на страната към евроатлантическите ценности.\"България подкрепя активирането на подготовката на Босна и Херцеговина за НАТО и задълбочаването на доброто взаимодействие между ЕС и Алианса в сферата на сигурността и отбраната.\" - увери Борисов.Той се срещна и с военните от българския контингент в състава на \"Еуфор Алтеа\", като използва възможността да ги поздрави за професионализма и усилията, които полагат при изпълнение на задълженията си по време на мисията.Премиерът сподели пред тях похвалите, които е чул за работата им от генерал Хюстън и майор Валднер, посочва БНТ.На 27 октомври посещението на Бойко Борисов продължава с официални срещи на високо равнище. В рамките на визитата ще бъде подписано и споразумение за изменение на спогодбата между българското и босненското правителство за международните автомобилни превози на пътници и товари.", "date": "2017.10.26", "title": "Бойко Борисов посети босненската военна база „Бутмир“"}
{"url": "https://news.bg/politics/jotova-s-viziya-kam-ek-za-migratsionnata-politika.html", "text": "Европейската комисия трябва да завърши своя мандат с цялостна политика за миграцията. С това ще остане в историята, защото заедно със сигурността, миграцията е най-актуалният проблем днес. Това заяви вицепрезидентът Илияна Йотова на работна среща с Димитрис Аврамопулос, европейски комисар с ресор миграция, вътрешни работи и гражданство.Не можем да разчитаме, че миграционния поток ще бъде толкова слаб, колкото е в момента, това е по-скоро временно, заяви още тя. Вицепрезидентът на Република България допълни, че ще се чувства много по-сигурна, ако знае, че Турция изпълнява поетите си ангажименти за реадмисия на граждани на трети държави.\"Същинското предизвикателство е да се създаде истинска европейска система за убежищата на основа на европейската агенция EASO, за да се уеднаквят условията за прием на бежанци във всички държави членки. Така ще се спази принципа на солидарност и тежестта няма да е само върху държавите членки, разположени на външната граница на ЕС\" каза вицепрезидентът на Република България. Според нея европейските институции трябва да ускорят създаването на легалните пътища за миграция, въпреки трудностите със страни като Либия. Вицепрезидентът каза, че приема идеята за създаването на \"горещи точки\" извън Европа.\"Завръщащите се чуждестранни бойци са реална опасност. Не е тайна, че България е част от тяхното сухопътно трасе към Западна Европа. Затова е важно механизмът за обмяна на информация между държавите членки в тази област да се подобри, както и да се спазва и принципа на солидарност\", допълни вицепрезидентът на Република България.Илияна Йотова уточни, че по време на българското председателство на ЕС ще започне и обсъждането на новата Многогодишна финансова рамка на Съюза, в която би следвало да бъдат отделени повече средства за бежанци и миграция. \"България трябва да има повече средства за убежище и миграция като външна граница на Съюза. Тя подчерта, че в ЕС миграцията се разглежда само от гледна точка на сигурността, но са необходими средства и за интеграция\", посочи още вицепрезидентът.\"Няма да бъде лесно да върнем стабилността в Европа по отношение на миграцията, но ежедневно се работи по това. Влагаме усилия да подобрим координацията при обмен на информация между държавите членки\", съобщи еврокомисар Аврамопулос. По думите му изявлението ЕС-Турция е много важно за поддържането на добри двустранни отношения между Анкара и Брюксел.Еврокомисарят изтъкна, че миграционната политика е от изключителна важност за Европа и се очаква нейното ключово развитие именно по време на българското председателство. Аврамопулос изрази своята надежда, че до края на годината България може вече да е част от Шенген.Другите обсъдени теми по време на работната среща са списъка на сигурните държави, онлайн радикализацията, Брекзит и влиянието му за европейската сигурност и визовата реципрочност с държави като Канада и САЩ.", "date": "2017.10.26", "title": "Йотова с визия към ЕК за миграционната политика "}
{"url": "https://news.bg/world/papata-razgovarya-s-kosmicheskata-stantsiya-za-lyubovta-i-myastoto-na-choveka-vav-vselenata.html", "text": "Папа Франциск проведе първия си телефонен разговор с Международната космическа станция, съобщават АФП и АП.Разговаряйки с шестимата астронавти на станцията, папата ги попита: \"С оглед на опита ви в Космоса, какво мислите за мястото на човека във Вселената\".По време на разговора Франциск похвали \"хуманистичното и религиозно\" разбиране на Русия относно силата на любовта.Папата попита екипажа как разбират виждането на Данте Алигиери за това, че любовта е сила, която движи Вселената.Руският космонавт Александър Мисуркин отговори, че в момента чете \"Малкият принц\" от Антоан дьо Сент-Екзюпери и е впечатлен от разбирането на детето за любовта.\"\", казал космонавтът.Папата похвали Мисуркин, че ясно разбира посланието на Екзюпери и че \"\".Франциск е едва вторият папа, който провежда подобен разговор с хора на космическата станция. Разговорът беше предаван от НАСА и Ватикана.На станцията има двама руски космонавти, трима американци и един италианец.Папа Бенедикт XVI се свърза със станцията през 2011 г. Тогава той разговаря с астронавтите около 20 минути. На станцията през 2011 г. имаше двама италиански астронавти.", "date": "2017.10.26", "title": "Папата разговаря с космическата станция за любовта и мястото на човека във Вселената"}
{"url": "https://news.bg/crime/3-godini-zatvor-poluchi-shofyor-blasnal-druga-kola-i-ubil-vodacha-i.html", "text": "Окръжен съд - Бургас осъди подсъдимия Съби Ш. на 4 години и 6 месеца \"Лишаване от свобода\", редуцирано ефективно на 3 години \"Лишаване от свобода\", при първоначален \"общ\" режим на изтърпяване на наказанието, за причинена по непредпазливост смърт при пътно-транспортно произшествие.Окръжен съд - Бургас призна подсъдимия Съби Ш. за виновен в това, че на 3 ноември 2016 г., на пътя с. Тънково - Ахелой, при управление на лек автомобил, без да има необходимата правоспособност, допуснал пътнотранспортно произшествие с насрещно движещия се лек автомобил и по непредпазливост причинил смъртта на водача на другия автомобил, П. П.Присъдата подлежи на обжалване или протестиране в петнадесет дневен срок пред Апелативен съд - Бургас.", "date": "2017.10.26", "title": "3 години затвор получи шофьор, блъснал друга кола и убил водача ѝ"}
{"url": "https://news.bg/energy/zavarshi-planoviyat-remont-na-shesti-blok-na-aets-kozloduy.html", "text": "Завърши плановият годишен ремонт на шести блок на АЕЦ \"Козлодуй\". В 14 часа и 06 мин. 1000-мегаватовата мощност бе включена в електроенергийната система на страната след проверка и издадено одобрение от Агенцията за ядрено регулиране.В рамките на кампанията, започнала на 16 септември, успешно бяха изпълнени планираните дейности по ремонт и профилактика на оборудването и системите на блока. Реакторът бе презареден със свежо ядрено гориво за следващата горивна кампания.Във връзка с реализирането на проекта за продължаване на срока на експлоатация на шести блок по график бяха извършени комплексно обследване и подмяна на предвиденото оборудване и компоненти.Пети енергоблок на АЕЦ \"Козлодуй\" - другият 1000-мегаватов блок на централата, работи със 100% натоварване на мощността.", "date": "2017.10.26", "title": "Завърши плановият ремонт на шести блок на АЕЦ \"Козлодуй\""}
{"url": "https://news.bg/disasters/morskoto-ravnishte-se-pokachva-s-1-3-m-ako-ne-izostavim-vaglishtata-do-2050-a.html", "text": "Крайбрежните градове по света могат да бъдат опустошени от нарастване на морското равнище с 1,3 метра през това столетие, освен ако производството на електроенергия от въглища не бъде елиминирано до 2050 г.Това показва ново проучване, което съчетава най-новото разбиране за приноса на Антарктида за нарастването на морското равнище и най-новите прогнозни сценарии за парниковите емисии, пише \"Гардиън\".Изследването потвърждава отново, че значително покачване на морското равнище е неизбежно и изисква бързо адаптиране. Но проучването има и позитивна нотка, като разкрива, че по-голямата част от това покачване - предизвиквано от новооткрити процеси в Антарктида - може да бъде избегнато, ако светът изпълни ангажиментите си, направени в Париж за запазване на глобалното затопляне \"доста под 2 градуса по Целзий\".През 2016 г. Робърт ДеКонто от Масачузетския университет в Амхърст разкри, че Антарктида може да допринесе за огромно покачване на морското равнище много по-рано, отколкото се смяташе, предполагайки, че разтапянето на ледената шапка ще се случи по-рано и установявайки нов процес, при който огромни ледникови скали ще се разпаднат.Ала проучването на ДеКонто изследва само въздействието на Антарктида върху повишаването на морското равнище, пренебрегвайки други въздействия, като също така не е изследвало подробностите за мерките, които обществото трябва да предприеме, за да избегне тези последици.Новото изследване на Александър Науелс от Мелбърнския университет и негови колеги използва опростени физически модели, които са им позволили да проучат всички известни фактори за покачването на морското равнище, и са ги свързали с новите сценарии за парниковите емисии, които Междуправителственият панел по изменението на климата (IPCC) ще използва в следващите си доклади за състоянието на планетата в това отношение.Учените са установили, че ако не бъде направено нищо за ограничаването на въглеродното замърсяване, тогава световното морско равнище ще се повиши с около 1,32 метра. Това е 50 процента повече, отколкото се предполагаше преди, като последният доклад на Междуправителствения панел по изменението на климата показва, че до края на столетието е възможно покачване с 85 сантиметра.Ала допълнителният принос на Антарктида няма да се отрази, ако затоплянето се запази по-ниско от 1,9 градуса по Целзий над нивата от прединдустриалната епоха. Температури над този праг има опасност да задействат допълнителни процеси в Антарктида, идентифицирани в проучването от 2016 г., причинявайки много по-голямо покачване на морското равнище.\"Лимитът от 1,5 градуса по Целзий в Парижкото споразумение за климата е много по-сигурен залог за избягването на този допълнителен принос, отколкото да се постигне само и единствено 2 градуса\", изтъква Науелс.Проучването, публикувано в сп. Environmental Research Letters, показва, че сегашните обещания за ограничаване на въглеродните емисии, които правителствата направиха като част от Парижкото споразумение до 2030 г., са толкова слаби, че ще изискват много сериозни съкращения между 2030 и 2050 г., за да се избегне задействането на тези допълнителни процеси в Антарктида.", "date": "2017.10.26", "title": "Морското равнище се покачва с 1,3 м, ако не изоставим въглищата до 2050-а"}
{"url": "https://news.bg/world/dzinpin-uveri-putin-che-kitay-e-reshen-da-ostane-do-rusiya.html", "text": "Китай няма да промени решимостта си да задълбочи отношенията си с Русия. Това е заявил китайският президент Си Дзинпин по време на телефонен разговор с руския си колега Владимир Путин, съобщава \"Синхуа\".Ройтерс информира, позовавайки се на Кремъл, че по време на разговора двамата лидери са се уговорили да се срещнат през първата половина на ноември.Кремъл пояснява, че срещата ще се проведе в кулоарите на азиатско-тихоокеански форум във Виетнам.", "date": "2017.10.26", "title": "Дзинпин увери Путин, че Китай е решен да остане до Русия"}
{"url": "https://news.bg/economics/bez-ochakvaniya-za-reformi-ot-byudzhet-2018-ostava-ikonomistat-galabinov.html", "text": "Бюджет 2018 г. не ни дава основания, че ще се проведат нужните реформи в България, а без реформи дали има смисъл от увеличение на разходите. Това се посочва в становище на икономиста Румен Гълъбинов по повод предстоящите дебати по предложения проектобюджет.В становището си Гълъбинов констатира, че има обещани повече пари за пенсии, без обаче да е заложена реформа на пенсионния модел, а повечето пари за пенсии са за сметка на увеличаване на осигурителната тежест.Има планирани допълнително пари и за здравеопазване, но не става ясно дали ще се проведе реформа в болниците, така че да не фалират и да се намалят дълговете им, като се задържат младите лекари в страната, а не да заминават на работа в чужбина.Има предвидени повече пари, за да се увеличат учителските заплати, което едва ли ще подобри българското образование, ако не се реформира значително повече образователната инфраструктура на учебните заведения.И догодина ще продължава изоставането с капиталовите разходи и инвестиции, които се очаква отново да дойдат основно от еврофондове и европрограми.Вече стана ясно, че заради неизпълнението на капиталовата програма за 2017 г. разходите се очаква да не бъдат изпълнени по план. Капиталовите разходи (строителство, ремонти) са силно обвързани с изпълнението на европроекти, като към момента там има изоставане.Изоставането на капиталовите разходи не спомага да се увеличат инвестициите и не се очаква да има увеличено капиталообразуване в българската икономика.България трябва да подобри значително своята инвестиционна среда, да търси и да намери стратегически инвеститори, които да помогнат за развитието на икономиката.В Бюджет 2018 г. няма предвидени конкретни мерки за привличане на частни инвестиции и за публично-частно партньорство, а европейската практика е създаване на специализирани мерки за привличането на частни инвестиции.В същото време корупционни скандали тресат България и малкото останали чужди инвеститори и като резултат чуждите инвестиции в България за първото полугодие на тази година се свиха почти наполовина в сравнение с първото полугодие на миналата година.Относно дълговете в бюджета има също доста притеснителни неща, като тук трябва да правим разлика между явните и скритите дългове. А за догодина е планирано да бъде поет нов вътрешен дълг под формата на държавни ценни книжа в размер до 1 млрд. лева.Явният дълг е основен критерий при ограниченията на ЕС, но от друга страна този показател не разкрива цялата истина за дълговото бреме на България, което надвисва в бъдеще. След като към него се прибави така наречения скрит дълг, дългът ще надвиши определения таван.Препоръките на Румен Гълъбинов за мерки през бюджета са да има повече ефективна борба с корупцията, провеждане на структурни реформи в икономиката, подобряване на демографията, повишаване качеството на образованието и намаление на данъчното облагане (намаление на ДДС и диференцирано ДДС), както и въвеждане на необлагаем минимум на доходите.", "date": "2017.10.26", "title": "Без очаквания за реформи от Бюджет 2018 остава икономистът Гълъбинов"}
{"url": "https://news.bg/world/tilarsan-sasht-iskat-obedinena-siriya-bez-asad.html", "text": "Държавният секретар на САЩ Рекс Тилърсън обяви, че управлението на семейство Асад е към края си, съобщават световни агенции.Дипломатът също не пропусна да разкритикува Иран, че се възползва от борбата срещу ДАЕШ (\"Ислямска държава\") в региона.След среща със специалния посланик на ООН за Сирия Стефан де Мистура в Женева Тилърсън обяви: \"\".\"Не разглеждам Сирия като триумф за Иран\" в победата над ДАЕШ, а по-скоро Техеран се възползва от ситуацията, поясни той.\"\", изтъкна Тилърсън, който се срещна с Мистура в Женева на връщане от обиколка в Близкия изток и Южна Азия.", "date": "2017.10.26", "title": "Тилърсън: САЩ искат обединена Сирия без Асад"}
{"url": "https://news.bg/world/ruski-redaktsii-se-vaorazhavat-i-vzimat-zashtitata-si-v-svoi-ratse.html", "text": "Редакторите на руския опозиционен вестник \"Новая газета\" заявиха, че планират да предоставят на служителите си обучение по боравене с оръжие и да ги въоръжат с \"травматични\" или по-малко смъртоносни оръжия, за да се предпазят от евентуални атаки, съобщава АФПРешението е продиктувано и от атака срещу радиоводещата, намушкана в радио \"Ехото на Москва\". \"Ако държавата не е готова да ни защити, ние ще се предпазим\", коментира Сергей Соколов, заместник-редактор на най-големия опозиционен вестник в Русия.\"Когато журналистите се окажат безпомощни в лицето на беззаконието по улиците и несправедливостта на правоприлагащите органи, няма друг начин\", допълва той.Редакторът на \"Новая газета\" Дмитрий Муратов коментира, че редица служители ще бъдат подложени на обучение с оръжие, а медията ще закупи средства за самозащита.Използването на огнестрелни оръжия е строго регламентирано в Русия. Така наречените травматични оръжия, които използват гумени куршуми, могат да бъдат използвани за самозащита, но също така могат да причинят смъртоносни щети.\"Ще въоръжа редакциите\", съобщава Муратов в ефира на радио \"Ехо на Москва\". \"Ще предоставим на журналистите и други средства за сигурност, за които не искам да говоря. Ще сключим официално споразумение с руското министерство на вътрешните работи. Нямам друг избор\", добавя той.Муратов заяви, че не може да предостави подробности за плана от опасения за сигурността. \"Нашите експерти по сигурността ме помолиха да се въздържам от коментари, преди да предприемем конкретни стъпки\", допълва той.Павел Канигин, специален кореспондент на \"Новая газета\" коментира, че е готов да използва несмъртоносни оръжия, за да се защити. \"Не виждам нищо лошо в това\", добавяйки, че потенциалните престъпници могат да бъдат възпирани от информацията, че репортерите на \"Новая газета\" носят оръжия.Говорителят на президента Владимир Путин коментира, че не вижда причина да предоставя допълнителна сигурност на журналистите. \"За съжаление, всеки от нас може да се превърне в цел на луд\", обясни Дмитрий Песков пред репортери, добавяйки, че \"Новая Газета\" е свободна да предприеме каквито и да било мерки, стига да са в съответствие със съществуващите закони.През последните две десетилетия \"Новая Газета\" е загубила няколко журналисти, които са убити, , която беше застреляна на входа на апартамента си в Москва през 2006 г.Много коментатори обвиняват властите, че подбуждат омраза срещу несъгласните и създават атмосфера, в която такива атаки стават възможни.", "date": "2017.10.26", "title": "Руски редакции се въоръжават и взимат защитата си в свои ръце "}
{"url": "https://news.bg/int-politics/puchdemon-ne-posmya-da-svika-regionalni-izbori-v-kataluniya.html", "text": "Премиерът на Каталуния Карлес Пучдемон обяви, че обмислял възможността за свикване на избори в автономната испанска област, но изключва такава опция, защото \"няма достатъчно гаранции\" за оправдаване на свикването на изборите.Това обяви Пучдемон в реч пред парламента на Каталуния, след като по-рано днес отмени реч, в която се очакваше да свика избори в областта.\"Ние сме разочаровани да видим, че настояванията и натискът за отговорност са налице за някои, докато другите остават напълно безотговорни\", подчерта той. По думите му, каталунското общество е довело нещата до тук (на ръба на независимост от Испания, б. р.), като той се е опитал да съхрани спокойствието и да проучи всички възможности, които са в неговите правомощия.\"Трябва да останем ангажирани с мира и гражданското отношение. Само по този начин в края на краищата можем да надделеем\", предупреди Пучдемон.\"От каталунския парламент зависи да определи какво да стори с прилагането на чл. 155\" от Конституцията на Испания, който централното правителство в Мадрид задейства и с който се суспендира автономията на Каталуния. По думите на Пучдемон, задействането на чл. 155 е злоупотреба, която е незаконна.Междувременно вицепремиерът на Испания Сорая Саенс де Сантамария говори пред испанския сенат, по време на заседанието на комисията, която се занимава със задействането на чл. 155.\"Ние трябва да гарантираме самоуправление в Каталуния и да защитим общите интереси на всички испанци\", подчерта Сантамария.\"Никое правителство не може да приеме, че съвременната демокрация не е напълно действаща в цялата страна, но точно това се случва в Каталуния чрез действията на нейното правителство\", допълни вицепремиерът.Сантамария изтъкна, че \"отцепването е път за никъде, който трябва да достигне до точката си на връщане, връщане към законността\".\"Винаги е имало липса на отговорност в рамките на правителството на Каталуния. Това не започна като кауза за независимост, а от чиста безотговорност, докато станахме свидетели на нарастване на нетърпимостта към правилата, към хората, които мислят по различен начин и към истината\", подчерта испанският вицепремиер.В Сената Сантамария заяви: \"Ние се срещахме с представители на каталунското правителство по-често, отколкото с тези на която и да е друга област, а ръководителите на това правителство пътуваха до Каталуния по-често, отколкото в която и да е друга област. Отказвайки да се съобразят със закона, те посяха недоверие. Пораженията върху социалната хармония са поразителни; щетите върху доверието са много дълбоки. Те изкараха институционалните проблеми по улиците на Каталуния и в домовете на каталунците.\"Тя допълни, че Пучдемон упорито отказвал да се яви в испанския парламент.", "date": "2017.10.26", "title": "Пучдемон не посмя да свика регионални избори в Каталуния"}
{"url": "https://news.bg/crime/ima-li-reformi-v-sada-i-prokuraturata-stava-yasno-noemvri.html", "text": "\"Докладът по механизма за сътрудничество и проверка мога да ви уверя, че ще е справедлив и обективен. Не мога да предскажа точно какво ще има, но смятам, ще е справедлив, ще има оценката за напредъка и ще бъдат направени препоръки.\" Това заяви еврокомисарят по правосъдие Вера Юрова по време на пресконференция след годишната министерска среща ЕС-Западни Балкани в областта на правосъдието по време Естонското председателство на Съвета на ЕС.Юрова добави, че не знае дали ще отпадне мониторингът, но припомни, че председателят на Еврокомисията Юнкер е заявил, че това е неговото желание. Решението за това ще се базира на резултатите от реформите.Очаква се докладът да излезе средата на ноември. Правосъдният еврокомисар подчерта, че по време на срещата са говорили за отчетността и за правната помощ между страните. По думите ѝ за да има успешна борба с корупцията трябва да има добро сътрудничество, а ЕК се ангажира да подпомага държавите от Западните Балкани.Относно реформата в Прокуратурата, Юрова заяви: \"Всеки път когато се срещна с главния прокурор Сотир Цацаров има убедителни знаци за напредък. След това виждам цифри и резултати и в мен се появява съмнение, че е така. Нека изчакаме доклада и видим обективната информация.\"Урмас Рейнсалу, министър на правосъдието на Естония, заяви, че вижда разлика между страните с развита демокрация и страните от Западните Балкани. Затова и акцентът е бил върху прозрачността на съдебните им системи, тъй като това е от съществено значение за борбата с корупцията.Западните Балкани ще бъдат подкрепени с финансова помощ и експерти в развитието на системи за електронно управление на делата. Това ще намали забавянето им.\"Приключение е една държава да бъде в ЕС и ние и България сме приключенци.\", добави Рейнсалу. На пресконференцията присъства и българският еврокомисар Мария Габриел.Правосъдният министър Цецка Цачева обяви, че основният акцент на срещата е бил реформирането на правосъдните системи на страните от Западните Балкани.", "date": "2017.10.26", "title": "Има ли реформи в съда и прокуратурата става ясно ноември"}
{"url": "https://news.bg/society/hora-s-uvrezhdaniya-na-protest-sreshtu-genotsid-v-promenite-za-telk.html", "text": " Национално представените организации на хората с увреждания готвят протест. Причината са последните промени за ТЕЛК, които вчера са одобрени от Съвета за медицинска експертиза към Министерски съвет (MС) под ръководството на вицепремиера Валери Симеонов, съобщават представители на организациите.С промените се предвижда да се създадат две комисии за оценка на болните хора. Едната ще бъде към НОИ и ще преценява дали те могат да се трудят, което притеснява и хората с увреждания.\"Ние искаме да се създаде комплексна комисия, в която да има експерт от НОИ и която да извършва цялостна биосоциална и медицинска експертиза. А не да се създават две отделни комисии, както се е приело, защото голяма част то хората с хронични заболявания като диабет, астма, сърдечносъдови проблеми ще бъдат ощетени и няма да имат право на инвалидна пенсия\", казва Адриана Стоименова-Стефанова, зам. председател на Националния съвет за интеграция на хората с увреждания към МС.Без тази пенсия, която е компенсация за тяхното увреждане, техният социален статус ще бъде още по-лош. И те няма да могат да си плащат всички необходими лекарства, нито да участват в обществения живот, защото няма да имат пари за транспорт и асистенти, които да им помагат в ежедневието. Според хората с увреждания тези идеи за промени са геноцид и трябва да бъдат незабавно прекратени.\"Настройването на бедната част от населението - пенсионерите, срещу още по-бедната част от обществото - хората с увреждания, е недопустимо в една правова и демократична държава\", казва Веска Събева, председател на \"Асоциация на родители на деца с епилепсия\" и член на Националния съвет за интеграция на хората с увреждания към МС. Според нея с промените броят на хората с увреждания няма да зависи от реалнoстите, а от парите в бюджета на НОИ.От Министерски съвет към момента не дават официална информация за решенията от заседанията на Съвета за медицинската експертиза, допълват представители на организациите.", "date": "2017.10.26", "title": "Хора с увреждания на протест срещу геноцид в промените за ТЕЛК"}
{"url": "https://news.bg/regions/naredba-v-sofiya-ne-predvizhda-globa-za-gorene-na-kabeli-i-gumi.html", "text": "Гражданите на \"Красна поляна\" със собствени уреди за замерване чистотата на въздуха и на нож с циганските сватби от по три дни. Проблемите им не получават нужния отговор, въпреки че институциите са сигнализирани многократно с жалби и сигнали. Това стана ясно при второто публично обсъждане на Наредбата за обществения ред в София.Стана ясно, че в наредбата не се предвиждат санкции за горенето на кабели и гуми. А в резултат на тези действия жителите на \"Красна поляна\" и \"Западен парк\" са сериозно обгазявани.Като цяло и на това обществено обсъждане стана ясно, че наредбата не отговаря на тези нужди и искания, които столичани формулират като важни за себе си и семействата си.Истински пропуск в наредбата или Параграф 22 за гражданите се оказва въпросът с шума. Оказва се, че полицията, която реагира на сигналите на 112 за превишен шум, няма правомощия да реагира по разпоредбите на наредба 6. По тази наредба правомощия има общинската полиция.Освен това наредбата изисквала въпросният шум, примерно от питейни заведения, вечер да бъде замерен. Компетентен орган за замерването бил РЗИ. От РЗИ обаче не правят проверки през нощта и посочват пред гражданите, че не са компетентни да извършват замерване на шума на открито. Параграфът се заключва с факта, че този, който поръча замерването - тоест гражданинът плаща за извършването му.Освен това наредбата предвижда още да се въведе ред в свиренето на музикални инструменти, пеенето за обучение и ползването на озвучителни уредби и на шумни апарати и машини в жилищни сгради. Тези дейности ще може да се извършват от 8:00 до 14:00 ч. и от 16:00 до 22:00 ч.От Асоциацията на слепите поискаха за уличните музиканти, певци и артисти яснота относно регламента, по който те ще могат да практикуват. Стана ясно, че районните кметове ще решават местата, които ще могат да се ползват от уличните свирачи. Наредбата за обществения ред в София предвижда още забрана за пиенето на алкохол по улици и паркове. Глобата за нарушителите е от 100 до 300 лева.За първи път се забраняват пиратките и фойерверките, които съпътстват много от домашните купони между 22 и 8 часа. Официално се забраняват и гонките по пустите булеварди на нощна София. Санкциите за джигитите могат да стигнат 500 лева. Иван Илиев председател на ресорната комисия в Столичен общински съвет посочи, че предложения във връзка с наредбата ще се приемат до 3-ти ноември.", "date": "2017.10.26", "title": "Наредба в София не предвижда глоба за горене на кабели и гуми"}
{"url": "https://news.bg/politics/avramopulos-podchertava-che-balgariya-e-klyuchova-v-migratsionniya-potok-ot-turtsiya.html", "text": "Европейският комисар по въпросите на миграцията, вътрешните работи и гражданството Димитрис Аврамопулос изрази увереност, че Българското председателство на ЕС ще бъде успешно. В Народното събрание гостът разговаря с народните представители от комисиите по европейските въпроси и контрол на европейските фондове и по вътрешна сигурност и обществен ред.Европа е в критичен момент и ролята на страната-председател е много важна, отбеляза Димитрис Аврамопулос. България е започнала подготовка за председателството, по време на което очаквам заедно да изградим устойчиви европейски политики по въпросите, свързани с миграцията и опазването на границите, допълни той.Страната ви играе ключова роля за справяне с миграционния поток от Турция, подчерта Димитрис Аврамопулос и изрази благодарност към всички български институции за тяхната решителност за справяне с това безпрецедентно предизвикателство.Председателят на Комисията по вътрешна сигурност и обществен ред Цветан Цветанов подчерта, че българските парламентаристи от всички политически сили работят изключително интензивно и координирано във връзка с предстоящото председателство на Съвета на ЕС. Стараем се да преодоляваме политическите противоречия, които е нормално да има в националните парламенти, в името на общата ни приоритетна задача, добави той.Въпросите, свързани с миграцията, европейската перспектива на Западните Балкани, са приоритетите на българското председателство, заяви Цветан Цветанов. Той уточни, че страната ни иска да постави акцент и на темите, свързани с киберсигурността и кибератаките.В Народното събрание тече активна подготовка по провеждането на парламентарното измерение на българското председателство на Съвета на ЕС, отбеляза по време на разговора председателят на Комисията по европейските въпроси и контрол на европейските фондове Кристиан Вигенин.Вероятно до средата на ноември българският парламент ще направи своите предложения по проекта на програма на Република България за председателството на Съвета на ЕС и със сигурност въпросите, свързани с миграцията и вътрешните работи, ще имат водеща роля, подчерта той.Има съгласие и единодействие в Народното събрание по целия кръг от въпроси, свързани с българското председателство, а това е предпоставка за успеха му и затова България да даде своя принос в един ключов за ЕС период, добави Кристиан Вигенин.Европейският комисар по въпросите на миграцията, вътрешните работи и гражданството Димитрис Аврамопулос увери народните представители, че ще продължи да подкрепя България и поздрави страната ни за участието й в общите усилия на ЕС за справяне с миграционния натиск.Димитрис Аврамопулос изрази личната си и на Европейската комисия подкрепа за присъединяване на България към Шенген колкото се може по-бързо. По думите му трябва да се работи за по-силни външни граници и да не се спира свободното движение, а то да се контролира по-добре.", "date": "2017.10.26", "title": "Аврамопулос подчертава, че България е ключова в миграционния поток от Турция"}
{"url": "https://news.bg/regions/normalizira-se-obstanovkata-s-navodneniyata-v-burgasko.html", "text": "Към момента ситуацията с язовирите на територията на област Бургас се нормализира. Инспектори от Главната дирекция \"Надзор на язовирните стени и съоръжения към тях\" към Държавна агенция за метрологичен и технически надзор продължават да следят всички водоеми на територията на региона. Продължават и огледите по места.Припомняме, че след проливните дъждове на 24-25 Октомври 2017 г. (около 200л/кв.м.) инспекторите на ДАМТН установиха 7 броя язовири със скъсани стени. Всички те са под 50 000 куб. м., с изключение на яз. \"Чотората\", който е с обем от 100 000 м3. Това са каскадни язовири, като четири, от тях са на територията на община Бургас, а три са в община Камено. Важно е да се отбележи, че под тези водоеми няма населени места и водния отток от тях не е причина за човешки жертви.Язовир \"Чотората\", чиито собственик е \"ДИЕМ\" ЕООД, е разполагал с постоянно видеонаблюдение, което бе предоставено на ДАМТН. Според иззетите записи се вижда как около 2:00 часа през нощта започва да приижда вода, която носи наноси - пръст, храсти и дървета. Следствие на прииждащата вода и обилния валеж започва рязко повишаване на нивото на язовира като се стига до преливане през короната на стената и водата се разлива в земеделски земи. Въпреки това съоръжението задържа основната водна маса и не се стига до пълно разрушаване на стената.От началото на годината служителите на ДАМТН са извършили 3630 проверки на територията на цялата страна, като само в бургаска област са направени 195 инспекции. Най-често констатираните нарушения са: липса на техническа документация; корона - вълнообразна, със слягания и коловози; въздушен откос - частични свличания, обрасли с дървесна и храстовидна растителност; воден откос - частични свличания, нарушена броня, ерозия, храстовидна растителност.За неспазване на сроковете на предписанията, дадени от служителите на ДАМТН и от КОТЕСЯС (Комисиите към областните управители) са съставени и връчени 374 бр. актове за установяване на административни нарушения на територията на цялата страна.При извършване на проверките на язовирите и при констатирани нарушение на технологичната и конструктивна сигурност на язовирните стени и съоръженията към тях са дадени предписания за контролирано пълно изпразване на 89 бр. язовири на територията на цялата страна. Те се проверяват регулярно и се поддържат на кота мъртъв обем.Припомняме,  при наводненията в област Бургас през нощта на 23 срещу 24 октомври. Най-тежко беше положението в община Камено, където беше обявено и бедствено положение. По-късно стана ясно, че  в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради.БЧК вече организира национална кампания за подпомагане на бедстващите хора след наводненията в Бургас.Средствата от дарителската акция ще бъдат изразходвани за възстановяване на щетите в домовете на засегнатите от стихията, за осигуряване на консумативи и материали за хората в криза.", "date": "2017.10.26", "title": "Нормализира се обстановката с наводненията в Бургаско"}
{"url": "https://news.bg/int-politics/golyama-novina-byudzhetat-beshe-priet-likuva-tramp.html", "text": "Конгресът на САЩ даде значителен тласък на обещанието на президента Доналд Тръмп да намали данъците, приемайки бюджета на Републиканската партия, който отлага отдавнашните опасения във връзка с федералните дефицити в полза на пренаписване на данъчния кодекс, което републиканците обещават, че ще даде силен тласък на икономиката, съобщава \"Асошиейтед прес\".Гласуването, което мина с 216 конгресмени, обявили се \"за\" срещу 212 - \"против\", позволява на републиканците да започнат работа по последващо намаляване на данъците в размер на 1,5 трлн. долара и да го прокарат през Конгреса, без да се страхуват от блокиращи тактики от страна на демократите.Данъчното законодателство е най-важната част от дневния ред на Републиканската партия, като то ще бъде първата голяма победа на Тръмп в Конгреса, а републиканците се надяват, че това е много необходим тласък за политическото състояние на партията в навечерието на изборите в средата на мандата през следващата година.В последните дни лидерите на републиканците се бореха за преодоляването на опозицията от страна на консерваторите в Камарата на представителите (долната камара на Конгреса), недоволни от дефицитите и дълга, както и на конгресмени от щати с високи данъци като Ню Йорк и Ню Джърси, които са разтревожени от плановете за ограничаване на приспадането на щатските и местните данъци.Сенатът прие мярката през миналата седмица, а Камарата на представителите я одобри без промени, стъпка, предназначена да позволи на републиканците бързо да се придвижат към данъчната реформа с надеждата да я направят закон тази година.\"Голяма новина - бюджетът току-що беше приет\", написа радостно Тръмп в профила си в \"Туитър\".Републиканците възприемат приемането на предстоящата данъчна мярка като определяща за политическата им кариера мечта и нейната важност само и единствено нараства след поражението на партията по темата с отмяната и замяната на \"Обамакеър\". Ала популярността на данъчния план не е даденост сред избирателите, а пукнатините между републиканците вече заплашиха да забавят приемането на мярката.", "date": "2017.10.26", "title": "\"Голяма новина - бюджетът беше приет\", ликува Тръмп"}
{"url": "https://news.bg/economics/41-ot-balgarite-polzvat-smartfon-naravno-s-kompyutri-za-sarfirane.html", "text": "Според Google Connected Consumer Study 2017, 41% от Българите използват смартфон наравно с лаптоп и стационарен компютър за достъп до интернет.Глобално проучване, проведено от KANTAR TNS по поръчка на Google изследва особеностите в поведението на интернет потребители от България на възраст над 16 години, сравнени с нагласите на граждани от 63 държави. Проучването разкрива какви онлайн услуги използват българите, колко често и чрез какви устройства. Резултатите са представени в онлайн аналитичния инструмент Consumer Barometer.Данните разкриват, че 70% от българите използват често интернет за лични цели. За сравнение в глобален план този показател е 82%. Най-активните потребители са във възрастова категория 25-34 и 35-44 години (съответно 22% и 23%). Въпреки очакванията, че младите са по-редовни потребители в интернет, разпределението по възрастови групи е относително еднакво. Интернет е среда, която позволява на хора от различни възрасти да комуникират.Днес българинът има средно по 2.4 устройства свързани с интернет, сравнено със средно 2.3 през миналата година.Българите използват все повече устройства, за да се свързват с интернет: 55% използват смартфони, сравнено с 53% през 2016 г.; 34% ползват лаптоп; 7% използват смарт телевизори. В допълнение се използват нетбук, Chromebooks, електронни четци (E-book), смарт часовници и тракери, които също са свързани с интернет.Все по-голям брой българи използват смартфони за връзка с интернет. През 2017 г. 41% от потребителите използват наравно компютър и смартфон за връзка с интернет.Поведението на потребителите в България съвпада със световните тенденции - 83% използват интернет за намиране на информация, 80% за забавление, 60% с цел решаването на някаква конкретна задача, 28% качват съдържание в интернет, а 30% публикуват решения на проблеми, с което помагат на други потребители онлайн.Поне веднъж в месеца, 70% от българските потребители търсят информация за стоки и услуги онлайн, 62,5% търсят конкретно място и маршрут, а 48% правят онлайн покупка. Най-често онлайн българите: използват търсачка - 87%, свързват се със социални мрежи 83%, гледат видео 83%.\"Това ново проучване показва появата на нов тип потребител - \"onliner\" - и изследва теми, включително промените в екосистемата на устройствата, скорошните промени по отношение на видео съдържанието и това, което бъдещето ще ни покаже за потребителските технологии. Покачването на употребата на мобилните устройства продължава, което оказва влияние върху общуването между хората, както и върху интеракцията с дигиталния свят. За да останем на гребена на вълната, сега е моментът компаниите да проучат как тези нови възможности могат да подкрепят както потребителите, така и бизнес целите\", коментира Наталия Коробко, Мениджър бизнес развитие на Google за България.Припомняме, според проучвнае жените в рамките на Европейския съюз използват интернет по-малко отколкото мъжете. 77% от жените на възраст между 16 и 74 години са използвали интернет поне веднъж седмично през 2016 г. в сравнение с 81% от мъжете на същата възраст.Това показват данни за използването на интернет от новата дигитална публикация \"\", изготвена от Евростат и националните статистически институти на държавите членки в ЕС.", "date": "2017.10.26", "title": "41% от българите ползват смартфон наравно с компютри за сърфиране"}
{"url": "https://news.bg/health/samo-antirak-lekarstva-na-tsentralniya-lekarstven-targ-na-mz.html", "text": "Процедурата за сключване на рамкови споразумения за централизирано закупуване на лекарства за нуждите на болниците продължава.Министерството на здравеопазването ще проведе процедурата изцяло електронно. Тя ще работи само за противотуморни лекарства. Лекарствата, които ще участват са такива, за които средствата се възстановяват от НЗОК на лечебните заведения.Причината само този вид медикаменти да участват в процедурата е, че те представляват едно от най-големите бюджетни пера на Касата.От Министерството на здравеопазването дообясняват, че това са медикаменти, прилагани в болничната помощ и заплащани от НЗОК, извън цената на клиничните пътеки и амбулаторните процедури.Останалите лекарствени продукти са включени в клиничните пътеки и не се заплащат отделно от НЗОК.Това е поводът от МЗ да прекратят позициите по обществена поръчка и да дадат възможност на лечебните заведения да променят заявените количества и да включат нови групи лекарствени продукти.Предстои на следващ етап МЗ да обяви нова открита процедура. Това ще стане след обобщаване на актуализираните заявки.Припомняме, че процедурата за електронната платформа беше обявена през ноември 2016 г., но впоследствие беше спряна заради обжалвания. След като производствата приключиха в полза на МЗ, министерството и разработчикът на системата предприеха действия по техническата ѝ подготовка за възобновяване на търга.", "date": "2017.10.26", "title": "Само антирак лекарства на централния лекарствен търг на МЗ"}
{"url": "https://news.bg/energy/petkova-ochakva-doklada-na-ban-za-aets-belene.html", "text": "До края на месеца окончателният доклад на БАН за АЕЦ \"Белене\" ще бъде факт. Това увери енергийният министър Теменужка Петкова. Досега енергийното министерство е работило по междинния доклад на БАН. Петкова разкри, че БАН предвижда през 2035 да има дефицит на мощности.Петкова коментира в кулоарите на парламента изказването на \"Росатом\", че те са готови да строят АЕЦ \"Белене\" с думите: \"Ние винаги сме казвали, че за нас е важно това оборудване и този ресурс, който българските данъкоплатци са вложили в този проект, да се използва по възможно най-добрия начин.\" Министър Петкова обясни, че не се изключва нито един вариант.Министър Петкова припомни, че предстои да се проведе процедура за опит за приватизация на тази проектна компания или да се търси стратегически инвеститор, който да може да участва в реализацията на този проект.Петкова беше категорична, че държавата няма ресурс, за да завърши такъв проект. \"Съответно трябва да търсим инвеститор, който заедно с държавата да се опитаме да реализираме това оборудване\", обясни теменужка Петкова.По думите й нови обстоятелства по отношение на оборудването за АЕЦ \"Белене\" няма.Петкова припомни, че в събота е направи инспекция на площадката на АЕЦ \"Белене\", за да се провери как се съхранява част от оборудването.По думите й се очаква до края на тази година да пристигне и следващата част от оборудването. Петкова заяви, че тогава ще покани журналисти на инспекция.От думите на Петкова стана ясно, че е в ход обществена поръчка, свързана с изграждането на конструкции, които да гарантират съхраняването според инструкциите на заводите производители.Припомняме, на 11 октомври енергийният министър Теменужка Петкова обяви, че България трябва да  на АЕЦ \"Белене\", но не бяха споменати конкретни параметри на подобно споразумение.Според Теменужка Петкова не се изключва възможността Русия да бъде привлечена за , чието строителство беше замразено през 2013 г. Конкретни преговори по този въпрос не са водени.Същият ден премиерът Бойко Борисов се срещна с представители на руската държавна компания \"Росатом\".", "date": "2017.10.26", "title": "Петкова очаква доклада на БАН за АЕЦ \"Белене\""}
{"url": "https://news.bg/world/novoto-holandsko-pravitelstvo-polozhi-kletva-7-mesetsa-sled-izborite.html", "text": "Третият кабинет на холандския премиер Марк Рюте положи клетва пред краля Вилем-Александър, с което официално се прекратява рекордно продължилите преговори за съставяне на коалиция, съобщава \"Блумбърг\".Кабинетът официално положи клетва пред краля в двореца Нордейнде в Хага.В кабинета, известен като \"Рюте - 3\", има , което е част от коалиционното споразумение. Има други 8 заместници на министрите и по един от министрите от трите малки партии е вицепремиер.50-годишният Рюте води продължилите повече от 220 дни преговори за формиране на коалиция, най-продължителните от Втората световна война, след парламентарните избори през март. Партиите постигнаха споразумение за коалиция на 10 октомври.Четирите партии планират да прокарат редица мерки, включително намаляване на корпоративната данъчна ставка от 25% до 21 на сто през следващите 4 г., отмяна на данък за доходите от дивиденти, намаляване на броя на данъчните ставки върху доходите до две и увеличаване на най-ниската ставка ДДС от 6 до 9%.Партиите също се съгласиха да затворят всички централи на въглища до 2030 г.. Според премиера плановете са \"амбициозни и балансирани\".Партията на Рюте има 33 депутати в 150-местния парламент след изборите на 15 март. Христяндемократите и D66 държат по 19 места, а Християнският съюз - пет депутати. Общо четирите партии имат мнозинство от 76 места.", "date": "2017.10.26", "title": "Новото холандско правителство положи клетва 7 месеца след изборите"}
{"url": "https://news.bg/crime/angel-bonchev-se-zakanil-da-gramne-sina-si-nasred-park.html", "text": "Ангел Бончев е заплашил с убийство собствения си син Бончо Аврамов.Вчера, 25 октомври, около 17 часа в софийския хидропарк \"Казичане\" Ангел Бончев се заканил да убие сина си. Той заредил законнопритежавания си пистолет \"Глок\" и го насочил към собсвения си син с думите \"Ей сега ще те гръмна като куче!\".По този повод Софийската районна прокуратура вече е повдигнала обвинение спрямо Бончев. Заплахата за убийство предизвикало в сина му истински страх и мисъл, че баща му може да изпълни заканата си.Спрямо Бончев е взета мярка за неотклонение - парична гаранция, възлизаща на 500 лв.Припомняме, самият , след като беше отвлечен на 22 май 2008 г. и прекара в плен 50 дни.През юли 2008 година жената на Бончев Камелия (вече покойница, б.р.) беше  за отвлечения преди това свой съпруг. Бончев беше  в недобро здравословно състояние и с два отрязани пръста на едната си ръка.Ангел Бончев получава съобщение със заръка да преведе посочената сума по сметката на фондация \"Утре за всеки\" за борба с рак на гърдата, за да  Той го прави, но след това дълги години води съдебни битки за парите от откупа.Самият Ангел Бончев ", "date": "2017.10.26", "title": "Ангел Бончев се заканил да гръмне сина си насред парк"}
{"url": "https://news.bg/int-politics/v-sasht-opredeliha-rusiya-kato-nay-golemiya-iznositel-na-teroristi.html", "text": "Американската консултанска компания Soufan Group е изчислила броя на чуждестранните наемници в редиците на терористичната групировка ДАЕШ (\"Ислямска държава\").Според нейните данни на страната на терористите воюват 3 417 руснаци.Саудитска Арабия \"доставя\" в редиците на терористите 3 224 души, а на трето място се нарежда Йордания с 3000 бойци.Също така голям брой наемници идват от Тунис (2 926 души) и Франция (1 910 души).В доклада на Soufan Group също така се отбелязва, че в Руската федерация са се завърнали 400 души, които преди това са воювали под знамето на ДАЕШ, в Саудитска Арабия - 250 души, в Тунис - 800, във Франция - 271 бивши наемници.Поради обстоятелството, че ДАЕШ губи контрол над територии както в Сирия, така и в Ирак, а също така благодарение на по-ефективните мерки на различните страни за предотвратяване на притока на бойци към техните страни, техният поток фактически е бил преустановен, смята консултантската компания.Припомняме, руските власти многократно са обвинявали международната коалиция срещу ДАЕШ, оглавявана от САЩ, че закриля терористите.", "date": "2017.10.26", "title": "В САЩ определиха Русия като най-големия \"износител\" на терористи"}
{"url": "https://news.bg/crime/18-godini-poluchi-shumenskiya-retsidivist-opital-da-ubie-mayka-si.html", "text": "23-годишният Петър П., който беше предаден на съд с обвинителен акт на Окръжната прокуратура в Шумен, бе признат за виновен от състав на Шуменския окръжен съд за опит да убие родната си майка по особено жесток начин. За престъплението, съдът му наложи наказание лишаване от свобода за срок 18 години при строг режим.На 5 декември 2016 г. след полунощ 23-годишният младеж, който е криминално проявен и осъждан, поискал 300 лева от майка си. Жената отказала да му даде пари. Тогава с ритници и юмруци синът се нахвърлил върху нея. Побоят продължил и на междуетажната площадка.След нападението, подсъдимият се заключил в апартамента на леля си, за да не бъде арестуван от пристигналия на място полицейски екип. През терасата на жилището успял да избяга. При задържането Петър П. оказал съпротива на органите на реда, буйствал и нанасял удари с крака и ръце по тях, псувал ги и ги заплашвал.Пострадалата 58-годишна жена е приета в болницата в много тежко състояние - в кома и с опасност за живота. Благодарение на положените грижи и лечение в болницата тя оживяла.Присъдата на Шуменския окръжен съд подлежи на обжалване пред Апелативния съд във Варна.", "date": "2017.10.26", "title": "18 години получи шуменския рецидивист, опитал да убие майка си "}
{"url": "https://news.bg/world/etsb-udalzhi-programata-za-stimuli-do-septemvri-2018-g-no-ya-namali-ot-eur60-do-30-mlrd.html", "text": "Европейската централна банка реши да остави без промяна нивото на основната лихва на среща във Франкфурт. Банката също реши да удължи програмата за количествени облекчения до най-малко септември 2018 г., но свива обема на изкупуваните активи, информират агенции.ЕЦБ намалява програмата си за изкупуване на облигации от 60 на 30 милиарда евро на месец. Програмата за количествени облекчения, която изтича в края на декември, ще продължи до септември \"или след това, ако е необходимо\", поясняват от банката.Лихвеният процент по основните операции по рефинансиране е запазен на ниво 0%, а този по пределното кредитно улеснение на ниво 0,25%. Депозитната лихва остава отрицателна в размер на -0,40%.Изкупуването на облигации ще продължи до достигане на инфлацията до устойчиво ниво, се казва в съобщение на банката.Пазарите очакваха подобни действия от Управителния съвет на банката.", "date": "2017.10.26", "title": "ЕЦБ удължи програмата за стимули до септември 2018 г., но я намали от €60 до 30 млрд. "}
{"url": "https://news.bg/comments/udavnitsite-na-bedstvenoto-nehaystvo-na-darzhavata.html", "text": "Вълна от гняв ме залива. В 21 век в България загиват хора. Нелепо, грозно и безсмислено. Абсолютно предвидимо и предотвратимо. За пореден път. И този път отново си казваме - след дъжд качулка. Но този начин на мислене гарантирано няма да ни спаси.И отново ще се удавим в собственото си безхаберие. Проверено е вече няколко пъти - в с. Бисер, във варненския кв. \"Аспарухово\" и в Мизия. Факт е, че навсякъде по света природни бедствия убиват хора. В други държави, ще кажете, хиляди хора се давят при подобни катаклизми. Но, за справка, там природните феномени са съвсем други. В България нямаме урагани и поройни дъждове, които продължават с месеци. Няма опасност от цунами или пък торнадо. Това са напълно непознати за географските ни ширини стихии.Но за сметка на това пък държавата убива хора с бедственото си нехайство, некадърност и нагло безхаберие. Не мога да сравнявам унищожително торнадо в САЩ със 100 л/кв.м вода, която се е изляла в Бургас. И все пак, не спирам да се питам как е възможно заради един дъжд стените на цели 7 каскадни язовира да се скъсат. Седем язовира, които уж са минали всевъзможни проверки преди броени дни и пропуски не са открити. А министри твърдят, че валяло толкова много, че трагедия от подобен калибър била едва ли не неизбежна. Напротив! Напълно предотвратимо е скъсването на язовирни стени. Без да съм експерт упорито твърдя, че поредната трагедия можеше да бъде избегната с малко повече предпазливост, реални навременни проверки, а не фиктивни, и също толкова навременни мерки за безопасност.Всъщност най-важна е равносметката. Трима души намериха смъртта си, а една жена все още се издирва. В община Камено пък е ден на траур. Траур, а не гняв?! Защото обявяваме бедствено положение и ден на траур, вместо да обявим навременни мерки за сигурност. Поредното ужасяващо дежа-вю. Защото вместо да бъдат изпратени много повече спасители, водолази, пожарникари, че дори и доброволци, на мястото на трагедията се изпращат министри. Не им е мястото там. Вече е твърде късно. Вълна от гняв... И заради поредната грозна вълна от популизъм на гърба на пострадалите.Днес Министерски съвет обяви, че отпуска 1 млн. лева на общините Бургас и Камено за преодоляването на щетите от наводнението. Питам се защо не отпуснаха парите за превенция и контрол. Питам се как този милион ще върне живота на хората, домовете им, издавените им животни, унищожената покъщнина. Отговорът е само един - никак.Министър Емил Караниколов пък днес отчете, че от началото на февруари 2017 г. са идентифицирани общо 2005 язовира с много неизправности по язовирните стени и съоръженията към тях. Най-честите нарушения били липса на техническа документация, въздушен откос, частични свлачища, обрасли с дървета и храсти, ерозия, затлачвания или разрушаване на преливници. Били наложени предписания на собствениците на язовирите. Само с предписания обаче очевидно няма да стане. Все още никой не пита кой стопанисва проблемните язовири и какво са направили с предписанията. Едва ли ще бъде изненада за някого, ако скоро излезе информация и за корупционни практики, свързани с язовирите.Всички знаеха предварително, че ще има поройни дъждове не само в региона, но и в цялата страна. Всяка година обаче лошото време ни изненадва. Българските общини винаги са изненадани от дъжда, от снега, от ветровете, за които метеоролози и климатолози предупреждават седмици по-рано. И още нещо - традиционно шахти, отводнителни системи и канализация са запушени от падналите през есента листа. А и не само. Не е прецедент в тях да се хвърлят боклуци, които малко по малко приличат повече на сметища. Натрупването на всички тези фактори неизбежно води до трагедията.От прокуратурата също по традиция обявиха, че са образували досъдебни производства и ще разследват чия е вината за смъртта на хората, за скъсаните язовирни стени и какво е довело до това. Хората от село Бисер все още чакат справедливост. Кога ли пострадалите от последната разрушителна стихия ще дочакат? Вероятно никога. До следващата вълна на безхаберие.А фактите би трябвало да предизвикат вълна от гняв:Трагедията в с. Бисер, 2012 г.На 6 февруари стената на язовир \"Иваново\" се пропуква и вълна от няколко метра залива село Бисер, което се намира на около 10 километра надолу по течението на изтичащата от язовира река Бисерска. В резултат десетки домове са наводнени, а много домашни животни се удавят. Загиват 11 души. От 2003 г. тече спор кой отговаря за стопанисването на язовир \"Иваново\", който е на територията на Община Харманли, но водата от басейна се използва с предимство като противопожарен резервоар за вода заради разположен в съседство военен стрелкови полигон. През 2009 г. Изпълнителната агенция по рибарство и аквакултури уведомява Областната администрация в Хасково за установен силен теч от стената на язовир \"Иваново\". По-късно става ясно, че по стената на язовира е имало пукнатини още през 2006 г., но не са предприети мерки заради спорове относно собствеността и прехвърляне на отговорност между Министерството на отбраната, община Харманли и областната администрация в Хасковско. Отново е обявен ден на траур. В края на юли тази година са заведени над 30 граждански иска за различни суми със среден размер около 70 хил. лв. в Софийския градски съд за обезщетения от пострадали от опустошителното наводнение в село Бисер. 5 години по-късно. Прокуратурата обвини бившия областен управител на Хасково Ирена Узунова, но хората от с. Бисер застанаха зад нея.Опустошението във варненския кв. \"Аспарухово\", 2014 г.Датата е 19 юни. 13 души намират смъртта си, а над 600 остават без дом в следствие на поройните интензивни валежи, незаконното застрояване на западния охранителен канал във варненския кв. \"Аспарухово\". Обезлесяването чрез незаконна сеч и изхвърлените отпадъци в деретата усложняват обстановката. Жителите на \"Аспарухово\" не са били достатъчно осведомени за опасността от наводнение и им липсвала подготовка за адекватна реакция за защита. Кметът на Варна е изпълнил задълженията си по организацията на плана за защита при бедствия, както и по овладяването и преодоляването на последиците от него. Министерството на регионалното развитие и благоустройството обаче не е изпълнило задълженията си за оценка и картографиране на геоложкия риск на територията на Варна. Липсата на такава оценка е предопределила и липсата на активни действия на всички управленски нива. Това са заключенията на експерти три години след трагедията.Потопът в Мизия, 2014 г.Двама души загинаха, а над 800 бяха евакуирани от врачанското градче Мизия, сполетяно водното бедствие, което за няколко часа потопи къщи, животни и покъщнина. Тогава пострада и близкото село Храбрино. Трагедията се разиграва на 2 август 2014 г. След проливните дъждове местната река Скът излиза от коритото си и залива 3-хилядния град. На места нивото на водата стига до три метра, а някои райони са под 5 метра вода. Бедствието отне живота на 60-годишен мъж и на 80-годишна жена. И двамата са били открити в домовете си. Виновни няма. От одобрената от ЕК помощ от почти два милиона евро за региона Областната администрация е одобрила за Мизия 1.7 млн. лв. Но парите са само за почистване на коритото на реката. Финансова помощ за хората няма.А тази година се навършиха и 10 години от наводнението в Цар Калоян, когато още 8 души загубиха живота си.", "date": "2017.10.26", "title": "Удавниците на бедственото нехайство на държавата"}
{"url": "https://news.bg/int-politics/putin-naredi-da-nyama-barieri-i-filtri-na-interneta-za-rusnatsite-spazvashti-zakona.html", "text": "Руският президент Владимир Путин настоя, че правоприлагащите органи в Русия трябва да предприемат крути мерки срещу хора и групировки, които използват интернет за екстремистки цели, съобщава \"Ройтерс\".\"Сигурността на интернет в Русия трябва да бъде засилена, трябва да се борим срещу онези, които използват информационното пространство, за да разпространяват екстремистки идеи\", подчерта Путин по време на заседание на Съвета за сигурност на Русия.\"Същевременно бих искал да изтъкна, че не може да се говори за ограничаване на достъпа на съблюдаващите закона граждани до световната мрежа, за каквито и да e бариери и филтри\", посочи още руският държавен глава.", "date": "2017.10.26", "title": "Путин нареди да няма бариери и филтри на интернета за руснаците, спазващи закона"}
{"url": "https://news.bg/crime/prebiha-obshtinski-savetnik-s-blizo-20-godishen-opit-vav-velingrad.html", "text": "Екатерина Каферинова, общински съветник от Велинград е нападната и бита посред бял ден от двама неизвестни мъже, съобщава НоваТВ.Мъжете я издебнали, докато излизала от сесия на общинския съвет и ѝ нанесли побой. Каферинова е със счупена челюст и травми по лицето. Прегледана е в болница и е освободена за домашно лечение. Версията за нападението, по която работи полицията, е разчистване на лични сметки.Малко по-късно \"Народен съюз\" излезе с позиция за нападението над общинския съветник Екатерина Каферинова. Те коментират, че това е безпрецедентно нападение, което наподобява политическите нрави от далечното минало и не би трябвало да се случва в днешна България.\"Ние от Народен съюз настояваме за бърза реакция от органите на реда. Това е поредно нападение над г-жа Каферинова и след предишните две, които останаха неразкрити. Призоваваме този път МВР да предприеме необходимите мерки, да открие виновниците за това деяние и да спре терора над Екатерина Каферинова\", съобщават в позицията си \"Народен съюз\".Припомняме, на 28 февруари 2007 г. бе взривен автомобилът на тогавашният общинския съветник от БЗНС Народен съюз във Велинград - Екатерина Каферинова. Взривното устройство е било монтирано под предната част на автомобила.Месец преди това, на 2 януари същата година година неизвестни лица хвърлиха посред нощ през прозореца в спалнята на Каферинова запалителна течност, от която изгоря половината от имуществото в дома й.Каферинова е в политиката повече от 18 години.  от коалиция \"Народен съюз\" и тогавашният главният секретар на Българският земеделски народен съюз (БЗНС) Анастасия Мозер за кандидат кмет на Велинград.", "date": "2017.10.26", "title": "Пребиха общински съветник с близо 20-годишен опит във Велинград"}
{"url": "https://news.bg/int-politics/rusiya-obvini-nato-che-s-helikopteri-snabdyava-s-orazhiya-teroristite-v-afganistan.html", "text": "Специалният пратеник на руския президент за Афганистан Замир Кабулов коментира новата стратегия на САЩ за Афганистан на пресконференция след заседание на Съвета Русия-НАТО в Брюксел.Русия очаква реакцията на НАТО \"за хеликоптери без разпознавателни знаци, които са били видени над територията на Афганистан. Не получихме никакъв отговор\", отбеляза дипломатът.НАТО не е предоставило каквито и да е документални доказателства в подкрепа на обвиненията, че Русия подкрепя радикалното движение на афганистанските талибани, добави Кабулов.Миналата седмица генералният секретар на НАТО Йенс Столтенберг заяви, че днешното заседание на Съвета Русия-НАТО ще се съсредоточи върху конфликтите в Украйна и Афганистан, както и начините за намаляване на риска от сблъсъци и инциденти по време на военни учения.", "date": "2017.10.26", "title": "Русия обвини НАТО, че с хеликоптери снабдява с оръжия терористите в Афганистан"}
{"url": "https://news.bg/world/sasht-obyavyavat-izvanredno-polozhenie-zaradi-narkotitsite.html", "text": "Президентът на САЩ Доналд Тръмп ще нареди на здравното си министерство да обяви извънредно положение за общественото здраве във връзка с възникналата на национално ниво криза с опиатите, информира АП.Информацията е разкрита от високопоставени представители на Белия дом.Обявяването на извънредно положение не е придружено от специално финансиране. Но представителите поясниха, че ще позволи промени, включително разширяване на достъпа до медицински услуги в най-засегнатите райони.Днес Тръмп ще произнесе реч за борбата с наркотиците и опиатите. Той ще каже, че извънредните мерки дават на администрацията \"правомощия да прави неща, които не можете да правите сега\".По време на предизборната си кампания американският лидер обеща да се бори с пристрастяването и това да бъде един от основните му приоритети.", "date": "2017.10.26", "title": "САЩ обявяват извънредно положение заради наркотиците"}
{"url": "https://news.bg/politics/slaba-psihika-prizemi-aviatsiyata-ni.html", "text": "Психиката на военните пилоти се сринала, затова отказали да летят. Това стана ясно по сагата с летците от база \"Граф Иганиево\" от ръководството на щаба на отбраната и МО по време на военната парламентарна комисия за ситуацията. Заместник-министърът на отбраната Атанас Запрянов уведоми, че пилотите обявили, че се чувстват неуверени да летят в сложна обстановка.Притеснили ги лошите атмосферни условия. След разговори ситуацията била изяснена. Сега се провежда наземна подготовка с пилотите с цел възстановяване на техните психически качества и увереност да летят, както обясни Запрянов. Той посочи и че нальотът на летците не е достатъчен. В сложни условия част от тях са се почувствали неуверени да летят, обясни заместник-военният министър. Причините не са в горивото, подчерта той. Пилотите са били в неизвестност защо десетте нови двигатели не се използват. Припомняме Русия ни даде десет двигатели за нашите МИГ 29. Това до някъде е повлияло психически на пилотите, че има готови авиационни двигатели, а се бави авиационната подготовка, каза Запрянов. Те не са знаели за проблемите по документацията около внедряването на двигателите. Ситуацията вече им е изяснена.От Министерство на отбраната констатират липса на комуникация. В случая има дисциплинарен проблем от гледна точка на координация на комуникацията между различните структури, смята Атанас Запрянов. Пилотите се обезверили, че няма грижа за тях. Взели сме съответните мерки, обясни той.От понеделник се очаква възстановяване на полетите за всички летци. Летците били притеснени и за новия изтребител. Запрянов увери, че няма да има забавяне със закупуването на нов тип боен самолет. Летците били разочаровани, че имаме доставени ремонтирани двигатели за МИГ-овете, но не се използвали.Чашата е преляла, анализира ситуацията депутатът от ДПС Симеон Симеонов. Много години продължаваха да лъжат пилотите, подчерта той. Проблемните ремонти на самолетите започнали по времето на Николай Ненчев, както обвини той.Не се сключи договор за абонаментно обслужване на МИГ 29, каза Ненчев. Руските двигатели, по думите му, щели да са глътка въздух за авиацията. Кои са тези тъмни сили, които искат да приземят авиацията, попита и депутатът от ГЕРБ Пламен Манушев, който от няколко нощи не можел да спи заради създалата се ситуация.Припомняме, след спешна среща между военния министър Красимир Каракачанов и командира на авиобазата в Граф Игнатиево генерал Иван Лалов беше обявено, че летателният състав не прави бунт.\" Армията не е детска градина\", заяви на извънреден брифинг военният министър Красимир Каракачанов. Той припомни , където обясни, че очакваме от Русия да ни предостави документите за гаранцията по ремонта на двигателите за руските МиГ-ове.Тази сутрин обаче бившият министър на отбраната Николай Ненчев заяви, че вижда елемент на организация в действията около авиобаза \"Граф Игнатиево\". Ненчев обясни, че пилотите са военнослужещи и тяхно основно задължение е да изпълняват.По-късно от прокуратурата съобщиха, че е  в авиобаза \"Граф Игнатиево\". Проверката установява, че няма основания за осъществяване на правомощията на Военна прокуратура.", "date": "2017.10.26", "title": "Слаба психика приземи авиацията ни"}
{"url": "https://news.bg/society/nyama-ekokatastrofa-v-pomoriyskoto-ezero.html", "text": "След проверки на РИОСВ-Бургас и ГД \"ОПОС\" към МОСВ стана ясно, че в Поморийското езеро няма екологична катастрофа.Припомняме, че през месец май от Национална Асоциация Българско Черноморие (НАБЧ) беше изпратен сигнал до МОСВ за регистрирана екологична катастрофа в Поморийско езеро. Доводът на НАБЧ беше, че заради изкуственият остров построен от \"Зелени Балкани\" в езерото навлиза буйна речна растителност характерна за река Тунджа, която завладява територии в Поморийско езеро и представлява заплаха за уникалната поморийска кал.Изкуственият остров представлява островното местообитание за птици. Той е създаден в периода 2012 - 2013 г. на основание Споразумение за партньорство между МОСВ и СНЦ \"Зелени Балкани\", съобщават от екоорганизацията.Островът е бил построен с цел подобряване условията за гнездене на редки видове водолюбиви птици в комплекса от защитени територии на Поморийско езеро. Проектът е финансиран от ОП \"Околна среда 2007-2013 г.\"Ангажимент на Сдружение \"Зелени Балкани\" бил да осигури поддръжка на местообитанието и оптимални условия за гнездене на птиците, чрез периодично премахване на част от растителността върху острова. Това се е случвало всеки септември след съгласуване с МОСВ и РИОСВ - Бургас, обясняват още от сдружението.След тазгодишната поддръжка, която се случи между 6 и 10 септември с контрол от експерти на РИОСВ - Бургас, бяха събрани екземпляри от растителните видове, които се срещат върху островното местообитание.От назначената експертиза на ботаници от Биологически факултет на Софийски Университет и Института по биоразнообразие и екосистемни изследвания към БАН, става ясно, че не съществува заплаха за езерото.Заключението от ботаническата експертиза е, че \"установените таксони и растителни съобщества са характерни и често срещани на територията на Поморийско езеро\".В края на месец септември, в отговор на подадения сигнал от НАБЧ, беше извършена и проверка от ГД \"ОПОС\" към МОСВ, съвместно с РИОСВ - Бургас и участието на представители от \"Зелени Балкани\". Заключенията от проведената проверка са, че в Поморийско езеро няма екологична катастрофа.Островното местообитание е устойчиво и конструктивно стабилно, като изпълнява благоприятна роля за гнезденето на редки и защитени видове птици. Ботаническата експертиза може да бъде намерена на сайта на сдруженето.", "date": "2017.10.26", "title": "Няма екокатастрофа в Поморийското езеро"}
{"url": "https://news.bg/world/razlichiyata-mezhdu-nato-i-rusiya-se-zapazvat-obyavi-stoltenberg.html", "text": "Запазват се различията между НАТО и Русия след срещата на посланиците. Това съобщи генералният секретар на алианса Йенс Столтенберг, цитиран от световни агенции.НАТО и Русия продължават да имат фундаментални различия по въпроса за Украйна, каза Столтенберг и добави, че анализите на двете страни за Афганистан също \"значително\" се разминават.Той добави, че конфликтът в Украйна продължава да оказва \"дълбоко\" влияние върху сигурността и стабилността в региона.\"\", изтъкна шефът на алианса.Според него ситуацията остава \"нестабилна\" и нарушенията на \"режима на тишина\" продължават.Приветстваме дипломатическите усилия за насърчаване прилагането на споразуменията от Минск от двете страни, продължи той.По думите му има \"открита размяна\" на мнения относно ситуацията в Афганистан, включително регионалната заплаха от тероризъм.\"\", отбеляза Столтенберг и допълни, че Русия е разкрила политиката си за Афганистан.\"\", смята той.Запитан дали Русия подкрепя талибаните в Афганистан, Столтенберг отговори, че Москва отрича това, но въпросът е обсъден по време на срещата.Според него прозрачността и намаляването на риска остава \"жизненоважен\" въпрос за Съвета НАТО-Русия.\"\", каза генералният секретар и добави, че НАТО и Русия са постигнали съгласие за увеличаване на прозрачността и предсказуемостта в региона.", "date": "2017.10.26", "title": "Различията между НАТО и Русия се запазват, обяви Столтенберг"}
{"url": "https://news.bg/world/liderat-na-kataluniya-predupredi-madrid-da-ne-eskalira-situatsiyata.html", "text": "Лидерът на Каталуния Карлес Пучдемон предупреди, че кризата ще ескалира, ако Испания предприеме плановете за поемане на контрол над богатия регион, информира АФП.В писмо до Сената на Испания Пучдемон пише, че испанското правителство определя ситуацията като изключително сериозна, но според него ще стане още по-сериозна, ако Мадрид изземе политическата автономия на Каталуния.В петък се очаква Сенатът да одобри мерки за изземване на автономията на Каталуния.Днес каталунският парламент ще проведе заседание във връзка със ситуацията и последното развитие на кризата.", "date": "2017.10.26", "title": "Лидерът на Каталуния предупреди Мадрид да не ескалира ситуацията"}
{"url": "https://news.bg/int-politics/opozitsiyata-i-politicheskite-zatvornitsi-vav-venetsuela-udostoeni-s-nagradata-saharov.html", "text": "Демократичната опозиция и политическите затворници във Венецуела спечелиха наградата \"Сахаров\" на Европейския съюз за правата на човека, съобщават световните информационни агенции.От Европейския парламент отбелязаха, че са искали да възнаградят смелостта на студентите и политиците, борещи се за свобода от репресивно правителство.Ги Верхофстад, който е лидер на групата на либералите и демократите в Европейския парламент, заяви, че \"тази награда подкрепя борбата на демократичните сили за демократична Венецуела\".Той призова \"международната общност да се присъедини към нас в тази борба за свободата на народа на Венецуела\".През миналата година лауреати на наградата бяха две жени от иракското малцинство йезиди, които избягаха от сексуално поробване от терористите от ДАЕШ (\"Ислямска държава\").Наградата, наречена на името на съветския дисидент Андрей Сахаров, е създадена през 1988 г., за да почете личности или групи, защитаващи човешките права и основните свободи.Другите номинирани за тази година бяха пакистанска християнка, която е била със смъртна присъда в продължение на 6 години, защитник на правата човека в Гватемала, двама прокюрдски затворници в Турция, шведско-еритрейски драматург, който е бил арестуван продължително време в Еритрея и правозащитник от Бурунди.", "date": "2017.10.26", "title": "Опозицията и политическите затворници във Венецуела удостоени с наградата \"Сахаров\" "}
{"url": "https://news.bg/crime/razkriha-miniferma-za-kanabis-v-burgas.html", "text": "Полицаи от Бургас откриха близо килограм канабис и миниферма за отглеждане на растението. Наркотиците са намерени при претърсване на два апартамента в бургаския квартал \"Изгрев\", обитавани от двама братя - 43-годишния Д.В и 37-годишния Г.В. Двамата братя са криминално проявени.В жилището на по-големия брат са намерени и иззети множество топчета със суха зелена тревна маса (канабис) с общо тегло близо килограм.Във втория апартамент, този на по-малкия брат, е открито помещение за отглеждане на марихуана, обособено във вградената част от тераса към дневната. Минифермата била оборудвана с много лампи, барометър, термометър и вентилатор. Там са открити две саксии с канабисови растения с височина около 150 - 180 см.По-възрастният мъж е задържан за срок от 24 часа, а брат му се издирва от полицията.", "date": "2017.10.26", "title": "Разкриха миниферма за канабис в Бургас"}
{"url": "https://news.bg/regions/infrastrukturata-v-navodnenite-obshtini-e-v-tragichno-sastoyanie.html", "text": "Регионалното депо за твърди битови отпадъци в Бургас е в тежко състояние. Това обяви министърът на регионалното развитие и благоустройството Николай Нанков, който е на място на бедствието в Бургаска област и координира възстановяването на щетите заедно с кмета на Бургас Димитър Николов и областния управител Вълчо Чолаков.Според Нанков дигата на депото за отпадъци е откъсната от обилните дъждове. По думите му още днес проектанти започват работа по изготвянето на проект за ремонтирането и укрепването на компрометираната дига.Тежка е ситуацията и с пречиствателната станция за отпадни води в Долно Езерово. Станцията беше залята от голямо количество вода. \"Служител на станцията се е спасил, скачайки през прозорец\", съобщи министър Нанков и увери, че до няколко седмици нейният ремонт ще приключи.Министърът допълни, че вече са предприети всички необходими действия за избягването на екологична катастрофа в област Бургас.Още от сутринта е разчистено свлачището, което ограничи движението по аварийната и активната лента на АМ \"Тракия\". Към 12.20 часа вече е отворен и пътя III-7907 Полски извор - Братово. Към 15.14 часа е възстановено движението и по пътя III-9008 Долно Езерово - Братово.По главния път Бургас - Средец все още има 500-метров участък, в който е въведено еднопосочно движение, заради наводнение. Мобилизирана е техника за възстановяването на засегнатите пътища.Нанков обясни, че състоянието на общинските пътища и уличната мрежа в селата Черни връх и Равнец е трагично, поради което в района ще бъде мобилизирана техника за възстановяване на проходимостта на пътищата.\"Днес продължаваме с описване на щетите, както по публичната инфраструктура, така и на частните домове, за да можем да насочим приоритетно средства за най-пострадалите\", каза министър Нанков.Компетентните органи започнаха и проверка на язовирите в община Камено, за да се провери какво точно е довело до страшното бедствие. По думите на Нанков в района на община Камено са установени непочистени дерета, по които е придошла голямата приливна вълна. \"Имаме уверенията на областния управител на Бургас, че са правени проверки, давани са предписания. Дори за днес е имало планирана проверка на язовирите. Факт е, че в продължение на реката, която свързва тези 4 язовира е дошла приливна вълна, тръгнала от празен язовир\", допълни Нанков.Припомняме,  при наводненията в област Бургас през нощта на 23 срещу 24 октомври. Най-тежко беше положението в община Камено, където беше обявено и бедствено положение. По-късно стана ясно, че  в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради.БЧК вече организира национална кампания за подпомагане на бедстващите хора след наводненията в Бургас. Средствата от дарителската акция ще бъдат изразходвани за възстановяване на щетите в домовете на засегнатите от стихията, за осигуряване на консумативи и материали за хората в криза.", "date": "2017.10.26", "title": "Инфраструктурата в наводнените общини е в трагично състояние"}
{"url": "https://news.bg/world/izrael-napada-iran-ako-tramp-se-provali.html", "text": "Израел е готов да прибегне до военни действия срещу Иран, за да попречи на Ислямската република да се сдобие с ядрени оръжия.Това заяви израелският министър на разузнаването Израел Кац, цитиран от Ройтерс.На 13 октомври американският президент Доналд Тръмп обяви, че няма да потвърди, че Иран изпълнява ядреното споразумение, с което позволява на Конгреса на САЩ в рамките на 60 дни да реши дали да върне санкциите срещу Ислямската република, свързани с ядрената програма., предупреди Кац в интервю по време на посещение в Токио.Според него трябва да се направят промени в споразумението, за да е сигурно, че Иран никога няма да има способности да се сдобие с ядрено оръжие.В миналото Израел е предприемал едностранни действия без съгласието на САЩ, включително въздушни удари по ядрен реактор в Сирия през 2007 г. и в Ирак през 1981 г.Но атака срещу Иран би било рисково начинание, тъй като има потенциал Техеран да отговори, което пък да доведе до сериозен срив на финансовите пазари.\"\", каза още Кац и добави: \"\".Визитата на Кац в Токио е преди заплануваната обиколка на Тръмп в Азия в началото на ноември.Израелският министър на разузнаването поясни, че искат да се премахне крайната дата на споразумението и да се наложат по-тежки условия с цел спиране развитието на нови центрофуги от Иран, използвани за обогатяване на уран.Той също така призова за налагане на санкции, за да не се позволи на Иран да създаде военна база в Сирия, от където да извършва атаки срещу Израел, както и да се спре ракетната програма на Техеран.", "date": "2017.10.26", "title": "Израел напада Иран, ако Тръмп се провали"}
{"url": "https://news.bg/crime/dps-i-bsp-edinno-sreshtu-zakona-za-dvizhenie-po-patishtata.html", "text": "Депутати от ДПС и БСП единно се възпротивиха на закона за движение по пътищата. Приемането на промените в Закона за движение по пътищата за два месеца ще донесе щети за МВР в размер на 5, 635 млн. лв. без ДДС, изчислил е социалистът Георги Свиленски.Щетата ще дойде от въвеждането на единен стикер за преглед на техническа годност. По думите му МВР трябва да смени всички поръчани до момента над 500 хил. стикера и още над 1 милион, които са произведени вече.Няма да подкрепим този законопроект, закани се и Халил Летифов от ДПС. За пореден път промените в Закона за движение по пътищата се правят на парче, критикува той. \"Властта безхаберства с един толкова важен закон\", смята депутатът. Няма я тази превенция против жертвите по пътищата, липсва превенция и отговорно отношения, подчерта Летифов", "date": "2017.10.26", "title": "ДПС и БСП единно срещу закона за движение по пътищата"}
{"url": "https://news.bg/int-politics/turtsiya-zadarzha-121-bivshi-sluzhiteli-na-vanshno-ministerstvo.html", "text": "Турската полиция започна операция за задържането на 121 бивши служители на външното министерство на страната за предполагаеми връзки с базирания в САЩ духовник Гюлен, съобщава държавната агенция \"Анадолу\", цитирана от \"Ройтерс\".Полицейски отряди за борба с тероризма провеждат едновременни акции в 30 провинции за залавяне на заподозрените. Смятат, че някои от тях са и потребители на ByLock, криптирано приложение за съобщения, която според правителството е било използван от мрежа на Гюлен.След неуспешния миналогодишен преврата, повече от 50 000 души са в затвора в очакване на съдебен процес за предполагаеми връзки към Гюлен, а над 150 000 души са уволнени в армията, обществения и частния сектор.Правителството отхвърля загрижеността на групите за защита на правата на хората, счита че само подобно прочистване би могло да неутрализира заплахата, която представлява мрежата на Гюлен, проникнала според тях в институции като съдебната система, армията и училищата.", "date": "2017.10.26", "title": "Турция задържа 121 бивши служители на външно министерство"}
{"url": "https://news.bg/society/sabirat-sredstva-za-lechenieto-na-finansoviya-zhurnalist-anna-brandiyska.html", "text": "Финансовият журналист Анна Брандийска от години страда от множествена склероза, а пораженията от заболяването стават все по-тежки.Все още не е открито лечение за заболяването ѝ, но лекари в чужбина дават надежда, че прилагането на експериментална терапия със стволови клетки може да повлияе и Анна да не се влошава повече.Този вид лечение не се практикува у нас. Най-близката държава, където може да се приложи експерименталното лечение, е Турция. За целта е необходима сумата от 40 000 евро, която е непосилна за Анна и семейството ѝ.Всички, които желаят да помогнат на Анна, могат да направят дарение на банкова сметка:Банка ДСК IBAN: BG26STSA93000024626467 BIC: STSABGSF Титуляр: Анна Маринова Брандийска .", "date": "2017.10.26", "title": "Събират средства за лечението на финансовия журналист Анна Брандийска"}
{"url": "https://news.bg/world/otkriha-nay-stariya-chovek-v-sveta-zhertva-na-tsunami.html", "text": "В Папуа Нова Гвинея откриха череп на древен човек, който се смята, че е най-старата известна в света жертва на цунами, обявиха учени, цитирани от БиБиСи.Черепът е открит още през 1929 г. до град Аитапе и е от вида Изправеният човек (Homo erectus) - предшественик на Homo antecessor и на съвременните хора (Homo sapiens).Но едва сега учените разкриха, че районът, който преди е бил крайбрежна лагуна, е бил ударен от цунами преди около 6 000 г.Учените вярват, че черепът принадлежи на човек, който е загинал вследствие на цунами.Откритието е обявено, след като международен екип от експерти е сравнил седименти от района с почва, която се намира в близост до район, който е бил засегнат от унищожително цунами през 1998 г.Професор Джеймс Гоф от Университета Нов Южен Уелс заяви, че костите са добре изследвани, но малко внимание е било отделено на седиментите, където са открити.\"Географските сходства\" в седиментите показват, че хората са били свидетели на цунамита в района от хиляди години, добави той.\"\", каза професорът.Учените добавиха, че също е възможно този човек да е починал и да е бил погребан малко преди цунамито.При изследването са проучени седименти, включително микроскопични организми в океана, които са подобни на откритите след цунамито преди 20 г., при което загинаха повече от 2 000 души.Откритията са публикувани в журнала PLOS One.", "date": "2017.10.26", "title": "Откриха най-стария човек в света, жертва на цунами"}
{"url": "https://news.bg/int-politics/rusiya-shte-dostavya-voenno-oborudvane-na-katar-vklyuchitelno-pvo-sistemi.html", "text": "Катар подписа споразумение за военнотехническо сътрудничество и меморандум за разбирателство за противовъздушна отбрана и военни доставки с Русия, съобщиха от катарското военно министерство, цитирани от \"Ройтерс\".Не се предоставят подробности по споразумението, но Русия засили активността си в региона на Персийския залив, след като Саудитска Арабия, Египет, Бахрейн и Обединените арабски емирства прекъснаха отношенията си с Катар през юни, предизвиквайки най-тежката дипломатическа криза в Залива от години.Споразуменията бяха подписани между руския военен министър Сергей Шойгу, който посети Катар вчера, и катарския държавен министър по въпросите на отбраната Халид бин Мохамед ал Атия.По-рано този месец Русия подписа меморандум за разбирателство в помощ на Саудитска Арабия в опитите ѝ да развие собствена военна индустрия. Кралството се съгласи да купи руски противоракетни системи С-400.Министрите на Русия и Катар заявиха, че също така са обсъдили кризите в Персийския залив и Сирия и \"борбата с тероризма и насилствения екстремизъм\".", "date": "2017.10.26", "title": "Русия ще доставя военно оборудване на Катар, включително ПВО системи"}
{"url": "https://news.bg/int-politics/hameney-lichno-preduprezhdava-premiera-na-irak-da-ne-vyarva-na-sasht.html", "text": "Върховният лидер на Иран, аятолах Али Хаменей, заяви пред иракския премиер подкрепян от САЩ, че не бива да разчита на Съединените щати в борбата срещу \"Ислямска държава\", съобщава \"Ройтерс\".\"Единството е най-важният фактор в победата ви срещу терористите и техните поддръжници\", коментира Хаменей пред премиера Хайдар ал-Абади. \"Не вярвайте на Америка ... Ще ви навреди в бъдеще\", допълва той.Ирак е една от малкото страни в света, тясно свързана както със САЩ, така и с Иран. Съединените щати, които подпомогнаха управляваното на шиитите в правителство в Багдад след свалянето на Саддам Хюсеин през 2003 г., сега разполагат с 5 000 войници в Ирак и осигуряват въздушна подкрепа, обучение и оръжия на иракската армия.Иран, преобладаващата шиитска сила в Близкия изток, финансира и обучава иракските шиитски паравоенни групи, които се борят редом с правителствените войски.В продължение на години Багдад внимателно избягва да се противопоставя на Вашингтон или на Техеран. Но конфронтацията между иракското централно правителство и кюрдско малцинство през последните седмици заплаши да наклони баланса в полза на Иран. Кюрдите също се финансират и обучават от Вашингтон, който ги смята за съюзници от десетилетия насам.След като кюрдите организираха референдум за независимост миналия месец, Абади отговори, като изпрати войски, за да завземат бързо територията от кюрдските сили.Тази седмица Абади смъмри американския държавен секретар Рекс Тилерсън, който настоява иранските бойци от проправителствена шиитска милиция, да бъдат изпратени \"у дома\". Кабинетът на Абади коментира, че никоя държава не трябва да дава заповеди на Ирак и нарече паравоенните \"патриоти\".Абади търси подкрепа от Турция и Иран за твърдата си линия към кюрдите.Кюрдското регионално правителство предложи в сряда незабавно прекратяване на огъня, спиране на резултата от гласуването на кюрдската независимост от миналия месец и \"започване на открит диалог с федералното правителство въз основа на иракската конституция\".Офертата беше отхвърлена от правителството на Абади, според което резултатът от референдума за независимост трябва да бъде анулиран, а не просто да бъде спрян, като предварително условие за всякакви преговори.\"Ще запазим единството на Ирак и никога няма да позволим никакво отделяне\", коментира Абади по време на срещата си с Хаменей.", "date": "2017.10.26", "title": "Хаменей лично предупреждава премиера на Ирак да не вярва на САЩ"}
{"url": "https://news.bg/politics/trima-ministri-obyasnyavat-na-deputatite-situatsiyata-v-burgasko.html", "text": "Икономическият министър Емил Караниколов дойде в Народното събрание да се отчете за наводненията.Липса на техническа документация, ерозия и затлачвания на преливниците са основните нарушенията по язовирите. У нас има 2 005 язовира с неизправности, стана ясно от отчета му.374 акта за административно нарушение са издадени там, където предписанията не са изпълнени. Враца, Бургас, Хасково и Благоевград са областите с най-калпави язовири. Над 3 000 язовира са проверени от началото на годината. \"Липсват финансови средства в общините за поддръжката на язовирите\", обясни Караниколов и добави, че всички язовири, които при последните дъждове се оказаха проблемни, са с предписания за почистване на храстите. Стана ясно и че са изпратени допълнителни служители в пострадалите общини.В Бургас седем язовири са с нарушени стени, но няма опасност да прелеят, обясни още Караниколов. Два язовира преливат в Камено, но никой от преливащите язовири обаче не е причина за жертвите, отчете икономическият министър. Язовирите са прелели заради проливните дъждове от последните два дни.Малко след Караниколов и екоминистърът Нено Димов също се отчете. Той коментира, че НИМХ на БАН е предупредил за обилните валежи. Издадено е и предупреждение за силния вятър. Басейнова дирекция - Бургас е издала предписания за почистване на речните корита. \"Най-сериозният проблем е с депото за твърди битови отпадъци в Бургас\", каза още Димов. Депото трябвало да се укрепи. В събота Нено Димов отново отива на място в областта, за да се търси решение къде да се депонира боклукът.И МВР шефът застана пред депутатите.Валентин Радев обясни, че пет екипа са изпратени веднага на бедстващите места. В помощ на хората са се включили 64 пожарникари и над 100 жандармеристи. Мобилизирани са сили от други структури. Още в първите часове пострадалите райони са облетени със самолет. Издадени са предписания към общините, където се очакваха валежи. Проверени са и районите със свлачища.МВР шефът поясни и пътната обстановка в момента: отваря се пътя Бургас-Средец, работи се и по другите затворени пътища.\"Няма повече жертви от тези, за които се знаеше. Държавата е подала сигнал в прокуратурата за причината за бедствието в Бургаско\", обяви Радев. Според него причината са дъждовете, невиждани до момента. МВР продължава да помага с всички сили, увери силовият министър.Припомняме,  при наводненията в област Бургас през нощта на 23 срещу 24 октомври. Най-тежко беше положението в община Камено, където беше обявено и бедствено положение. По-късно стана ясно, че  в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради.БЧК вече организира национална кампания за подпомагане на бедстващите хора след наводненията в Бургас.Средствата от дарителската акция ще бъдат изразходвани за възстановяване на щетите в домовете на засегнатите от стихията, за осигуряване на консумативи и материали за хората в криза.", "date": "2017.10.26", "title": "Трима министри обясняват на депутатите ситуацията в Бургаско"}
{"url": "https://news.bg/education/nad-250-uchebni-zavedeniya-da-stanat-zashtiteni-predlagat-ot-mon.html", "text": "Министерството на образованието и науката предлага нови учебни заведения да влязат в списъка на защитените детски градини и училища.Предложението на министерството е 96 нови детски градини и части от детски градини и 151 училища да бъдат включени в Списъка със защитените детски градини и защитените училища за учебната 2017-2018 година.След обществено обсъждане списъкът ще бъде внесен за одобрение в Министерски съвет.Тази година за пръв път има възможност детски градини да бъдат защитени и средищни, досега такъв статут получаваха само училища.252 нови детски градини и 22 нови училища да бъдат включени в Списъка на учебни заведения с такъв статут, искат още от МОН.От Списъка се предвижда да отпаднат 25 училища поради оптимизация на училищната мрежа и липса на минималния брой от 10 ученика, които пътуват от други населени места.В средищните детски градини се обучават общо 18 674 деца, като 2 230 деца в задължителна предучилищна възраст пътуват ежедневно от съседни населени места. В новите средищни училища, които сега се включват в Списъка, учат 4 143 ученици, като 470 от тях пътуват ежедневно от съседни населени места. Към началото на тази учебна година общо в средищните училища в страната се обучават 186 176 ученици, като пътуващите ученици до 16-годишна възраст са 40 352.Кметовете на общините сами предлагат учебните заведения да се включат в Списъка. Последвала е и проверка от регионалните управления на образованието.Критериите, по които една детска градина се обявява за защитена са нейното закриване да доведе до най-малко осем деца в задължителна предучилищна възраст да пътуват на 14 и повече километра извън населеното място, в което живеят.Другият случай, в който тя става защитена, е, ако поне на пет деца се налага да пътуват не по-малко от 20 километра до най-близката друга градина или училище, което организира предучилищно обучение. Защитените детски градини ще получават допълнително финансиране от 21 000 лева за градина в планински район и 19 000 лева за останалите.Едно училище пък е защитено по други критерии, различни за различните степени на образование. Училище, което обучава от първи до седми клас, става защитено в случай, че ако бъде закрито или преобразувано, поне 10 деца ще трябва да пътуват на 20 и повече километра до най-близкото училище.От осми до десети клас училището влиза в списъка, ако най-малко 15 ученици ще пътуват на повече от 30 километра. Допълнителната субсидия за тези училища е 32 000 лева за планински район и 29 000 лева за останалите.Условията, които трябва да покрива една детска градина, за да бъде средищна са четири деца в задължителна предучилищна възраст от друго населено място трябва да се обучават в детска градина, за да бъде тя обявена за средищна. Нужно е в селищата, откъдето са децата, да няма градина или училище, което да организира задължително предучилищно образование.Освен това градината трябва да е на най-малко разстояние от мястото, откъдето идват децата, измерено по асфалтов път. Това е така, защото в планинските райони често пъти по-краткият път е без асфалт, а в интерес на децата е да пътуват при безопасни условия до градината или училището.Най-малко 10 пътуващи ученици в задължителна училищна възраст от други населени места трябва да има в училище, което кандидатства за статут на средищно.За пътуващите деца и ученици се осигурява безплатен транспорт, като задължително се определят придружители на децата и на учениците от 1-4 клас по време на пътуването до средищното училище или до средищната детска градина.", "date": "2017.10.26", "title": "Над 250 учебни заведения да станат защитени, предлагат от МОН"}
{"url": "https://news.bg/int-politics/turtsiya-pusna-arestuvan-germanski-pravozashtitnik-germaniya-vidya-zatoplyane-na-otnosheniyata.html", "text": "Осем правозащитници, включително германският правозащитник Петер Щойтнер и шефът на турския отдел на правозащитната организация \"Амнести интернешънъл\" Идил Есер, са били освободени от затвор в Турция под парична гаранция, съобщават германските медии.Правозащитниците бяха арестувани през юли, след като участваха в семинар, организиран от правозащитни организации, включително \"Амнести интернешънъл\" на остров край Истанбул. Турските власти твърдят, че правозащитниците имат връзки с живеещия в САЩ ислямски проповедник Фетхуллах Гюлен, когото Анкара обвинява в организирането на миналогодишния неуспешен преврат, както и с Кюрдската работническа партия (ПКК).Турски съд вчера разпореди освобождаването на 12 правозащитници, след като прокурорът поиска прекратяване на досъдебното им задържане. Друг директор на \"Амнести\", Танер Кълъч, остава в затвора.Германският външен министър Зигмар Габриел заяви в \"Туитър\", че освобождаването на правозащитниците е \"окуражаващ сигнал\" и признак за подобряване на отношенията между двете натовски държави. Габриел добави, че Германия желае всички нейни граждани, задържани в турски затвори, да бъдат освободени. Петер Щойтнер беше един от около дузина германски или турско-германски граждани, арестувани в Турция през последните месеци, което допълнително влоши отношенията между двете държави, които се обтегнаха след критиките на Германия срещу масовите арести в Турция след неуспешния преврат през миналата година.  Габриел уточни, че бившият канцлер Герхард Шрьодер е посредничил директно пред турския президент Реджеп Тайип Ердоган за освобождаването на Щойтнер и другите германски германски граждани. Все още 11 германски граждани са задържани в Турция, включително четирима с двойно турско и германско гражданство. Щефан Зайберт, говорител на германското правителство, написа в \"Туитър\": \"Най-накрая! Петер Щойтнер и други правозащитници са свободни. Щастливи сме за тях и мислим за онези които все още са в затвора.\"Съдебният процес срещу правозащитниците започна в сряда и ще продължи на 22 ноември, но Щойтнер и шведският гражданин Али Гарави имат право да напуснат Турция в хода на делото.Щойтнер беше един от около десетина германски граждани, задържани в Турция, включително журналистите Месале Толу и Дениз Юсел. Задържането им предизвика разрив между Анкара и Берлин, като Германия ревизира съветите си за пътуване за Турция, предупреждавайки германците, че достъпът на консула до задържаните граждани не може да бъде гарантиран.", "date": "2017.10.26", "title": "Турция пусна арестуван германски правозащитник, Германия видя затопляне на отношенията"}
{"url": "https://news.bg/politics/ms-dava-1-mln-lv-na-obshtinite-burgas-i-kameno.html", "text": "Премиерът Бойко Борисов, вицепремиерът Томислав Дончев и министърът на финансите Владислав Горанов обсъдиха мерките за преодоляването на щетите от бедствието в Бургаска област.Тримата обсъдиха и възможностите за подпомагането на засегнатите от наводнението хора и стигнаха до извода Министерският съвет да стартира процедурата по отпускането на 1 млн. лева на общините Бургас и Камено. Средствата ще бъдат разпределени съответно 400 хил. лв. за община Бургас и 600 хил. лв. за община Камено.С тези средства ще бъдат покрити разходите за аварийно-възстановителна дейност и подпомагане на пострадалите.\"В момента няколко екипа на място описват щетите, основно на публичната инфраструктура. Очаква се работата им да приключи до понеделник следващата седмица\", посочи вицепремиерът Дончев, който е и председател на Междуведомствената комисия за възстановяване и подпомагане.Той съобщи и че заделеният резерв на Комисията до края на 2017 г. е над 2 млн. лева и че има готовност да бъде предоставен както за непосредствено справяне с бедствията, осигуряване на пътен достъп и достъп на хората до домовете им, така и за ремонтни работи, които да се осъществят до края на годината.Когато бъде изготвена точната справка за всички извършени дейности и необходими плащания, правителството ще вземе решение от коя бюджетна програма и какво допълнително финансиране ще бъде отпуснато.Припомняме,  при наводненията в област Бургас през нощта на 23 срещу 24 октомври. Най-тежко беше положението в община Камено, където беше обявено и бедствено положение. По-късно стана ясно, че  в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради.БЧК вече организира национална кампания за подпомагане на бедстващите хора след наводненията в Бургас.Средствата от дарителската акция ще бъдат изразходвани за възстановяване на щетите в домовете на засегнатите от стихията, за осигуряване на консумативи и материали за хората в криза.", "date": "2017.10.26", "title": "МС дава 1 млн. лв. на общините Бургас и Камено "}
{"url": "https://news.bg/world/italiya-prie-nov-izboren-kodeks.html", "text": "Горната камара на Италия одобри нов Изборен кодекс, съобщава Ройтерс.Законопроектът е одобрен от 214 сенатори срещу 61.Законопроектът вече е одобрен в долната камара. За да влезе в сила, президентът на страната трябва да се подпише, което се очаква да стане през следващите дни.Предложената избирателна система е в полза на партии, които сключват коалиции преди избори и се подкрепя от най-големите партии в страната. В ущърб е за партии, които искат сами да управляват, предимно такива като Движение 5 звезди.Социологическите проучвания показват, че системата - смесица от мажоритарна система на относително мнозинство и пропорционално представителство - ще доведе до поделяне на гласовете между лявоцентристите, дясноцентристите и Движение 5 звезди на следващите избори през май 2018 г.Президентът на страната Серджо Матарела призова парламента да изготви нов кодекс с цел хармонизиране на избирателната система за двете камари и за да се намали рискът от различни мнозинства в двете камари.Всички предишни опити за реформа се провалиха, но неочаквано управляващата Демократическа партия на бившия премиер Матео Ренци сключи сделка с \"Форца Италия\" на Силвио Берлускони за прокарване на новия закон. Северната лига също подкрепи инициативата.", "date": "2017.10.26", "title": "Италия прие нов Изборен кодекс"}
{"url": "https://news.bg/politics/vmro-iska-speshni-merki-sreshtu-tsiganskiya-tormoz-v-banya.html", "text": "Общинският съветник от ВМРО - БНД в Карлово Светлозар Янков изпрати писмо до депутата от \"Обединени патриоти\" Александър Сиди, в което призовава правителството да предприеме спешни мерки за прекратяването на циганския тормоз в региона.Янков настоява в района да се осигури засилено полицейско присъствие, както и да се открият местни полицейски участъци в проблемните села в общината.Писмото на общинския съветник от ВМРО е по повод  от 16 октомври, когато група роми нападнаха горски служители, изпълняващи служебните си задължения.Според общинския съветник Карлово е една от най-големите по територия и население общини в България, като в същото време там имало цели села с преобладаващо циганско население.\"Случаите на кражби, побой и убийства там са ежедневие, а това насажда етническа нетърпимост и страх в хората\", посочва Янков. Заради това е време в Карлово да се предприемат по-сериозни стъпки в посока защита интересите, живота и здравето на населението в общината, допълва общинарят.Янков обръща внимание и на проблема с незаконните постройки в района.От своя страна депутатът Александър Сиди незабавно внесе питане до вътрешния министър Валентин Радев с искане за точни и ясни отговори на повдигнатите от карловци въпроси.", "date": "2017.10.26", "title": "ВМРО иска спешни мерки срещу циганския тормоз в Баня"}
{"url": "https://news.bg/politics/bsp-iskat-standarti-i-izravnyaane-na-nivoto-v-obrazovanieto.html", "text": "\"Злагаме 25% ръст на заплатите на учитеите и 3,9% от БВП за образование\", заяви народният представител от \"БСП за България\" Ирена Анастасова по време на дискусията с учители и ректори на училища за Алтернативния бюджет на БСП в сферата на образованието.Основната цел на левицата е изравняване на нивото на образованието в България.Анастасова обясни, че са се провели много срещи в цялата страна при изготвяне на параметрите с образованието. Тя изтъкна, че никой не отрича, че в образованието се инвестират средства. \"Ние нямаме против това, но имаме против начина, по който тези пари се разпределят в системата\", поясни Анастасова.Тя посочи, че от заявените 19 стандарта за образование 12 вече се променят, а 1 изобщо не е създаден - за физическа среда. \"Как правят бюджет без да имат стандарт за физическа среда? Как училищата правят стратегия и правят приема за следващата година като не знаят какви рябва да са условията в училище?\", попита тя и допълни, че има училища с много добра материална база, но има учебни заведения с трагични условия.Тя даде примери за училища с черни дъски и тебешири, отопление на печки с въглища и смесени паралелки с по няколко класа.От БСП искат стандартизиране. Според тях редно е училище, което покрива определен процент от стандартите, в близките години да получават средства само за поддръжка на базата, а училищата, които са далеч от стандартите- да получават повече.Анастасова подчерта, че БСП е категорично против модела \"парите следват детето\" и ще се бори за отпадането му.\"Вече 27 години всички говорим, че образованието е важно, но никой не е постигнал нужното. Това е така, защото резултатите идват след 10-20 години\", заяви зам.- председателят на ПГ на \"БСП за България\" Антон Кутев.Според него управляващите не слагат като приоритет образованието, защото не се виждат резултати веднага. Кутев заяви, че сега никой не мисли за повече от 2 години, тъй като не знае дали е на власт и взима мерки, от които ще се види веднага резултатът - \"реже лентата на магистралата и е герой\".", "date": "2017.10.26", "title": "БСП искат стандарти и изравняане на нивото в образованието"}
{"url": "https://news.bg/world/vozhdat-na-kndr-s-ryadak-priyatelski-hod-pozdravi-prezidenta-na-kitay.html", "text": "Лидерът на КНДР Ким Чен-ун с изключително рядък приятелски жест - изпрати поздравителна телеграма на китайския президент Си Дзинпин, съобщават световни агенции.Държавната медия на Северна Корея информира, че Ким Чен-ун е поздравил Си Дзинпин и му е пожелал \"големи успехи\" в бъдещите му начинания като лидер на Китай.Върховният лидер на КНДР рядко изпраща лични телеграми до ръководители на други държави.Медията допълва, че Ким Чен-ун е изразил убеждението, че отношенията между двете страни ще се развиват в интерес и на двата народа.\"Китайският народ навлезе в нова ера по пътя на строителство на социализма с китайски характеристики\" под ръководството на Си, се отбелязва още в телеграмата.", "date": "2017.10.26", "title": "Вождът на КНДР с рядък приятелски ход – поздрави президента на Китай"}
{"url": "https://news.bg/regions/plovdiv-se-bori-s-trafika-s-mnogoetazhni-parkingi-v-tsentara.html", "text": "Община Пловдив предвижда в центъра на областния град да бъдат изградени многоетажни паркинги, които да поемат на натоварването от централните улици и да облекчат трафика.Очаква се паркингите да поемат огромна част от автомобилния поток. Единият паркинг ще се изгради на улица \"Любен Каравелов\", на мястото на бившия диагностичен център. Другият многоетажен паркинг е предвиден до сградата на Хуманитарната гимназия на улица \"Четвърти януари\".Намеренията на общината са постепенно достъпът на автомобили в центъра на Пловдив да се ограничи за сметка на пешеходните зони. Целта е центърът на областния град да бъде максимално свободен от автомобили.Предвижда се паркингът на площад \"Централен\" да бъде намален, както и да се премахне зоната за паркиране в края на улица \"Иван Вазов\".Кметът на Пловдив Иван Тотев заяви пред БНТ, че именно пешеходните пространства са тези, които дават живот на града и те трябва да бъдат разширени.Според Тотев и той и голяма част от местните жители на града одобряват предвидените промени. Според другата част от жителите на града обаче многоетажните паркинги няма да облекчат трафика в центъра на Пловдив.", "date": "2017.10.26", "title": "Пловдив се бори с трафика с многоетажни паркинги в центъра"}
{"url": "https://news.bg/crime/zabranyavat-uchastieto-na-detsa-v-reklami-na-gmo-hrani.html", "text": "Депутатите забраниха участие на деца в рекламата на ГМО храни. Това става с приемането на първо четене на изменения в Закона за храните.Въвежда се изрична забрана за реклама на генетично модифицирани храни и на храни, за които има нормативно въведени ограничения за употреба от деца, посредством реклами или търговски съобщения, насочени към детска аудитория, в които участват деца или представят деца, консумиращи тези храни. Въвежда се забрана и по отношение рекламирането на храни и напитки, съдържащи съставки и вещества с хранителен или физиологичен ефект като мазнини, трансмастни киселини, сол и захар, които не отговарят на изискванията за здравословно хранене.Предвидено е създаването на публичен национален регистър на бизнес операторите и обектите за производство, преработка и дистрибуция на храни, който БАБХ ще поддържа на интернет страницата си. Предвидено е също създаването на публичен национален регистър на бизнес операторите и обектите за производство на бутилирани натурални минерални и изворни води и на публичен регистър на пуснатите на пазара храни, за които компетентен орган е Министерството на здравеопазването.Регламентирани са основните изисквания към опаковането, етикетирането и рекламата на храните. Бизнес операторите, които произвеждат, преработват и търгуват храни, ще са длъжни да предлагат храни, етикетирани в съответствие с новите европейски изисквания. Предвижда се информацията за храните, включително информацията на етикета, да се представя на български език. Няма да се допуска допълнително облепване на етикетиран продукт с информация, различна от първоначалната или по начин, който прикрива дори част от първоначалното етикетиране.Регламентирани са още: общите изисквания към храните, които се пускат на пазара; изискванията към бизнес операторите от хранителния сектор; процедурите за регистрация или одобрение на обекти за производство и търговия с храни; условията и редът за пускане на пазара за първи път на храни със специално предназначение и на хранителни добавки; условията и редът за извършване на дейности по хранително банкиране и дарения на храни.За първи път се регламентират изискванията за търговия с храни от разстояние. Въвежда се регистрация на превозните средства за транспортиране на храни от животински произход и на храни от неживотински произход като брашно, хляб, хлебни и сладкарски изделия. Регистрацията ще се удостоверява със стикер.От обхвата на законопроекта изрично е изключено първичното производство, приготвянето и съхранението в домашни условия на храни за лична консумация.Предвидено е специфичните изисквания към групи храни, към конкретни храни и към тяхното производство, преработка и дистрибуция да се определят с наредби на Министерския съвет. Националните мерки също ще се въвеждат с наредби на компетентните министри.Създава се постоянен консултативен съвет към министъра на здравеопазването, който ще подпомага министъра при изпълнение на правомощията му, свързани с признаването и пускането на пазара на натурални минерални и изворни води. Съставът, функциите и редът за осъществяване на дейността на съвета ще бъдат определени от Министерския съвет.Предвидено е и създаването на Национален съвет по храните като постоянен консултативен орган, координиращ държавната политика в сектор \"Храни\", с участието на представители на всички заинтересовани страни. Определени са правата на браншовите организации на производителите, преработвателите и дистрибуторите на храни и критериите, по които ще бъдат допускани за участие в съвета.Актуализирани са текстовете по отношение на помирителната комисия към министъра на земеделието, храните и горите, която съдейства за извънсъдебното разрешаване на спорове между бизнес операторите, за спазването на добрите практики и за недопускането на нелоялни търговски практики.", "date": "2017.10.26", "title": "Забраняват участието на деца в реклами на ГМО храни"}
{"url": "https://news.bg/world/grad-belpuch-parvi-provazglasi-nezavisimostta-na-katalunskata-republika.html", "text": "Градският съвет на Белпуч първи в региона провъзгласи \"независимостта на Каталунската република\", съобщава местният телевизионен канал 324, цитиран от ТАСС.\"Белпуч стана първият град в страната, където е провъзгласена независимост\", съобщи телевизионният канал.Провъзгласяването \"независимостта на Каталунската република\" в Белпуч стана факт след заседанието на градския съвет, на което мнозинството съветници решиха да не изпълнят решението на Мадрид за ограничено местно самоуправление на Каталуния.Провъзгласяването на независимостта, което засега е символично, стана в рамките на акцията \"Да излезем на балконите\", организирана от привърженици на независимостта на Каталуния.", "date": "2017.10.26", "title": "Град Белпуч първи провъзгласи \"независимостта на Каталунската република”"}
{"url": "https://news.bg/world/nova-zelandiya-s-nay-mladiya-lider-ot-150-g.html", "text": "Джасинда Ардърн положи клетва като премиер на Нова Зеландия, съобщава АП.Тя обяви, че ще води правителство, което е активно, съсредоточено, съпричастно и силно.Ардърн и други високопоставени депутати положиха клетва на церемония в Уелингтън.37-годишната е най-младият лидер на страната за последните повече от 150 г. Тя е третата жена премиер на Нова Зеландия и общо 40-ият министър-председател.Нейната Лейбъристка партия не спечели най-много гласове на изборите през септември, но успя да постигне коалиционно споразумение с две по-малки партии.Консервативната Национална партия на Нова Зеландия спечели последните три вота, но в крайна сметка се озова в опозиция.Ардърн призна, че не всички са гласували за нея, но обеща да бъде лидер на всички граждани на страната.\"Това ще бъде правителство на всички новозеландци\", обеща новият премиер.Тя обеща да предприеме значителни промени в страната, включително забрана на чужденци да закупуват имоти, организиране на референдум за легализиране на марихуаната за развлекателни цели и намаляване на имиграцията. Новият премиер също има амбициозен план за опазване на околната среда, който включва да се посадят 100 милиона дървета ежегодно, насочване към възобновяема енергия и намаляване на парниковите газове до 2050 г.Лейбъристката партия на Ардърн се коалира с националистите от Първо Нова Зеландия и със Зелената партия.Лидерът на Първо Нова Зеландия Уинстън Питърс ще бъде вицепремиер и външен министър на страната.Ардърн е сравнявана с президента на Франция Еманюел Макрон и с канадския премиер Джъстин Трюдо.", "date": "2017.10.26", "title": "Нова Зеландия с най-младия лидер от 150 г. "}
{"url": "https://news.bg/crime/uslovna-prisada-za-lekar-ubil-chovek-po-nepredpazlivost.html", "text": "Съдът в Сливен осъди лекар за причиняване на смърт по непредпазливост. По обвинение на прокуратурата в Сливен съдът наложи условно наказание 18 месеца \"лишаване от свобода\", отложено с изпитателен срок от 3 години на хирурга В.П.На 22 март 2013 г. той е нарушил правилата на Медицински стандарт, като не оказал своевременно качествена медицинска дейност и осъществил действия, които впоследствие водят до смъртта на 46-годишната Красимира от село Сотиря.Лекарят не е извадил незабавно медицинското изделие троакар, за да провери причината за непълноценното му действие, а е продължил натиска, с което е наранил лявата обща хълбочна артерия, не е направил всичко необходимо за оперативното възстановяване на целостта на стената на артерията и е допуснал продължаване кръвозагубата от наранената артерия, в резултат на което от масивна кръвозагуба, довела до развитие на ДИК-синдром, жената е починала.Заседанието на сливенския съд е проведено по реда на съкратеното съдебно следствие, а присъдата може да бъде обжалванa пред Апелативен съд Бургас.", "date": "2017.10.26", "title": "Условна присъда за лекар, убил човек по непредпазливост"}
{"url": "https://news.bg/politics/dps-brani-sas-zakon-ktb-ot-dorazgrabvane.html", "text": "ДПС внася законопроект за банковата несъстоятелност.Съавтори на законопроекта са Йордан Цонев и Делян Пеевски, както се похвали на брифинг в НС лично Йордан Цонев.Мотив за законодателната инициатива е вторичното разграбване на активите на КТБ. \"По различни причини се случиха тези неща, ние внимателно ги анализирахме\", обясни Цонев. Според него основа на процеса е начинът, по който е функционирала КТБ. Активите на банката били разграбени заради законодателни пропуски.От ДПС смятат, че техният законопроект ще се яви важен инструмент в ръцете на синдиците на КТБ да върнат заграбеното от фалиралата банка на Цветан Василев. От там заграбеното щяло да се върне в държавата.Йордан Цонев защити Делян Пеевски от спекулациите, че е спомогнал за фалита на банката. \"Тези обвинения са необосновани\", каза той и допълни, че ДПС и занапред със законодателни мерки ще прави всичко възможно парите от фалиралата КТБ да се върнат в държавата.Според Хамид Хамид проектът има превантивен характер, така че занапред да не се допуска подобно разграбване на банка. Проектът прави невалидни всички прихващания и други банкови операции, довели до ощетяването на банката. По мнението на Хамид в КТБ е действала проста, но ефективна схема за разграбване на активите.Самият депутат Делян Пеевски не дойде в Народното събрание да представи законодателната си инициатива.\"КТБ е най-голямото преразпределяне на икономическо богатство в страната след прехода и е свързано с поредица от престъпления.\" Това коментира пред журналисти в парламента Жельо Бойчев от ПГ на БСП във връзка с внесения от народните представители Йордан Цонев и Делян Пеевски проект на закон срещу доразграбването на КТБ. Бойчев беше категоричен, че от БСП ще излязат с позиция във връзка с проекта на ДПС. По думите му този разговор вече се е водил и в парламента, и в специалните комисии.Председателят на ПГ на ГЕРБ Цветан Цветанов отказа пред журналисти да коментира законопроекта и заявките, които той дава. Цветанов отклони въпросите с аргумента, че не е запознат.", "date": "2017.10.26", "title": "ДПС брани със закон КТБ от доразграбване"}
{"url": "https://news.bg/world/nay-malko-chetirima-zaginali-pri-katastrofa-na-vlak-s-boyna-mashina-vav-finlandiya.html", "text": "Най-малко четирима души загинаха при инцидент с влак в южната част на Финландия, съобщи полицията, цитирана от АП и Ройтерс.Катастрофата е станала тази сутрин в Расеборг, на около 85 километра югозападно от Хелзинки.Според разпространяваната информация повечето от жертвите са войници - трима войници и един пътник на влака. Най-малко 8 души са пострадали.Военният министър на страната Юси Нинистьо написа в \"Туитър\", че денят е \"започнал с тъжни новини\".Полицията и военното министерство уточниха, че катастрофата е станала на железопътен прелез между пътнически влак и бойна машина по време на военни учения. Пътническият влак е бил от Карис до Ханко.Катастрофата е станала около 08,00 часа местно време.Точно преди месец, на 26 септември, танк, участващ в ученията Aurora-2017, се сблъска с пътнически влак в Швеция. Четирима души пострадаха.", "date": "2017.10.26", "title": "Най-малко четирима загинали при катастрофа на влак с бойна машина във Финландия"}
{"url": "https://news.bg/int-politics/ukrayna-zapodozrya-ramzan-kadirov-za-atentata-sreshtu-deputata-mosiychuk.html", "text": "Съветникът в Министерството на външните работи на Украйна Антон Геращенко определи \"действията на руските специални служби\" като една от версиите за експлозията, която избухна снощи в Киев, съобщават руските медии.Според него това може да е било направено за \"дестабилизирането на обществено-политическата ситуация на фона на протестните действия\".Подобно изявление направи и друг съветник на министъра на външните работи на Украйна. \"Има конкретни доказателства, които могат да потвърдят това, че заинтересован... по-специално изявлението на Рамзан Кадиров от 2014 г.\", загатнал съветникът Иван Варченко.Той отбелязал, че разследването разглежда и други версии. \"Но аз смятам, че доказателствата вече са достатъчни, за да разглеждаме като приоритетна именно версията за руска връзка. И не изключвам, че изпълнителите могат да са най-различни\", добави Варченко.Снощи избухна паркиран мотоциклет пред сградата на местната телевизия \"Еспресо\". Мощността на взривното устройство е била около 1 кг тротилов еквивалент. Пострадаха петима души, включително украинският депутат Игор Мосийчук. Бодигардът му пострада много тежко и почина в болницата, по-късно почина и още един пострадал. Инцидентът беше квалифициран като терористичен акт.", "date": "2017.10.26", "title": "Украйна заподозря Рамзан Кадиров за атентата срещу депутата Мосийчук "}
{"url": "https://news.bg/world/desetki-zaginali-pri-eksploziya-vav-fabrika-za-pirotehnika-v-indoneziya.html", "text": "Експлозия и пожар във фабрика за пиротехника в западната част на индонезийската столица Джакарта убиха най-малко 27 души, съобщават местни медии, позовавайки се на полицията и пожарната служба, предаде Ройтерс.Впоследствие АФП съобщи за най-малко 47 загинали. При инцидента са пострадали най-малко 35 души.Телевизии излъчиха кадри с издигащи се от фабриката в индустриалния комплекс Тангеран стълбове от черен дим.Според БиБиСи инцидентът е станал около 09,00 часа местно времеВсе още евакуираме пострадалите, обявиха от полицията пред АФП.Във фабриката е имало общо 103 работници.", "date": "2017.10.26", "title": "Десетки загинали при експлозия във фабрика за пиротехника в Индонезия"}
{"url": "https://news.bg/politics/izmenyame-spogodbata-s-bosna-za-avtomobilnite-prevozvachi.html", "text": "Министър-председателят Бойко Борисов заминава за Босна и Херцеговина на първо официално посещение на български премиер в балканската страна.В Сараево Борисов ще се срещне с председателстващия Съвета на министрите на Босна и Херцеговина Денис Звиздич, както и с председателстващите и заместник-председателстващите на двете камари на парламента.Очаква се в хода на посещението на премиера да се подпише споразумение за изменение на Спогодбата между българското правителство и Съвета на министрите на Босна и Херцеговина за международни автомобилни превози на пътници и товари.Документът цели да насърчи сътрудничеството в областта на автомобилния транспорт между двете страни. Прилагането на документа ще намали ограниченията по маршрутите на българските камиони.По време на посещението си в Сараево премиерът ще посети и военната база \"Бутмир\". Там Борисов ще разговаря с командващия въоръжените сили на ЕС в Босна и Херцеговина генерал-майор Антон Валднер и с командира на Щаба на НАТО бригаден генерал Робърт Хюстън. Очаква се премиерът да се срещне и с българския контингент, участващ в мисията EUFOR Althea.В официалната делегация, придружаваща министър-председателя Бойко Борисов, са вицепремиерите Томислав Дончев и Красимир Каракачанов, както и министрите Ивайло Московски и Емил Караниколов.", "date": "2017.10.26", "title": "Изменяме спогодбата с Босна за автомобилните превозвачи"}
{"url": "https://news.bg/world/prezidentskiyat-vot-v-keniya-pomrachen-ot-nasilie.html", "text": "Кенийската полиция използва сълзотворен газ по протестиращи, които хвърляха камъни по време на демонстрации в райони на опозицията след началото на президентските избори, съобщава АП.За втори път от август Кения провежда избори за държавен глава. Според осведомителната агенция сблъсъците показват разделението в страната, където лидерът на опозицията призова поддръжниците си да бойкотират вота.Възникнало е насилие в квартал \"Кибера\" в столицата Найроби и в град Кисуму, където протестиращи предизвикаха пожари и блокираха пътища. Много изборни секции не са отворени заради проблеми с мерките за сигурност.Източници от болница и полицията съобщиха, че най-малко трима души са убити при сблъсъци, информира АФП.Но в районите, където живеят поддръжниците на настоящия президент Ухуру Кениата, хората участват на изборите, макар че се очаква далеч по-малка изборна активност от вота през август.На 8 август тази година в страната бяха проведени избори за президент, парламент и местна власт. Президентският вот беше спечелен от настоящия държавен глава Ухуру Кениата с 54%. Но опозиционният лидер Райла Одинга оспори резултата във Върховния съд. Впоследствие изборите бяха касирани заради нередности при преброяването от избирателната комисия. Президентският вот бе насрочен за днес.Одинга бойкотира днешния вот, тъй като първо настоява за реформиране на изборната комисия. ", "date": "2017.10.26", "title": "Президентският вот в Кения помрачен от насилие"}
{"url": "https://news.bg/regions/okolo-120-hil-kubichni-metra-e-pohabenata-darvesina-pri-pozhara-v-pirin.html", "text": " през месец август е обхванал 16 000 хектара гора. От тях 14 500 хектара са абсолютно изпепелени от природната стихия. Това заяви пред БНР директорът на Югозападното държавно предприятие инж. Дамян Дамянов.Според Дамянов подготовката на терените и новото залесяване ще отнеме най-малко три години. По думите му загубите са огромни както за природата в района, така и за стопаните.По прогнозни данни похабената дървесина е около 120 000 кубични метра - тя се измерва с планов добив на едно средно горско предприятие за 5-годишен период.Дамянов допълни, че за засегната дървесина вече са сключени договори с фирми. Дървесината, която в кратки срокове се изсече и извози, може да се използва като строителен материал или като дърва за огрев.", "date": "2017.10.26", "title": "Около 120 хил. кубични метра е похабената дървесина при пожара в Пирин"}
{"url": "https://news.bg/int-politics/rusiya-se-hvali-sas-sateliti-ubiiytsi.html", "text": "Космическите войски на Русия успешно са изпитали маневриращ сателит, способен да лети до други орбитални апарати, да ги инспектира и при необходимост да ги прихваща. Това обявиха от руското военно министерство, цитирани от в. \"Известия\".Уточнява се, че по време на изпитанията, сателитът се отделил от околоземна платформа \"Космос-2519\", пусната на 23 юни 2017 г. Апаратът, след като променил орбитата си, се върнал на платформата и я инспектирал.В резултат на изпитанията по управлението на маневриращ военен спътник, са били тествани наземни и орбитални средства, както и методи за балистични изчисления и софтуер. Също така е била потвърдена възможността за автоматично откачване на сателита от платформа, дистанционното управление на полета му и използването на оборудването на борда.Подобни сателити убийци, предназначени не само за наблюдение на други апарати, но също и за прихващането им, ще станат важен елемент от руската орбитална фракция, изпълнявайки сдържаща роля в космическата военна надпревара.", "date": "2017.10.26", "title": "Русия се хвали със сателити убиийци"}
{"url": "https://news.bg/world/sasht-zasilvat-sanktsiite-sreshtu-hizbula.html", "text": "Камарата на представителите на Конгреса на САЩ единодушно одобри законопроект за санкции срещу ливанската шиитска групировка Хизбула, предаде АП.Предстои той да бъде разгледан и в Сената.Законът предвижда мерки за ограничаване на достъпа на групировката до международната финансова система, а също и на възможността й да сътрудничи с финансови институции.Той дава право на президента на САЩ да налага санкции на страни и структури, които подкрепят Хизбула.През 2013 г. външните министри на страните от ЕС вписаха военното крило на \"Хизбула\" в европейския списък на терористичните структури. Основание за това стана терористичният атентат в Бургас на 18 юли 2012 г, когато при взрив на автобус с израелски туристи на летището на българския град загинаха 7 души.", "date": "2017.10.26", "title": "САЩ засилват санкциите срещу Хизбула"}
{"url": "https://news.bg/regions/pochitame-sveti-dimitar.html", "text": "Св. великомъченик Димитрий Солунски Мироточиви бил родом от Солун, пише pravoslavieto.com. Баща му, който бил управител на града, имал в дома си молитвена стая с икона и кандило. След смъртта на родителите си Димитрий заел висок военен пост, бил отличен за своите качества, но получил заповед да преследва християните. Вместо да направи този компромис, той покровителствал последователите на Христос.Чул за това, император Максимилиан, на връщане от поход на Изток, спрял в Солун, поискал Димитрий да се откаже от вярата си в Христа. Той отказал, увещанията били напразни, хвърлили го в тъмница. Устроили тържество в цирка.Лий, прочут борец, приканил осъдените християни на борба и ги хвърлял върху копия, забити с острието нагоре. Оръженосецът на Димитрий, Нестор, изпросил благословия от Димитър да иде на борба - отишъл и захвърлил Лий в пропастта. Затуй по нареждане на императора Нестор бил обезглавен, а Димитрий - прободен с копие в 306 година.Християните запазили мощите на светеца. След като гоненията били прекратени, над лобното място и гроба на св. Димитър в Солун бил построен малък храм. В него ставали много чудеса. По-късно храмът бил разширен и тогава намерили нетленните останки на мъченика. От тях потекло благовонно миро и затова Църквата го нарекла Свети Димитър Мироточиви. Заради чудотворната сила на мощите му, св. Димитър бил почитан като покровител на град Солун. За мироточивите му мощи се говори в паметници от Х век.Днес мощите на св. Димитър се съхраняват във великолепната базилика, издигната на мястото на малкия храм. В деня на неговата памет в Солун се стичат поклонници от цял свят.", "date": "2017.10.26", "title": "Почитаме свети Димитър"}
{"url": "https://news.bg/world/savetnik-na-tramp-tarsil-kontakt-s-asandzh.html", "text": "Ръководителят на компания за анализи на данни, свързана с кампанията на Доналд Тръмп за президент, се свързала с основателя на Уикилийкс Джулиан Асанж през 2016 г. по повод хилядите имейли на Хилъри Клинтън, държани на частен сървър, докато тя беше държавен секретар, съобщава Си Ен Ен.Медията се позовава на четири източника.Александър Никс, главен изпълнителен директор на Cambridge Analytica, изпратил имейл до няколко души. В него той разкрива, че е изпратил имейл до Асандж, търсейки достъп до имейли от частния сървър на Клинтън, за да ги превърне в база данни за кампанията за Тръмп.След като президентът Тръмп получи номинацията през 2016 г., едно от най-важните решения, които направихме, беше да си сътрудничим с Републиканския национален комитет за данни, съобщиха от кампанията на Тръмп.В началото на изборите институтът инвестира в най-сложната програма за насочване на данни в съвременната американка в историята, която помогна да спечелим победата ни през есента.Бяхме горди, че сме работили с Републиканския национален комитет за данни и нейните експерти по данни и разчитахме на тях като основен източник за анализи на данни.Ние като кампания направихме избор да разчитаме на избирателните данни на Републиканския национален комитет, за да помогнем на избирането на президента Доналд Тръмп.Всички твърдения, че избирателните данни от всеки друг източник играе ключова роля в победата е фалшива.Изявлението не се отнася до контактите между Cambridge Analytica и WikiLeaks.", "date": "2017.10.26", "title": "Съветник на Тръмп търсил контакт с Асандж"}
{"url": "https://news.bg/world/do-20-mesetsa-prehoden-period-za-brekzit.html", "text": "Европейският съюз вероятно ще предложи на премиера на Великобритания Тереза Мей да съкрати преходния период за оттеглянето на Брекзит от Общността от две години на 20 месеца. Това съобщи в сряда вестник \"Гардиън\", който се позовава на високопоставени служители в Брюксел.Следователно Великобритания ще трябва да се оттегли от всички правни структури на ЕС до 31 декември 2020 г. Окончателното решение обаче все още не е взето.Британският министър за Brexit Дейвид Дейвис заяви, че британското правителство очаква през декември да се говори с Брюксел за условията за прехода след излизането на Обединеното кралство от Европейския съюз.Той също така каза, че в случай на провал на преговорите по Брекзит и липсата на сделка Великобритания може да си запази правото да откаже да изпълнява всякакви финансови задължения към Брюксел след прекратяване на членството.", "date": "2017.10.26", "title": "До 20 месеца преходен период за Брекзит"}
{"url": "https://news.bg/world/pentagonat-ne-bil-sreshtu-ruskoto-orazhie-za-filipinite.html", "text": "Американският министър на отбраната Джеймс Матис заяви, че Вашингтон не е разтревожен от доставката на руски оръжия на Филипините, предаде Ройтерс.Не придавам голямо значение на това. Знам, че някои камиони са доставени, за да помогнат на страната, която се бори с терористите. Това е суверенно решение на Филипините , каза Джеймс Матис. Също така Матис добави, че е имал \"открит и топъл разговор\" с филипинския президент Родриго Дутерте. Според шефа на Пентагона, били са обсъдени военното сътрудничество и борбата с тероризма.По-рано бе съобщено, че Русия е прехвърлила във Филипините пратка военни продукти, включително оръжия, боеприпаси и военни камиони.", "date": "2017.10.26", "title": "Пентагонът не бил срещу руското оръжие за Филипините"}
{"url": "https://news.bg/world/bomba-izbuhna-v-kipar.html", "text": "Бомба е избухнала в Кипър. Тя е била поставена в кола, паркирана в град Лимасол, съобщават местни медии.Бомбата е била поставена на предното стъкло. Никой не е пострадал.Колата е била наета от чужденец, който кацнал в Кипър часове по-рано.Властите не разкриват самоличността на туриста. Властите водят разследване.", "date": "2017.10.26", "title": "Бомба избухна в Кипър"}
{"url": "https://news.bg/world/ofanzivata-sreshtu-islyamska-darzhava-prodalzhava.html", "text": "Иракската армия рано тази сутрин поднови офанзивата си срещу Ислямска държава.Цел на настъплението са градовете Рауа и Ал Каим, които са разположени близо до границата със Сирия, съобщи \"Ройтерс\".Агенцията се позовава на телевизия \"Ал Арабия\". Настъплението започнало от три страни с подкрепата на международната антиджихадистка коалиция.Миналата седмица падна столицата на Ислямска държава - Ракка. Все още не е известна съдбата на самопровъзгласилия се за халиф Абу Бакр ал Багдади.", "date": "2017.10.26", "title": "Офанзивата срещу Ислямска държава продължава"}
{"url": "https://news.bg/weather/valezhite-spryaha-dnes-ni-ochakvat-slanchevi-chasove.html", "text": "Валежите в цялата страна спряха, днес ни очакват слънчеви часове.На територията на България днес ще има слаб вятър от запад, северозапад.Сутрешните температури обаче ще продължават да бъдат ниски. Тази сутрин термометрите ще показват от 2 до 7 градуса. Очаква се най-ниските сутрешни температури да бъдат в централните части на Южна България.През деня времето чувствително ще се подобри. Максималните температури за страната варират от 15 до 19 градуса. Очаква се в София термометрите да показват около 15 градуса, а в Сливен, Велико Търново и Добрич - около 16 градуса. Най-топло ще бъде във Видин, Благоевград и Пловдив, където се очакват температури около 18-19 градуса.В планинските райони на страната ще има променлива облачност, придружена със силен вятър. Очаква се в Рила температурите да достигнат до 12 градуса, а в Пирин - до 16 градуса.Синоптиците прогнозират по-високи стойности и утре. През уикенда обаче се очакват нови превалявания с максимални дневни температури между 8 и 14 градуса.", "date": "2017.10.26", "title": "Валежите спряха, днес ни очакват слънчеви часове"}
{"url": "https://news.bg/society/puskat-parnoto-v-sofiya-1.html", "text": "Във връзка с понижението на температурите през последните няколко дни \"Топлофикация София\" започва поетапно пускане на отоплението в столицата, съобщи Нова телевизия.Припомняме, вчера, 24 октомври, от дружеството съобщиха, че имат пълна готовност да започнат пускането на парното като приоритетно първо отоплението ще бъде пуснато в детските градини, учебните и здравните заведения. След това се очаква и поетапно пускането на парното в жилищните сгради във всички райони на столицата. Парното в административните сгради ще бъде пуснато последно.\"Топлофикация\" припомня на клиентите си, че трябва да отворят на максимална степен вентилите на радиаторите си, за да не се налага допълнително обезвъздушаване на отоплителните тела след пускане на отоплението. Потребителите трябва и да проверят електронните си уреди за дялово разпределение. В случай, че дисплеят на електронните уреди е изгаснал, клиентите трябва незабавно да потърсят съдействие от обслужващата ги фирма.Важно е преди пускането на отоплението клиенти да приключат всички ремонти и да запълнят източените инсталации. Отоплението няма да бъде включено в сградите, в които вътрешната отоплителна инсталация не е запълнена.Припомняме, вчера беше третият пореден по-студен ден в страната. Според условията на топлинния доставчик парното се включва при три последователни дни със средноденонощна температура под 12°C и прогноза от НИМХ - БАН за трайно застудяване в периода от 1 октомври до 30 април.Все пак, ако някои потребители смятат, че зимата не е дошла, от \"Топлофикация\" дават възможност да се заяви и по-късно включване на отоплението в отделни сгради.", "date": "2017.10.26", "title": "Пускат парното в София"}
{"url": "https://news.bg/regions/prodalzhava-izdirvaneto-na-izcheznalata-zhena-v-oblast-burgas.html", "text": "Продължава издирването на изчезналата жена при наводнението в област Бургас. Припомняме, една жена от село Черни връх изчезна при природната стихия в бургаско. Тя е в неизвестност вече около 24 часа.Междувременно община Камено обяви ден на траур в памет на жертвите в бедствието. Припомняме,  при наводненията в област Бургас през нощта на 23 срещу 24 октомври. Най-тежко беше положението именно в община Камено, където беше обявено и бедствено положение. По-късно стана ясно, че  в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради.Най-пострадалите населени места са селата Равнец, Черни връх, Полски извор и Ливада. Сериозно е и положението в бургаските квартали Горно и Долно Езерово. Тепърва предстои описване на щетите.Към момента жандармерия продължава да следи и охранява пострадалите села. В районите, които пострадаха от наводнението, има позиционирани и дежурни аварийно-спасителни екипи.През цялата нощ аварийни екипи и доброволци са помагали на хората в засегнатите села. По думите на кмета на община Бургас Димитър Николов в 25 от засегнатите къщи в село Равнец през нощта се е изпомпвала вода. Освен това са получени и 17 сигнала за къщи, в които към момента на бедствието не е имало хора.Пред БНТ Николов обясни още, че основният приток на вода е придошъл по устието на река Чакърлийска, всички изисквания относно язовирите в района са спазени. По думите му се очакват резултатите от разследването на прокуратурата. Николов информира и че депото за битови отпадъци се ремонтира и до 2 дни ще бъде изцяло възстановено.Детската градина в Равнец няма да работи и днес, защото нивото на водата в сградата все още е високо. Училището в Равнец ще работи, но това в Горно Езерово ще остане затворено.Министърът на регионалното развитие и благоустройството Николай Нанков съобщи, че пътната инфраструктура в района на наводнението е в трагично състояние. По думите му има отделен ресурс от над 2 млн. лв., който ще бъде насочен целево към засегнатите от наводнението райони.\"Мобилизирана е техника от пътно-поддържащите фирми, за да започнат възстановителните дейности в Община Каменово\", заяви пред Нова телевизия Нанков.Стана ясно още, че пътят в участъка между Долно Езерово и Братово остава затворен. Премахването на земната маса ще започне след изтичането на придошлите води.Припомняме, според специалисти скъсаните стени на каскадните язовири в района на бедствието не могат да бъдат причина за наводнението. Бедствието дошло заради обилните валежи, които достигали до 200 л/кв.м.Според фермери в района на наводнението обаче бедствието е било причинено вследствие на нерегламентираното изпускане на голямо количество вода от язовир \"Трояново\". За това те обвиниха \"Напоителни системи\" - Бургас. Според земеделците около 7 часа сутринта на 24 октомври 2-метрова приливна вълна е заляла имотите им, опустошавайки всичко по пътя си.Окръжната прокуратура в Бургас вече образува три досъдебни производства за установяването на причините, довели до смъртта на тримата души.Заради обилните дъждове, вчера се образува и голямо свлачище на АМ \"Тракия\". Голямо количество земна маса се изсипа върху аварийната и активната лента на пътното платно от магистралата в посока София. От Агенция \"Пътна инфраструктура\" съобщиха, че към 7.30 часа тази сутрин движението между 325-и и 259-и километър от магистралата е било напълно възстановено.", "date": "2017.10.26", "title": "Продължава издирването на изчезналата жена в област Бургас"}
{"url": "https://news.bg/health/miroslav-nenkov-ne-mozhem-da-ogranichim-falshivite-bolnichni-na-100.html", "text": "\"Никой не може на 100% да премахне тези случаи, но можем да ги ограничим\". Това заяви зам.-министърът на здравеопазването д-р Мирослав Ненков относно фалшивите болнични листове.\"Има варианти с проверки, нашата компетентност е в областта на медицинската функция\", обясни пред Нова телевизия Ненков и добави:\"Дайте ни време, ще се постараем да има резултат\".\"Трудна е оценката колко от болничните листове са фалшиви\", Ненков. Той изтъкна, че тези проблеми не се случват само в България. Ненков се позова на управителя на НОИ Ивайло Иванов, според когото в западни държави изобщо не се заплащат първите дни от болничните.Ненков е категоричен, че не е възможно да се постави контролен орган до всеки лекар, за да проверява. Случвали се и очевидни абсурди, допълни зам.-министърът.Ненков обясни, че има и данъчни облекчения, но не успя да конкретизира. Той даде пример за мъж, чието име съвпада с името на фирмата, в която работи.Мъжът в рамките на половин година е бил в болнични, като е страдал от несвързани болести. Така той не е бил работещ по документи от 27 февруари до края на август.\"Така той получава данъчни облекчения за фирмата си. Ние всички му плащаме\", заяви Ненков.", "date": "2017.10.26", "title": "Мирослав Ненков: Не можем да ограничим фалшивите болнични на 100%"}
{"url": "https://news.bg/politics/borisov-kupuva-glasove-za-predstoyashtite-izbori-prez-byudzhet-2018-otseche-dimitar-delchev.html", "text": " е панически и през него премиера Бойко Борисов прави опит да си купи гласове за предстоящите избори. Това заяви пред БНР председателят на \"Движение България на гражданите\" Димитър Делчев.Според Делчев правителствения Бюджет 2018 ще натовари бизнеса с 10% повече разходи през следващата година заради административното увеличение на осигуровките. По думите му свободната стопанска инициатива ще бъде поставена на системи, разчитайки само на обществените поръчки, които властимащите раздават.Лидерът на ДБГ беше категоричен, че чрез Бюджет 2018 ще се засили корупционния модел, по който бизнесът в страната бива опитомен.\"Властта нарича този бюджет социален, но е направо социалистически\", заяви още Делчев и добави, че вместо да се залагат реформи, единствената цел на бюджета е да се замажат очите на определени групи в обществото, от които правителството ще очаква подкрепа на предстоящи избори.Според Делчев бюджетът на кабинета \"Борисов 3\" за следващата календарна година ще отложи борбата с корупцията за още една година, защото в проекта не са заложени средства за това. За сметка на това дупките, през които изтичали обществените средства за здравеопазване и други, ще останат широко отворени.Според Делчев в системата на МВР е необходимо оптимизиране на администрацията, но в Бюджет 2018 реформа в системата не е заложена.", "date": "2017.10.26", "title": "Борисов купува гласове за предстоящите избори през Бюджет 2018, отсече Димитър Делчев"}
{"url": "https://news.bg/health/otpuskat-poveche-sredstva-za-lichnite-lekari-i-zabolekarite.html", "text": " Надзорният съвет на Националната здравноосигурителна каса (НЗОК) гласува отпускането на повече средства за извънболнична помощ в окончателната бюджетна рамка на касата за 2018 година.С промените към личните лекари в страната ще се отпуснат 7 млн. лв. повече от първоначално предвидените 200 млн. лв.Към зъболекарите допълнителните отпуснати средства ще са в размер на 1 млн. лв. Здравната каса частично ще поеме и изграждането на зъбни протези.Припомняме, вчера стана ясно, че НЗОК заделя 38 млн. лв. от резерва си за лекарства за предстоящата 2018 година. Увеличението на средствата за извънболнична помощ ще са за сметка на средствата за лекарства в бюджета.Окончателният бюджет на НЗОК за 2018 година ще бъде около 3 млрд. и 800 млн. лева.", "date": "2017.10.26", "title": "Отпускат повече средства за личните лекари и зъболекарите"}
{"url": "https://news.bg/crime/tsvetan-tsvetanov-iska-dialog-s-graf-ignatievo.html", "text": "Диалог с летците от авиобаза \"Граф Игнатиево\" иска заместник-председателят на ГЕРБ Цветан Цветанов. Това заяви той в свое интервю пред Нова телевизия.Цветанов се притеснява случаят да не ескалира до крайност, която може да провокира напрежение или противопоставяне.\"Има подзаконови нормативни актове, които са дали правната възможност на пилотите да преценяват дали могат да излеят за тренировъчни полети\",  обясни Цветанов и припомни вчерашното съобщение на прокуратурата, в което се съобщаваше, че няма умисъл или \"бунт\" в действията на летците.Според председателя на ГЕРБ не трябва да се вменява вина, щом няма доказателства някой да е действал умишлено.Повече от 16 години се говори за купуване на нови самолети или за самолети, които да отговарят на стандартите на НАТО, изтъква Цветанов.\"За последните години правителството на Бойко Борисов успя да осигури необходимия финансов ресурс, за да могат да бъдат окомплектовани със съответните резерви части, закупуването или отремонтирането на двигателите към сегашната военна техника, които самолети да имат съответната летателна способност\", обясни Цветан Цветанов и допълни, че компетентните органи трябва да преценят дали всичко това е изпълнено, дали необходимата документация е била предоставена при изпълнението на тези поръчки.Той припомни случая за проблемите с необходимата документация на двигателите.Цветанов смята, че за да има сигурност за пилотите и да се изчистят проблемите, Министерство на отбраната трябва да предприеме нужните действия.", "date": "2017.10.26", "title": "Цветан Цветанов иска диалог с \"Граф Игнатиево\""}
{"url": "https://news.bg/regions/stolichani-negoduvat-zaradi-veloaleyata-na-rakovski.html", "text": "Столичани са недоволни от велоалеята на ул. \"Г. С. Раковски\". Лентата за предвижване на колоездачи заема почти половината от пътното платно, което предизвика недоволството хем на шофьори, хем на велосипедисти.Трасето за колоездачи на ул. \"Г. С. Раковски\" беше разчертано в началото на месец октомври. След изграждането му обаче трасето заема почти половината от автомобилното платно, което предизвика още по-големи задръствания в района.Зам.-кметът на Столична община Евгени Крусев коментира пред Нова телевизия, че по дължина улица \"Г. С. Раковски\" е с променлива ширина. На местата, където има възможност, се обособявали по две ленти за движение, което да намали трафика.По думите на Крусев велоалеята все още не е изградена докрай. Трасето за велосипедисти има нужда от поставянето на допълнителна маркировка, пътни знаци и огледала, които да помагат на велосипедистите и шофьорите да се ориентират в пътната обстановка.По части от велоалеята вече има монтирани гумени заграждения, които да попречат на коли да навлизат върху трасето за колоездачи.Стана ясно още, че велоалеята е била разширена, защото първоначалното ѝ разположение създавало опасност от катастрофи, когато автомобилите правят десен завой.", "date": "2017.10.26", "title": "Столичани негодуват заради велоалеята на \"Раковски\""}
{"url": "https://news.bg/regions/profilaktika-na-osvetlenieto-v-tunel-na-am-lyulin.html", "text": "Агенция \"Пътна инфраструктура\" прави профилактика на осветлението в тунел \"Люлин\" от АМ \"Люлин\". До 15 часа днес и в двете тръби на тунел \"Люлин\" осветлението няма работи. До тогава движението в района ще се регулира от служители на сектор \"Пътна полиция\".Пътната агенция апелира водачите да се движат с повишено внимание и съобразена скорост в района на тунела.", "date": "2017.10.26", "title": "Профилактика на осветлението в тунел на АМ \"Люлин\""}
{"url": "https://news.bg/world/pokushenie-sreshtu-deputat-v-kiev.html", "text": "В Киев бе извършено покушение срещу депутат, предаде ТАСС.Мишена на нападението е бил Ихор Мосейчук от Радикалната партия. Той е ранен и е настанен в болница, съобщи говорител на украинската полиция. При излизането на депутата от телевизионния канал \"Еспресо\" бил взривен паркиран пред сградата мотоциклет с поставена на него бомба.При взрива е загинал един човек. Самият депутат обвини Русия, че стои зад атентата. Загиналият е охранителят му.Властите разследват нападението.", "date": "2017.10.26", "title": "Покушение срещу депутат в Киев"}
{"url": "https://news.bg/world/ispaniya-ne-dala-izbor-na-kataluniya.html", "text": "\"Испания не оставя на Каталуния друг вариант, освен да провъзгласи републиката\", заяви в интервю за АП заместник-ръководителят на каталунското правителство Ориол Жункерас.\"Ще работим за изграждането на република, защото разбираме, че имаме демократичен мандат за създаване на такава\", заяви Жункерас.Той уточни, че говори от името на партията си, която е една от двете формации в управляващата каталунска коалиция, а не от името на регионалното правителство.На 21 октомври испанският премиер Мариано Рахой заяви, че ще задейства чл. 155 от конституцията, който отнема независимостта на Каталуния.", "date": "2017.10.26", "title": "Испания не дала избор на Каталуния"}
{"url": "https://news.bg/press/momiche-ot-1-i-klas-nosi-ranitsa-1-3-ot-tegloto-si-nad-450-mln-lv-za-gradsko-razvitie-i-turizam.html", "text": "Момиче от 1-и клас носи раница 1/3 от теглото сиРадена Ганчева или Ради, както я наричат съучениците ѝ от 1 \"а\" клас от столичното 119-о училище \"Акад. Михаил Арнаудов\", имаше рожден ден на 25 октомври. Бонбоните за класа вече бяха извадени от раницата ѝ, когато екип на \"24 часа\" влезе в часа да провери колко тежат чантите на най-малките и на петокласниците. Повод за \"инспекцията\" беше жалбата на Теодора Божкова от 5-и клас на 35-о училище \"Добри Войников\" до Държавната агенция за закрила на детето заради тежките раници, към която тя приложи и подписи на свои съученици.Експериментът, който направихме в лекарския кабинет на училището, показа, че с раницата на гърба си момиченцето тежи 27,5 кг, а без нея - 21,6 кг.Разследват смъртта на жертвите от наводненията в БургаскоОбразуваха три досъдебни производства за установяването на причините, довели до смъртта на загиналите при наводнението в област Бургас.Под надзора на Окръжната прокуратура в Бургас, служителите от Областната дирекция на МВР в града са започнали незабавни действия за изясняването на причините, довели до смъртта на три лица в село Полски извор, село Ливада и село Равнец.81 опасни микроязовира ни дебнат в пороите81 опасни микроязовира ни дебнат в пороите. Това сочат данните от направените проверки от началото на годината от екипи на Държавната агенция за метрологичен и технически надзор (ДАМТН) на близо 3000 изкуствени водоема в страната.От агенцията отчитат направени 1506 самостоятелни инспекции, а останалите над 1400 са били съвместни с Областните комисии по региони и с други институции.Пак дъжд, пак жертви, властите - пак невинниТрима загинали, седем скъсани язовирни стени, стотици наводнени къщи, прелели реки и езера, селища с прекъснат ток и мощна вълна, от която хората са принудени да се спасяват сами. Това е печалната равносметка от поредното водно бедствие в България. Апокалипсисът настана в нощта срещу сряда в Бургаска област, където падналите валежи за 12 дни достигнаха 160 л/кв. м. Част от спасените хора са в тежко състояние, затова е възможно размерите на трагедията да се окажат по-големи. Бедствието отново показа липсата на превенция от страна на българските власти. Сигналите от граждани за неподдържани съоръжения и непочистени шахти са стотици, но мерки, както е видно от последствията, не са били взети.ГЕРБ скриха Каракачанов от отговор защо в Граф Игнатиево не летятУправляващите скатаха вчера военния министър Красимир Каракачанов от обяснението защо пилотите от авиобаза \"Граф Игнатиево\" не летят. Депутатите от ПГ \"БСП за България\" поискаха той да бъде изслушан в Народното събрание, след като във вторник военни летци обявиха, че не са в състояние да извършват полети.\"Станахме свидетели на безпрецедентен протест на военнослужещи в България. Военните пилоти не издържаха на условията, при които са принудени да изпълняват дълга си да служат на България\", заяви социалистът Николай Цонков, зам.-председател на комисията по отбрана.Над 450 млн. лв. за градско развитие и туризъмНай-голямата процедура за заемно финансиране по европейски програми бе отворена тази седмица. Общо 353.3 млн. лв. ще бъдат дадени на финансови посредници, най-вероятно банки, за да стигнат до крайни получатели в цяла България. Процедурата се движи от държавния Фонд на фондовете (ФнФ), който е дал срок до 29 декември на желаещите да участват в процедурата да заявят кандидатурите си. Заедно с ресурса, който победителите ще добавят, сумата за проекти набъбва до поне 457 млн. лв.", "date": "2017.10.26", "title": "Момиче от 1-и клас носи раница 1/3 от теглото си, Над 450 млн. лв. за градско развитие и туризъм"}
{"url": "https://news.bg/world/v-albaniya-ima-droga-za-eur9-mlrd.html", "text": "Наркотици за над €9 млрд. са скрити в албанските тунели. Това разкри бившият албански премиер и президент Сали Бериша.В интервю за албанската телевизия \"Нюз 24\" Бериша обвини управляващите начело с премиера Еди Рама, че са пряко замесени и контролират произвдоството и трафика на марихуана в страната.Сали Бериша обвини албанското правителство, че пряко контролира контрабандата с наркотици.По твърденията на Бериша и братът на сегашния министър на вътрешните работи Фатмир Джафай участва в трафика на албански наркотици зад граница.", "date": "2017.10.26", "title": "В Албания има дрога за €9 млрд."}
{"url": "https://news.bg/bulgaria/zhena-postrada-pri-pozhar-v-stolichniya-mladost-2.html", "text": "45-годишна жена е с изгаряния след пожар в столичния квартал \"Младост\" 2. Пострадалата е откарана в \"Пирогов\", съобщи БНТ.При приемането в болницата тя е била контактна. Извръшени са прегледи и изследвания. Инцидентът е възникнал при опит на жената да запали камината с бензин и пелети.", "date": "2017.10.26", "title": "Жена пострада при пожар в столичния \"Младост\" 2"}
{"url": "https://news.bg/crime/deputatite-s-minuta-malchanie-za-zhertvite-v-burgasko.html", "text": "Народното събрание почете с едноминутно мълчание паметта на жертвите от наводненията в Бургаско. Депутатите изразиха своите дълбоки съболезнования и съчувствие към семействата и близките на загиналите.В началото на пленарното заседание председателят на Народното събрание Димитър Главчев отбеляза, че страната ни скърби за жертвите от наводненията в Бургаско, а в Община Камено е ден на траур в памет на загиналите.\"Солидарни сме със скръбта и болката на семействата и близките на загиналите и ги уверяваме, че не са сами в тези мигове на изпитания\", подчерта председателят на парламента. Той изрази искрена съпричастност към всички жители на засегнатите от бедствието райони.Най-важното в момента е държавните органи, местната власт и гражданите да обединим усилията си за преодоляване на последиците от водната стихия, заяви Димитър Главчев.Народното събрание започна работа с обсъждане на първо четене на законопроект за допълнение на Закона за ограничаване на административното регулиране и административния контрол върху стопанската дейност.", "date": "2017.10.26", "title": "Депутатите с минута мълчание за жертвите в Бургаско"}
{"url": "https://news.bg/world/stachka-na-metroto-v-atina.html", "text": "Метрото в Атина стачкува. Протестът е 24 -часов, съобщава в. \"Катимерини\".Стачката е срещу плановете на правителството да приватизира дружеството.През последните месеци се засилва натиска над правителството на Сириза да продаде държавните компании.", "date": "2017.10.26", "title": "Стачка на метрото в Атина"}
{"url": "https://news.bg/crime/svidetelstvoto-za-sadimost-veche-e-breme-na-administratsiite.html", "text": "Издаването на свидетелство за съдимост ще става по служебен път. Това решиха депутатите, приемайки на първо четене законопроект, с който се намалява административната тежест. Предлага се справката за свидетелството за съдимост да се извършва чрез служебен обмен на информацията между администрациите.Със законопроекта се цели значително намаляване на административната тежест за бизнеса и за гражданите, като се спести време и разходи във връзка с предоставянето на информация относно съдебния статус на гражданите.Промените ще засегнат 68 закона, в които се съдържа изискването за представяне на свидетелство за съдимост пред администрацията. Предлаганият законопроект е в изпълнение на един от основните приоритети, изведен в Програмата за управление на правителството на България за периода 2017-2020 г. - намаляване на административната тежест за гражданите и за бизнеса.", "date": "2017.10.26", "title": "Свидетелството за съдимост вече е \"бреме\" на администрациите"}
{"url": "https://news.bg/euronews/noviyat-reglament-za-lichnite-danni-zasyaga-80-ot-biznesa-v-balgariya.html", "text": "\"Регламентът за защита на личните данни засяга близо 80% от българските компании и всички библиотеки, училища, болници, които ще трябва да се съобразяват с новите правила.\" Това заяви евродепутатът от ГЕРБ/ЕНП Ева Майдел по време на среща с еврокомисаря по правосъдие, потребители и равенство между половете Вера Йоурова.Според Майдел  относно защитата на данните е законодателно отражение на най-голямата реформа на Европейския съюз по отношение на защитата на личните данни.Зам.-председателят на Конфедерацията на работодателите и индустриалците в България Боряна Манолова посочи, че новият регламент също така ще промени начина, по който събираме, обработваме, използваме, защитаваме и дори възприемаме личните данни.В хода на срещата стана ясно, че Европейската комисия подготвя информация и упътващи материали за бизнеса, с цел работодателите да се улеснят в прилагането и спазването на новия Регламент за защита на личните данни. \"Важно е че Еврокомисията е чула гласа на индустрията, включително и българските бизнеси, които искат повече яснота относно това как внедряването на новите правила ще е най-оптимално от гледна точка разходи-ефективност\", коментира Майдел.На събитието присъстваха изпълнителни директори на най-големите компании в България и членове на управителните съвети на КРИБ, Българска стопанска камара, Български форум на бизнес лидерите, Съвета на жените в бизнеса в България, Американската търговска камара (Амчам), Българска търговско-промишлена палата, както и председателят на Комисията за защита на личните данни Венцислав Караджов.", "date": "2017.10.26", "title": "Новият регламент за личните данни засяга 80% от бизнеса в България"}
{"url": "https://news.bg/world/rusiya-ni-vazprepyatstva-za-severna-koreya-oplaka-se-tramp.html", "text": "Президентът на САЩ Доналд Тръмп заяви, че Русия възпрепятства усилията на Вашингтон за ликвидиране ядрените оръжия на Северна Корея, докато Китай помага, съобщават световни агенции.В интервю за \"Фокс\" Тръмп изтъкна, че би било по-лесно да се разреши ядреният въпрос със Северна Корея, ако САЩ имат по-добри отношения с Русия., изтъкна американският лидер, говорейки за усилията на администрацията да убеди държавите да окажат натиск над КНДР чрез по-тежки икономически санкции.Докато Русия поддържа отношенията си с Пхенян, Китай е най-големият търговски партньор на КНДР.Американският лидер отново повтори, че ще е в полза за САЩ, ако имат по-добри отношения с Москва.\"Мисля, че можем да имаме добри отношения\" с Русия, смята той и добави: \"Мисля, че по-лесно може да се разреши ситуацията със Северна Корея\".", "date": "2017.10.26", "title": "Русия ни възпрепятства за Северна Корея, оплака се Тръмп"}
{"url": "https://news.bg/world/nato-promenya-komandnata-si-struktura.html", "text": "НАТО планира да приеме окончателни решения относно промени в командната си структура през февруари 2018 г. Това заяви пред журналисти председателят на Военния комитет на НАТО генерал Петер Павел, информира ТАСС.Павел беше запитан да коментира публикация във вестник \"Уолстрийт джърнъл\", в която пише за намеренията на Северноатлантическия алианс да създаде две нови командвания под предлог руската заплаха.Чешкият генерал отговори, че числеността на персонала в командните структури на НАТО е съкратена за последните десетилетия от 23 хиляди души до 7 хил. Според него това е \"достатъчно за мирно време\".По думите му сега НАТО е достигнало до заключение, че в настоящата командна структура има недостиг, който се проявява в период на кризи и особено при конфликти.Той поясни, че решението за промени в командната структура ще бъде взето на срещата на министрите на отбраната на 18 февруари 2018 г.Според американското издание НАТО ще създаде две нови командни структури за подсилване на логистиката на страните членки и за защита на снабдителните маршрути с цел да се запълнят пропуските в случай на потенциален конфликт с Русия.Първата структура ще се занимава с логистични въпроси, включително съкращаване на времето при доставяне на техника и прехвърлянето на военнослужещи, а второто командване ще е с фокус подсигуряване на морските комуникации между силите в Атлантическия океан и в Северния ледовит океан.Плановете ще бъдат обсъдени на срещата на военните министри на 8 и 9 ноември.В същото време Павел заяви, че Русия и НАТО са предприели първи стъпки за възстановяване на отношенията.По думите му алиансът е настроен за възстановяване на политическите и военни връзки с Москва.", "date": "2017.10.26", "title": "НАТО променя командната си структура"}
{"url": "https://news.bg/world/irak-prizova-za-anulirane-na-rezultata-ot-kyurdskiya-referendum.html", "text": "Премиерът на Ирак Хайдер ал Абади настоява да се анулира резултатът от проведения през септември кюрдски референдум за независимост, съобщават АП и други медии.Според осведомителните агенции изглежда, че Багдад отхвърля предложение на кюрдите за \"замразяване\" на действията за независимост като част от усилията за разрешаване на кризата чрез преговори.Няма да приемем нищо освен отмяна на резултатите и спазване на конституцията, отбеляза Абади в съобщение, който е на визита в Иран.През септември кюрдите проведоха референдум, на който мнозинството от участвалите гласуваха за независимост на Иракски Кюрдистан. Багдад обяви за незаконен вота и изпрати сили, които поеха контрол над спорните райони, включително и над град Киркук.Днес кюрдските власти се оплакаха, че иракски сили са предприели нападение срещу тях в района на Зумар.", "date": "2017.10.26", "title": "Ирак призова за анулиране на резултата от кюрдския референдум"}
{"url": "https://news.bg/crime/nameriha-nad-1-ton-alkohol-v-dva-kazana-okolo-pomorie.html", "text": " 1370 л. нелегален алкохол задържаха митнически служители при две проверки на регистрирани специализирани малки обекти за дестилиране (СМОД) в района на община Поморие.При първата проверка, на 19 октомври, митническа мобилна група, съвместно със служители на митница Бургас, са извършили проверка в частен имот, включващ къща с двор и складови помещения. На адреса е регистриран и специализиран малък обект за дестилация.При проверката митническите служители установили, че собственикът на имота държи етилов алкохол в къщата - в различни помещения, включително на тавана, както и в съседни постройки. Установено е, че алкохолът се съхранява в: 154 бутилки по 1 литър, 168 бутилки по 0,7 литра, 44 ПВЦ съда с вместимост от 1,2,5,10,11,19 и 120 литра. Общото количество на задържания алкохол е 971,6 литра, от които 660 литра в наливно състояние и 271,6 литра в стъклени бутилки. Алкохолът е задържан, образувано е административнонаказателно производство.При друга проверка, на 23 октомври, извършват проверка на друг регистриран специализиран малък обект за дестилиране, който в момента на проверката обслужва клиент. Установено е, че в началото на изваряването не e попълнена изискуемата от закона справка-декларация, което е предпоставка за укриване на произведени количества и съответно неплащане на дължимия акциз. Също така е установено, че в обекта се съхраняват 399 литра етилов алкохол в пластмасови бидони и туби, без документи, удостоверяващи плащането, начисляването или обезпечаването на дължимия за акциз по Закона за акцизите и данъчните складове /ЗАДС/. По случая са съставени два акта - един за липсващата справка-декларация, и втори акт - за откритото количество алкохол без документи.От началото на есента Агенция \"Митници\" започна проверки на специализираните малки обекти за дестилиране (СМОД) или така наречените \"казани\". За около месец митническите служители са извършили над 100 проверки на регистрирани СМОД, които целят повишаване на приходите от акциз.Открити са над 30 нарушения свързани предимно с неподадена справка-декларация по чл. 88б от ЗАДС, както и със съхранение на алкохол без акцизни документи в имотите, в който се намират и регистрираните СМОД. Проверени са и над 13 нерегистрирани казана, при които са задържани още близо 3000 литра нелегален алкохол.Активните действия на митническите служители, в някои случаи съвместно с другите правоприлагащи органи, ще продължат до края на сезона, в който масово се изварява домашен алкохол от грозде и плодове. Акцията е въз основа на анализ на сектора, който показва, че през последните 12 месеца над 60% от търговците, стопанисващи регистрирани казанджийници, декларират занижени стойности на акциза или декларират, че не осъществяват дейност като подават \"нулеви\" акцизни декларации.Селектирани са рискови обекти за дестилиране на ракия, в които ще се извършват периодични проверки през целия активен сезон. Паралелно с това митническите служители ще правят проверки и по линия на нелегалните \"казани\", т.е. обекти, в който се изварява ракия \"на черно\", без да са регистрирани като СМОД, и които се явяват нелоялна конкуренция на регистрираните казанджийници и търговци.Към момента в страната има около 1500 регистрирани СМОД. С промени в Закона за акцизите и данъчните складове в началото на 2017 г. отново бе увеличен максималният общ обем на съдовете за изваряване на ракия в тези обекти от 500 на 1000 литра, както и отпадна изискването за работа на сезонен принцип.Агенция \"Митници\" напомня, че изваряването на домашна ракия следва да става само в регистрирани СМОД, с грозде и плодове от собствено производство и срещу заплащане на акциз по намалена или пълна ставка, в зависимост от количеството на готовата продукция.Според Закона за акцизите и данъчните складове всяко семейство има право да извари до 30 литра етилов алкохол (ракия) годишно, като за това заплаща акциз по намалена наполовина ставка, а за всеки литър над това количество - по пълната ставка на акциза - 550 лв. за 1 хектолитър чист алкохол.Например за 40-градусова ракия гражданите дължат по 2,20 лв на литър за първите 30 литра и по 4,40 лева за всеки литър над тези 30 литра. Клиентът попълва справка-декларация, заплаща дължимия акциз на казанджията и получава документ. Изварената ракия е за лично и семейно потребление и не може да се търгува.", "date": "2017.10.26", "title": "Намериха над 1 тон алкохол в два \"казана\" около Поморие"}
{"url": "https://news.bg/politics/bsp-vika-ministri-da-obyasnyavat-za-navodneniyata-v-burgasko.html", "text": "ПГ на \"БСП за България\" иска изслушване в парламента на министри от кабинета във връзка с трагедията в Бургаско. Това заяви пред журналисти в парламента Жельо Бойчев.Пленарният ден за депутатите започна с минута мълчание в памет на загиналите при наводненията в Бургаско. В деня на траур от левицата настояват утре в парламента да бъдат изслушани министърът на околната среда и водите, министърът на вътрешните работи, министърът на регионалното развитие и благоустройството и министърът на икономиката.\"Отправили сме конкретни въпроси в нашето искане, на които държим да получим отговор в утрешното заседание\", заяви Бойчев.Така според БСП има недобра комуникация между институциите предвид докладите, които се изпращат от страна на басейнова дирекция към МОСВ към областните управи.Един от наболелите въпроси според БСП е свързан с пропуск в законодателството по отношение на ДАМТН и класификацията на язовирите на потенциално опасни. От БСП призовават икономическото министерство да направи законодателни промени в Закона за водите и класификация относно техническите характеристики и обема на язовирите.", "date": "2017.10.26", "title": "БСП вика министри да обясняват за наводненията в Бургаско"}
{"url": "https://news.bg/health/iskat-po-seriozen-kontrol-nad-genetichnite-laboratorii.html", "text": "Здравеопазването се развива много бързо. Персонализираният подход може да бъде дефиниран като правилното лечение на подходящия пациент в точното време.Така Д-р Жасмина Коева - Балабанова, председател на Българска асоциация по персонализирана медицина, определи основния акцент на предстоящата Балканска конференция по персонализирана медицина, която се организира заедно с Европейската асоциация по персонализирана медицина ще събере водещи специалисти от Израел, Испания, Румъния, Македония.Проф. Драга Тончева, национален консултант по медицинска генетика, отчете като недостиг липсата на контрол от страна на НЗОК на възникващите ежегодно стотици генетичните лаборатории. По думите й има само някои акредитирани лаборатории в университетските болници. Така някои от тези генетични лаборатории събират кръвни проби и само ги транспортират в чужбина. \"Това крие много въпросителни, свързани с лични данни, качество на изследване и най-вече интерпретиране на резултатите.\"Първата балканска конференция по персонализирана медицина ще започне утре от 9.00 в хотел \"Бест Уестърн\" в София. Д-р Балабанова посочи, че групирането на пациентите по групи заболявания и тенденцията към субгрупиране на все по-малки групи пациенти с общи заболявания показва, че това е остарял подход. Интелигентният подход за осигуряване на правилно лечение е персонализираната медицина. По думите й персонализираната медицина дава възможност за по-точна диагностика и профилактика на заболяванията.\"Здравеопазването, това което познаваме, се променя радикално. Дава се път на все по-персонални здравни въздействия и се предлагат все повече персонализирани терапии на пациентите. Персонализираната медицина използва геномна информация при взимане на решение за това кой вид лечение би бил най-ефективен, заедно с останалите диагностични методи\", обясни д-р Балабанова.Тя определи персонализираната медицина като нова парадигма в системата на здравеопазването, поставяйки в центъра пациента. Наред с утвърдените специалисти в постерната сесия ще участват и млади специалисти - оптимистичен знак за приемственост, посочи председателят Български алианс за персонализирана медицинаД-р Балабанова посочи, че по данни на Евростат към 2015 - нашата страна заема 20-то място по разходи за здравеопазване, отделяни от БВП на страната, и на 29-то място от 32 страни по качество на медицинското обслужване. Това, с което може да се похвали страната ни, е, че към момента в България са регистрирани 41 лекарствени продукти за персонализирано лечение, от които 31 в онкологията, 6 антивирусни, 3 за централна нервна система 1 - ревматологията. 90% напълно реинбурсирани от НЗОК. За съжаление това не може да се каже за съпътстващата диагностиката.Българският алианс за персонализирана медицина е направил предложение, което е било прието от ръководството на НЗОК за създаване на работна група, която да изготви регламент и работещ механизъм за обезпечаване на съпътстващата диагностика при персонализираната медицина.Проф. Драга Тончева, национален консултант по медицинска генетика заяви, че България е 5-та страна в Европа, която е закупила геномен секвенатор. \"Успяхме преди пет години да започнем геномния анализ. В момента раковите заболявания са фокус на медицината\", посочи проф. Тонечева. По думите й всяко раково заболяване протича с различна агресивност на туморите, която зависи от геномната предразположеност на различните пациенти. Тя отбеляза, че злокачествени заболявания в 10 % от случаите са наследствени. Генетичният дефект, който предразполага болния към раково заболяване, се носи и предава в потомството.Друг важен аспект от геномния анализ е свързан с фармакогеномиката. Ние всички носим генетични дефекти, които определят нашето отношение, метаболизъм на лекарствата, които предаваме. Проф. Тончева цитира анализ на водещо научно списание, който установява, че при 10 от най-често изписваните лекарства, едва в 20% от случаите те са имали ефект. \"Геномиката преобърна нашите представи за медицината, заложи големи възможности за лечение на хронични заболявания. В бъдеще ракът наистина ще стане хронично заболявания\", отбеляза проф. Тончева. Така геномът на столетниците е златният стандарт. \"Ние трябва да използваме техния геном, за да знаем кои варианти в индивидуалния геном са свързани с болест, дълголетие\". Проф. Тончева изтъкна като крачка напред..Проф. Тончева изтъкна като крачка напред, към която и българските медици се стремят прецизираната медицина, посочена от президента Доналд Тръмп преди три години. По думите й това е нова стъпка в развитието на персонализираната медицина, която отчита външните фактори, които могат да променят активността на нашите гени. По тази програма 1 млн. хора ще бъдат геномно секвенирани и ще се анализира информацията от генома , както и факторите социална среда, успех на лечението.", "date": "2017.10.26", "title": "Искат по-сериозен контрол над генетичните лаборатории"}
{"url": "https://news.bg/int-politics/makedoniya-ochakva-start-na-pregovorite-za-prisaedinyavane-kam-es.html", "text": "ЕС ще даде начална дата на преговорите за присъединяване на Македония, съобщава македонското издание MIA. \"Очаквам Европейският съюз да демонстрира решителност и да даде на Македония дата за започване на преговори за присъединяване\", коментира президентът на Македония Георге Иванов, който е на посещение в Белгия.Иванов заявява, че всички европейски стандарти и принципи се приемат успоредно с преговорите за членство. \"Страната става все по-европейска и се приближава към европейските стандарти с всяка затворена глава. Съюзът трябва да разбере, че процесът на разширяване не е чисто технически, а по-скоро политически и стратегически въпрос. Разширяването трябва да продължи, инвестициите са необходими в инфраструктурата и енергийната мрежа, защото солидарността е единственият начин да се изгради регион и континент на сигурност, мир и благоденствие\", коментира президентът Иванов.Според него забавянето на процеса на разширяване би направило ситуацията по-сложна, докато статуквото на интеграция в съчетание с предизвикателствата на икономическата криза и сигурността прави Балканите и Македония по-уязвими от външни дестабилизационни фактори.\"Кризата с имигрантите показа необходимостта от сътрудничество в областта на регионалната сигурност, за да се противопоставят на глобалните заплахи за сигурността. Добър пример за това сътрудничество е помощта, която получихме от няколко европейски държави за предотвратяване на незаконната миграция. Това е моделът, който Съюзът би трябвало да следва\", смята Иванов. Македонският президент допълва, че \"освен това, финансовата криза показа необходимостта от изграждане на мрежи от регионални пазари, за да бъдат конкурентоспособни на световния пазар. Инициатива 16 + 1 може да предостави подкрепа в това отношение, като даде възможност на страните от Централна, Източна и Югоизточна Европа да се свържат чрез инфраструктура, като по този начин ще завършат европейския проект за свободното движение на хора, стоки, услуги и капитал. Всичко това обаче е непълно, без третият елемент - разширяването на Съюза\".", "date": "2017.10.26", "title": "Македония очаква старт на преговорите за присъединяване към ЕС"}
{"url": "https://news.bg/politics/pravitelstvoto-posreshta-evrokomisarya-po-pravosadie-vera-yurova.html", "text": "В сградата на Министерски съвет главният прокурор Сотир Цацаров, премиерът Бойко Борисов, министърът на правосъдието Цецка Цачева и министърът на вътрешните работи Валентин Радев се срещнаха с Вера Юрова, еврокомисар по правосъдие, права на потребителите и равенство на половете, Димитрис Аврамуполус, еврокомисар по миграция, вътрешни работи и гражданство и с Мария Габриел, еврокомисар по цифровизацията.На срещата присъстваше и представителят на Европейската комисия за България Огнян Златев.В хода на разговорите беше обсъдена подготовката на България за предстоящото председателство на ЕС, създаването на Европейската прокуратура и препоръките в Доклада за Механизма за сътрудничество и оценка.По-късно през деня министърът на външните работи Екатерина Захариева разговаря с европейския комисар Вера Йоурова. Двете обсъдиха правосъдната реформа, напредъка по Механизма за сътрудничество и оценка, както и предстоящото Българско председателство на Съвета на Европейския съюз.Йоурова оцени положително поставянето на въпроса за европейската перспектива пред държавите от Западните Балкани от страна на предстоящото Българско председателство.\"Нашето мнение е, че трябва да им подадем ръка, така че усилията ни да стигнат до обикновените хора - и в областта на инвестициите, но и на политическия напредък. Иначе ще загубим Западните Балкани за европейското семейство\", предупреди министър Захариева. Тя допълни, че шестте кандидатки от региона за членство в ЕС трябва да бъдат разглеждани според индивидуалните си заслуги, а не в пакет. \"Обратното демотивира напредналите и няма полза за изоставащите\", подчерта тя.\"В Съвета предстои политически дебат по Западните Балкани и затова специфичните познания, които България притежава по въпроса, са изключително важни за нас. Имате уверенията ми, че ще предам вашето послание в Брюксел\", обобщи комисар Йоурова.", "date": "2017.10.26", "title": "Правителството посреща еврокомисаря по правосъдие Вера Юрова"}
{"url": "https://news.bg/world/kataluniya-razpuska-parlamenta-i-nasrochva-izbori-za-20-dekemvri.html", "text": "Лидерът на Каталуния Карлес Пучдемон ще разпусне регионалния парламент и ще насрочи местни избори за 20 декември, съобщават световни агенции.Барселонският вестник \"Вангуардия\" пише, че Пучдемон е взел решение за организиране на предсрочни регионални избори на 20 декември.С този си ход Пучдемон ще се опита да убеди премиера на Испания Мариано Рахой да не отнема автономията на Каталуния.Пучдемон трябваше да направи извънредно изявление в 13,30 часа местно време (14,30 ч. българско време), което бе отложено с още един час. Впоследствие стана ясно, че Пучдемон отменя обръщението си.Няколко членове от управляващата коалиция обявиха, че Пучдемон ще разпусне парламента и ще насрочи избори. Местни медии информират, че той ще изнесе реч пред парламента в 17,00 часа испанско време.Според медии това е обратен завой за сепаратистите. Много местни политици изразиха възмущението си още преди отмененото изявление на Пучдемон и дори решиха да напуснат управляващата партия. Някои дори нарекоха Пучдемон \"предател\".За днес е насрочен дебат в регионалния парламент относно как да се отговори на централните испански власти, които предприемат действия за поемане на пряк контрол над Каталуния.Мадрид първоначално предложи да прекрати извънредните мерки, ако в Каталуния бъдат насрочени нови избори, но наскоро обяви, че планът за отмяна автономията на богатия район не може да бъде спрян. Сенатът на Испания се очаква да одобри плана на заседание в петък.По-рано днес Пучдемон предупреди в писмо до Сената, че ситуацията още повече може да се усложни, ако Мадрид предприеме тези извънредни мерки.Лидерът на Каталуния е пред риск да бъде обвинен в неподчинение и да бъде вкаран в затвора.Социологическо проучване на вестник \"Периодико\" от неделя показва, че резултатите от предсрочните избори ще бъдат подобни като на вота през 2015 г., когато коалиция от партии, обявяващи се за независимост на Каталуния, формираха коалиция на малцинството.Междувременно стотици студенти участват в демонстрация в центъра на Барселона в подкрепа обявяване независимост на Каталуния. Те се обявяват против задействане на член 155 от конституцията на Испания, което би довело до отнемане на автономния статут на Каталуния. Протестиращите скандираха \"Гласувахме, приложете резултатите\", \"\" и \"Не ни предавайте, Пучдемон\".Стана ясно, че Конституционният съд е отхвърлил искане на каталунското правителство за правна защита срещу задействане на член 155.", "date": "2017.10.26", "title": "Каталуния разпуска парламента и насрочва избори за 20 декември?"}
{"url": "https://news.bg/crime/gledat-i-videozapisi-ot-yazovir-v-kameno.html", "text": "\"Изключително неприятен инцидент. Няма нарушение на стените. Просто е имало голяма приливна вълна, тъй като става въпрос за каскади от язовири.\" Това коментира в кулоарите на парламента икономическият министър Емил Караниколов по въпроса за състоянието на язовирите в Бургаско, което пострада сериозно при последните дъждове.Пред журналистите Караниколов първо изрази съболезнование към близките на загиналите в Бургаско. По думите му в момента екипите на Държавна агенция по метрология и технически надзор са на място и извършват проверка.\"Нека да констатират дали има нарушение от собственика, първо\", посочи той за язовир \"Чотората\" и уточни, че се очаква проверката да приключи до края на деня, а докладът от нея да е публичен. За язовир \"Чоторота\" министърът посочи, че това е каскада и има запушване на един от отворените шлангове.Министър Караниколов заяви, че на този частен язовир има видеонаблюдение, като вчера са иззети записите. Нека колегите от ДАМТН приключат проверката, призова Караниколов и посочи, че при наличието на видеозаписи много лесно може да се види какво се е случило.По думите му поддръжката на язовирни стени и съоръжения изисква много средства. ДАМТН не е собственик на язовирите, а общините нямат пари да извършат тези ремонти. \"Водата е изключително важен ресурс\", коментира още той. Икономическият министър настоя първо да се направи категоризация на язовирите, както и да се помисли за структура, която да ги управлява. \"Някои язовири генерират печалби, други са на загуби\", посочи той. По думите му основният проблем са финансовите средства за общините.", "date": "2017.10.26", "title": "Гледат и видеозаписи от язовир в Камено"}
{"url": "https://news.bg/crime/razbiha-mezhdunarodna-prestapna-grupa-za-kanaldzhiystvo-s-balgarsko-uchastie.html", "text": "Специално сформираният съвместен екип за разследване (СЕР) на няколко държави членки на ЕС, Евроджаст и Европол разби мащабна международна организирана престъпна група за незаконно превеждане на чужди граждани от страните Афганистан и Пакистан в ЕС. Престъпната група оперирала на територията на 5 държави членки - България, Белгия, Франция, Холандия и Великобритания.Съвместният екип за разследване беше сформиран през месец март тази година между властите на петте държави членки.Установено е, че групата транспортирала незаконните мигранти чрез автомобили, в които имало изградени специални тайници, с цел да не бъдат установени при извършване на проверки от граничните власти. Към момента се събират и доказателства, уличаващи групата в \"пране на пари\".В България се провежда разследване под ръководството на Специализираната прокуратура на територията на градовете София, Враца и Ловеч.До момента са извършени 24 претърсвания, 17 от които с предварително разрешение на Специализирания наказателен съд, а 7 при условията на неотложност.До момента са задържани общо 42 лица. В България задържаните са 7. Те са били арестувани в изпълнение на издадени европейски заповеди за арест (ЕЗА) по искане на Белгия и Франция. В Белгия са задържани 13 лица, а във Великобритания задържаните лица са 22.Разследването срещу организираната група е започнало през 2016 година във Великобритания и Холандия. Властите там бързо разбират, че групата действа на територията и на други държави членки. Така се стигнало и до участието на България в разследването. Действията у нас започнали в началото на месец март от Специализираната прокуратура.Самата операцията е логистично подпомогната от Европол. Европейската служба е предоставила информация за особеностите при разследването в различните правни системи. Европол участва и в операцията по залавянето на членовете на групата чрез анализ и обмен в реално време на информацията, което координирало действията на органите на реда.Създаден е и координационен център в рамките на Евроджаст с участие на всички национални бюра на заинтересованите държави и аналитичния отдел на Евроджаст, който продължава да работи в момента и координира действията на територията на България, Белгия, Франция, Холандия и Великобритания.Действията по случая продължават.", "date": "2017.10.26", "title": "Разбиха международна престъпна група за каналджийство с българско участие"}
{"url": "https://news.bg/int-politics/sasht-izumeni-ot-unishtozhavaneto-na-us-tank-ot-kitayska-raketa.html", "text": "Анализ на материали, публикуван от кюрдските сили пешмерга (въоръжените сили на Иракски Кюрдистан), позволява да се допусне, че американски танк M1A1 Abrams е бил унищожен от китайски ракетен комплекс HJ-8, съобщава изданието \"War Is Boring\".В публикацията се говори за събития, разиграли се на 20 октомври в иракската провинция Киркук, когато танк M1A1 Abrams на иракската армия е бил ударен от кюрдските сили.Първоначално се е предполагало, че унищожаването на бойната машина е станало с помощта на френско-германския преносим противотанков ракетен комплекс MILAN, с който пешмерга разполагат, но последващ анализ показал нещо различно.Най-вероятно американският танк е бил ударен от китайски противотанков комплекс. Китай официално не е доставял HJ-8 на Иракски Кюрдистан, като изданието предполага, че кюрдите са се сдобили с него през 2014 г. като трофей от терористичната групировка ДАЕШ (\"Ислямска държава\").От своя страна ДАЕШ са го придобили от сирийската опозиция, в чиито ръце е попаднал HJ-8, вероятно, от Катар, прекупувайки го от Судан.Първоначално Германия достави MILAN на Иракски Кюрдистан за борба с ДАЕШ. Официално пешмерга опровергаха използването на германския ракетен комплекс срещу американския танк и обвиниха Багдад в придобиването на оръжия от САЩ срещу Иракски Кюрдистан.На свой ред иракските власти признаха за унищожаването на танка, но заявиха, че бойната машина не е била използвана срещу пешмерга.Китай продава HJ-8 в 19 страни, включително на Судан, Египет, ОАЕ и Пакистан.", "date": "2017.10.26", "title": "САЩ изумени от унищожаването на US танк от китайска ракета"}
{"url": "https://news.bg/int-politics/v-kazahstan-pak-se-vrashtat-na-latinitsata-distantsirat-se-ot-rusiya.html", "text": "Казахстан се готви да промени официалната си азбука за трети път за по-малко от 100 години, което се разглежда отчасти като символичен ход, за да подчертае независимостта си, съобщават световните информационни агенции.Президентът Нурсултан Назарбаев нареди на кабинета си да подготви преминаването от кирилица на латиница, дистанцирайки се, поне графично, от Русия.Богатата на нефт бивша съветска република, в която живеят около 18 млн. души, има много близки отношения с Москва, нейният основен търговски партньор, но тя също така е предпазлива спрямо амбициите на Русия да запази политическото си влияние в региона.Казахският, тюрски език, е използвал арабската писменост до 1920-те години, когато Съветският съюз за кратко въвежда латинската азбука. По-късно тя е била заместена от кирилицата през 1940 г.Отчасти последната промяна е свързана със съвременните технологии.Понастоящем използваната кирилица в Казахстан има 42 букви, което я прави трудна за използване с дигитални устройства. Официалното име на страната сега ще бъде изписвано така: Qazaqstan Respy'blikasy.Според изявление, публикувано от канцеларията на Назарбаев, той е наредил на началника на кабинета си да изготви указ за въвеждане на новата азбука. Преминаването от едната към другата писменост ще стане постепенно.Въпреки че казахският е официалният държавен език, откакто Казахстан стана независим през 1991 г., само 62 процента от населението са заявили, че са владеели както писмено, така и говоримо казахски по време на последното национално преброяване през 2009 г.Руският е по-разпространен, като 85 процента са обявили, че го владеят в същото преброяване. Руският е признат за официален език в Казахстан.Няколко други тюрски държави, включително Турция, Азербайджан, Туркменистан и Узбекистан също преминаха към латиницата.", "date": "2017.10.26", "title": "В Казахстан пак се връщат на латиницата, дистанцират се от Русия"}
{"url": "https://news.bg/politics/rumen-radev-se-trevozhi-ot-naprezhenieto-v-sektor-sigurnost.html", "text": "Напрежението в сектор \"Сигурност\" е тревожно. Това написа държавният глава Румен Радев в пост в профила си във фейсбук.Според Радев кадровата криза в Българската армия се изостря. Той изброява: Полицаите и пожарникарите стачкуват, военните пилоти прекратиха плановите полети.\"Недоволството на хората с пагони е обяснимо - за него има социални, технически и психологически причини\", пише президентът.Според него обаче \"политическите реакции на проблема са неадекватни\".По повод тълкуванията за отказа на пилотите от база \"Граф Игнатиево\" да извършат тренировъчните си полети преди два дни, държавният глава заявява, че достойни българи са обвинявани в алчност, бунт и престъпно поведение. Румен Радев напомня, че много от тях рискуват живота си в изпълнение на служебния си дълг.\"Да искат от тези доблестни мъже поведение на камикадзе, могат да си позволят само политици с безукорен морал на самураи. Недопустимо е да се уязвява честта на хората с пагони.Президентът призовава за отговорно отношение към проблемите на националната сигурност: \"Политическият патос не може да замести управленските решения.\"Припомняме, , тъй като военните ни пилоти масово са докладвали, че се чувстват психологически непригодни да летят.Обяснението за масовия беше демотивираност и разочарование заради спирането на проекта за придобиване на нов изтребител за ВВС.На 5 октомври т.г. депутатите гласуваха да бъде и.След спешна среща между военния министър Красимир Каракачанов и командира на авиобазата в Граф Игнатиево генерал Иван Лалов беше обявено, че летателният състав не прави бунт.\" Армията не е детска градина\", заяви на извънреден брифинг военният министър Красимир Каракачанов.Тогава той отново обясни че  по ремонта на двигателите за руските МиГ-ове.От прокуратурата съобщиха, че е  в авиобаза \"Граф Игнатиево\". Проверката установява, че няма основания за осъществяване на правомощията на Военна прокуратура.Бившият министър на отбраната Николай Ненчев заяви, че о\". Ненчев обясни, че пилотите са военнослужещи и тяхно основно задължение е да изпълняват.Днес на изслушването в ресорната парламентарна комисия отново бе заявено от страна на заместник-министърът на отбраната Атанас Запрянов, че психиката на военните пилоти се сринала основно около неизвестността защо десетте нови двигатели не се използват. , но от ведомството отчитат преди всичко проблем с комуникацията.", "date": "2017.10.26", "title": "Румен Радев се тревожи от напрежението в сектор \"Сигурност\""}
{"url": "https://news.bg/world/pensionerite-v-sarbiya-na-protest-za-uvelichenie-na-pensiite.html", "text": "Стотици сръбски пенсионери протестираха в Белград срещу налаганите от правителството строги мерки за икономии, които са част от споразумение с Международния валутен фонд, който отпусна заем на Сърбия в размер на 1,2 милиарда евро, съобщава Ройтерс.Скандирайки \"крадци\" и носейки лозунги като \"ние сме гладни\", пенсионерите поискаха от правителството и Конституционния съд да отменят наложените още през 2014 г. строги икономии и да възстановят изгубените пенсии.През февруари 2015 г. тогавашният премиер Александър Вучич подписа тригодишен договор с МВФ за отпускане на тригодишен заем, а Белград се ангажира да намали дълга си и бюджетния си дефицит.В края на 2014 г. Белград намали заплатите в обществени сектор и пенсиите между 5 и 25%.\"\", каза 80-годишният Милорад Павичич.Около 1,7 милиона от 7 милиона граждани са пенсионери. Правителството отделя 13% от БВП за пенсии, показват данни на Световната банка. Средната пенсия в Сърбия е около 190 евро - една от най-ниските в Източна Европа.По-рано този месец правителството обяви ще увеличи заплатите на лекарите, учителите и военнослужещите с 10% и пенсиите с 5% от януари следващата година.Пенсионерите са получили еднократна помощ до 59,38 долара през 2017 г. Но според тях мерките дори не са задоволителни.Правителството трябва да обсъди вдигането на заплатите и пенсиите с мисията на МВФ, която ще направи финален преглед на споразумението този и през следващия месец.", "date": "2017.10.26", "title": "Пенсионерите в Сърбия на протест за увеличение на пенсиите"}
{"url": "https://news.bg/crime/tri-devoyki-biha-kontrolyor-v-sofiya-rano-sutrinta.html", "text": "Тази сутрин в 8 и 05 часа на спирка на градския транспорт на автобус 203 на бул. \"Евлоги и Христо Георгиеви\" е бил нападнат 3-членен екип от контрольори на Център за градска мобилност. Единият от контрольорите, Георги Богданов е удрян по жесток начин от три момичета на видима възраст 18-20 години.Момичетата са били проверени от екипа контрольори и трите са без редовни превозни документи. Контрольорите са ги свалили от превозното средство, което е предизвикало поток от ругатни срещу тях от страна на нередовните пътнички.Служителите на ЦГМ поемат към отсрещната спирка, а нападателките - в посока към Орлов мост, но докато групата пресича булеварда към отсрещната спирка, върху главата на Георги Богданов полита блуза и в същия момент той е повален на уличното платно от силен удар в лицето, след което започват да го ритат и удрят. Едно от момичетата е било с бръсната глава и с определен опит в бойните изкуства, според колежките на Богданов. \" Ако аз бях изяла такъв побой сигурно сега щях да съм в тежко състояние в болницата\", разказа контрольорката Галина Стоянова.Георги Богданов е придружен от колегите си до Исул, дал е показания в Пето РПУ, посетил е и съдебна медиците. Има лицева травма под дясното око, причинена от метален предмет, вероятно бокс.Ръководството и служителите на Център за градска мобилност осъждат агресивното и арогантно поведение на извършителите и настояват те да бъдат установени и да понесат предвидените в закона наказания. Напомняме, че контрольорите, като и всички останали групи служители на Центъра за градска мобилност, трябва да изпълняват служебните си задължения без страх за личната си сигурност.", "date": "2017.10.26", "title": "Три девойки биха контрольор в София рано сутринта"}
{"url": "https://news.bg/world/chetiri-koraba-izdirvat-padnal-ruski-helikopter-kray-norvegiya.html", "text": "Руски хеликоптер Ми-8 е паднал в морето край Шпицберген, Норвегия. На борда има осем души, трима пилоти и пет пътници, съдба им все още е неизвестна, съобщава ТАСС.В търсенето на хеликоптера близо до норвежкия архипелаг Свалбард са се включили и четири кораба, включително и кораб на компанията \"Арктикгол\". Авиокомпанията \"Конверс Авиа\" е потвърдила, че има авария с техен вертолет.\"Хеликоптерът принадлежи на нашата компания, не можем да потвърдим информацията, че той се разбил въпреки че няма връзка с него. Операция по издирване и спасяване се извършва от Норвегия и включва хеликоптер и спасителен кораб\", коментира генералният директор на авиокомпанията Дмитрий Желязков.\"Конверс Авиа\" съобщава, че Ми-8 е технически надежден и \"пригоден за полети в северните райони\". Според Желязков полетът се изпълнява от опитен екипаж, който познава особеностите на полетите до Шпицберген.Според непотвърдена информация, пътниците са миньори на компанията \"Арктикгол\". Руските служби за спешна помощ също потвърждават, че Ми-8 е изчезнал от радара в 15:45 часа московско време.Два хеликоптера със спасители на борда са изпратени на мястото на предполагаемото изчезване на хеликоптера. \"Организирано е сътрудничество със съвместния център за спасяване и координация на Норвегия\", съобщават службите за спешна помощ в Русия.", "date": "2017.10.26", "title": "Четири кораба издирват паднал руски хеликоптер край Норвегия"}
{"url": "https://news.bg/regions/strasti-i-nevoli-na-veloaleyata-po-rakovski.html", "text": "\"Снимай, снимай. Тази велоалея е безумие. Велоалея на най-натовареното движение да направиш...\" Това чува екипът ни от подадената през прозореца на прелитащ бус глава на водача.И той като стотици други днес ще минат покрай новоизградената от Столична община велоалея на ул. \"Раковски\", която предизвика противоречиви чувства и отзиви у столичани.В първоначалния си вариант велоалеята предизвика възторг у велосипедистите и гняв у шофьорите, защото се намираше почти в средата пътното платно, разположено между ул. \"Иван Вазов\" и ул. \"Гурко\", а и стана причина за още по-големи задръствания в участъка и завоят надясно по ул. Гурко\" стана проблемен.От Столична община коригираха трасето на велоалеята и сега тя заема част само от дясно на платното в посока площад \"Славейков\". На старото място, все още могат се видят следи по асфалта от проектните отвори на вече демонтираните ограничителни елементи на велоалеята, отделящи я от пътния трафик.Възмутен гражданин се спря и веднага откри 3 кусура на новата велоалея. Според него светлоотразители на ограничителните панели трябва да са обърнати към платното с автомобилите, а не към велоалеята. По думите му и няма как да става снегопочистването, защото панелите пречат, а освен това имало от монтажа им цепнатини в асфалта. В интерес на истината такива не е забелязваха. Възмутеният гражданин не харесвал велоалеята, защо, не стана ясно.А явно има и водачи, които не я харесват и затова решиха да минат през нея. Впрочем той не беше единственият и едва ли ще е...От Столична община заявяват, че велоалеята още не е изградена докрай, а била разширена, защото първоначалното й разположение създавала опасност от катастрофи, когато автомобилите правят десен завой.", "date": "2017.10.26", "title": "Страсти и неволи на велоалеята по \"Раковски\""}
{"url": "https://news.bg/int-politics/kyurdskiyat-konflikt-7-vaprosa-7-otgovora.html", "text": "Кюрдите твърдят, че са \"най-големият народ без собствена страна\". В земите между Турция и Иран живеят общо между 25 и 30 милиона кюрди. Те никога не са разполагали със своя собствена държава, която да обхваща всички земи, населявани от кюрди. След разпадането на Османската империя те все пак получават относително широка местна автономия, която обаче е отменена само няколко години по-късно. Мечтата на много кюрди за собствена държава -\"Велик Кюрдистан\" все още е жива, само че кюрдите са силно разединени. Съществуват три кюрдски езика и няколко различни вероизповедания. Въстанията на кюрдите за по-голяма независимост започват в началото на 19-ти век. В момента подобни стремежи има предимно в Ирак. Багдад се опитва с всички сили да предотврати отцепването на кюрдите от иракската държава и изпраща срещу тях и войската.В Иран също живеят близо 12 милиона кюрди. Те са добре интегрирани в иранското общество, но от десетилетия насам настояват за повече права - най-вече в културната област - защото се чувстват дискриминирани от Техеран. Много от кюрдите живеят по протежението на границата със Северен Ирак. Иран подкрепяше борбата на иракските кюрди срещу \"Ислямска държава\" (ИД), но междувременно ревизира позицията си. Сегашният конфликт в Северен Ирак изнервя значително шиитското иранско правителство. То се опасява да не би искрата на кюрдските стремежи за независимост да прехвърчи и отвъд границата с Иран. Затова Техеран си сътрудничи тясно с шиитското държавно ръководство на Ирак.Населяваните от кюрди региони в Източна Турция са икономически слаби и страдат и от конфликта с турското правителство. В Иран кюрдските региони също са икономически по-слабо развити в сравнение с останалата част на страната. Там се развива предимно земеделие. Кюрдските земи в Северен Ирак разполагат с големи залежи от петрол и земен газ. Според експертите, там ежедневно се добиват по около 650.000 барела суров петрол. Този добив обаче не е достатъчен, за да осигури съществуването на независима кюрдска държава. Бившият директор на ЦРУ Дейвид Петреъс предполага, че кюрдите в Ирак би трябвало да добиват по около един милион барела на ден, ако искат с това да финансират независимостта на своя евентуална държава.Освен в Северен Ирак, брожения има и в Турция. В югоизточната част на страната живеят близо 11 милиона кюрди, които също настояват за по-голяма автономия. Ситуацията там се радикализира особено от края на 70-те години на миналия век, след като бе създадена Кюрдската работническа партия (ПКК). Както в Турция, така и в САЩ и в ЕС тя е смятана за терористична организация. В рамките на кюрдския конфликт в Турция досега са загинали над 40.000 души, от които, според експерти, повече от половината са били членове на ПКК.През 2002 турското правителство започна \"процес на отваряне\" и помирение с кюрдите. От юли 2015 насам обаче насилието отново ескалира.Турската държава се опасява, че кюрдите искат да се отцепят от Анкара и да основат своя независима държава. Лидерът на ПКК Абдуллах Йоджалан от 18 години насам е зад решетките, но битките между бойците на ПКК и турската армия не стихват. Анкара иска ПКК да се демилитаризира и поставя под натиск и прокюрдската партия ХДП, чийто лидер бе арестуван.ПКК оправдава терористичните си акции с това, че турската държава потиска кюрдския народ и се опитва да го асимилира. Първоначално ПКК искаше собствена държава в Югоизточна Турция, постепенно обаче тя се отказа от това свое искане и междувременно настоява само за \"демократична автономия\" в границите на турската държава. Радикални групировки около ПКК обаче все още настояват за пълна независимост.Едва ли може да се очаква бързо решение. Кюрдският въпрос навярно може да бъде решен само в рамките на отделните национални държави с кюрдско население. Референдумът за независимост на кюрдите в Ирак ясно показа обаче, че много от тях не виждат своето бъдеще в рамките на съществуващия държавен ред. Но и отношението на правителствата в Ирак и Турция показва, че там не са готови на отстъпки пред кюрдите.", "date": "2017.10.26", "title": "Кюрдският конфликт: 7 въпроса, 7 отговора"}
{"url": "https://news.bg/politics/balgarskoto-predsedatelstvo-poema-strukturiraneto-na-evroprokuraturata.html", "text": "Българското европредседателство ще поеме тежестта по структурирането на Службата на европейския прокурор. Това заяви министърът на правосъдието Цецка Цачева на пресконференция след годишната министерска среща ЕС-Западни Балкани в областта на правосъдието и вътрешните работи. Форумът протече под егидата на естонското председателство на Съвета на ЕС.Еврокомисарят по правосъдието Вера Йоурова изтъкна, че България и Румъния могат да споделят много опит със страните от Западните Балкани за реформирането на съдебната система, защото реформите у нас и в Румъния са още в ход и затова имаме актуален опит.\"Акцент в дебатите бе поставен върху реформирането на правосъдните системи на държавите от Западните Балкани. Ясно е, че това е една от най-сложните системи, която има най-голяма важност в процеса на изпълнение на критериите за членство в ЕС.\" - каза още министър Цачева.Тя изтъкна, че българското председателство е възможност за по-нататъшно обединение на Европа и интeграция на държавите от Западните Балкани.\"Движението по този път не е леко и има много предизвикателства. През май следващата година България ще е домакин на среща във формат с участието на страни от Западните Балкани. Така ще се гарантира просперитет на региона.\" - допълни Цачева.Във форума взеха участие също министърът на правосъдието на Естония Урмас Рейнсалу и Волфганг Брандщетер - вицеканцлер и федерален министър на правосъдието на Австрия.От страна на държавите от Западните Балкани участваха министрите на правосъдието на Сърбия, Черна гора, Македония, Косово, Босна и Херцеговина и Албания. Традиционно в срещата се включиха и представители на Eurojust, Europol, Frontex, SELEC.Естонският правосъден министър Урмас Рейнсалу каза, че за Европа големи предизвикателства са миграционната криза и тероризмът.\"Всички знаем, че сигурността не признава националните ни граници. Затова е нужно да обединим усилията си в борбата срещу международните престъпления, тероризма и предизвикателствата на мигрантските кризи. А ще бъдем успешни единствено тогава, когато заедно се изправим в защита на интересите на нашите граждани за по-малко престъпления и успешно международно сътрудничество.\" - категоричен бе Рейнсалу.Сред дискутираните теми на днешната среща бяха ролята на съдебните съвети, антикорупционните мерки, дисциплинарните правила и съдебното сътрудничество по гражданско-правни и наказателно-правни въпроси.", "date": "2017.10.26", "title": "Българското председателство поема структурирането на европрокуратурата"}
{"url": "https://news.bg/world/twitter-zabrani-reklamata-ot-akaunti-na-russia-today-i-sputnik.html", "text": "Социалната мрежа Twitter реши да забрани рекламата от всички акаунти, принадлежащи на руските медии Russia Today (RT) и Sputnik, предаде Би Би Си.От компанията уточняват, че решението е взето в отговор на разкритията за намеса на двете медии в кампанията за американските президентски избори.\"Решението се основава на нашето изследване на ситуацията с изборите през 2016 г. в САЩ и заключението на разузнаването, че Russia Today и Sputnik са се опитвали да повлияят на изборния процес в полза на руското правителство.\" - съобщават от Twitter.В изявлението на компанията се посочва, че решението за спиране на рекламата от акаунтите на Russia Today и Sputnik влиза в сила веднага.От Twitter заявяват също, че ще дарят за благотворителност доходите си от реклами на RT и Sputnik за периода от 2011 г. досега, в размер на 1.9 милиона долара. ", "date": "2017.10.26", "title": "Twitter забрани рекламата от акаунти на Russia Today и Sputnik"}
