{"url": "https://news.bg/int-politics/es-vrashtayte-se-tuk-nyamate-nikakav-shans.html", "text": "Френският президент откри политическия сезон след дългата лятна почивка с разговор на чаша кафе в градината на Елисейския дворец. И ако темата не беше толкова сериозна, човек би могъл дори да си помисли, че Еманюел Макрон е поканил германската канцлерка, премиерите на Италия, Испания и Либия, както и президентите на Нигер и Чад да си говорят за това кой как е прекарал лятната си отпуска. В Париж обаче те се бяха събрали, за да говорят за съдбата на стотици хиляди хора - мигранти от Африка, които или са заклещени в Либия, или се готвят да тръгнат от родните си места по дългия и опасен път към Европа.Новият френски президент бърза с осъществяването на нова европейска бежанска и миграционна политика. Той иска да се представи пред сънародниците си като човек на действието на фона на . Неговите гости го подкрепиха в заявената цел - да бъде затворен основният средиземноморски маршрут за мигранти, които по възможност трябва да бъдат спирани още в Африка и на място да им бъде разяснявано, че нямат никакви шансове да получат убежище, т.е. да останат в Европа. .При това ЕС втвърдява все повече позицията си по отношение на мигрантските потоци и е склонен да загърби досегашните си резерви относно условията в Либия и хуманитарната ситуация в Северна Африка. Италия не иска да приема повече бежанци, щом като те няма да бъдат разпределяни в други страни от общността. Испания пък внимава да не се превърне в нов транзитен маршрут за бежанци, а германската канцлерка е решена да не допусне мигрантски потоци да тръгнат от Италия през Алпите за Германия. Все пак след по-малко от месец тя желае да спечели парламентарните избори в Германия.Успешна стратегия? Италия има споразумение с Либия, по силата на което либийската брегова охрана може да залавя и връща обратно в Либия мигрантите и бежанците. Още в началото на лятото френският президент Макрон разговоря с премиера на страната и шефа на бунтовниците и дори се опита да притопли старата идея за  в Либия, Нигер и Чад за първоначална регистрация на кандидатите за убежище. Създаването на огромни лагери за заклещените в Либия африкански мигранти също вече не е табу. Още по-добре би било тези лагери да бъдат изградени на южната либийска граница.Колкото и да протестират във Върховния комисариат на ООН за бежанците и неправителствените организации, ЕС реши да затвори шлюзовете. И тази стратегия функционира: през юли в Европа са пристигнали значително по-малко мигранти през Средиземно море, отколкото през юни. На водещите европейски политици им е все едно какво става с хората в Либия, или с тези, които пътуват от Нигерия през пустинята. По-добре да не се задълбочаваме много - това е мотото и на германската канцлерка, която понякога е склонна да се проверяват оплакванията. Тя е категорична, че Либия трябва да спазва правилата, но никой не може, а и не иска, да прави някакви щателни проверки. Новата бежанска и миграционна политика може да се похвали поне с един успех: тя ограничи значително бизнеса на каналджиите и търговците на хора.Срещата в Париж показа, че ЕС е склонен да продължи капсулирането си, привличайки към общите усилия за справяне с бежанската криза и транзитни страни като Нигер и Чад. Тяхната задача е да се погрижат мигрантите и бежанците изобщо да не стигат до Либия. Двете страни са едни от най-бедните в света. Политическият контрол върху властимащите елити е слаб. Президентите на Нигер и Чад обаче са готови да сътрудничат - ако сметката е вярна. Разбирай - ако Европа си плаща. Големите в ЕС също няма да се задълбочават толкова много и ще подминават предупрежденията на Върховния комисариат.Който иска по-добър живот, да се връща обратно!Според ООН, 70 процента от преселниците са икономически мигранти. И . Това е аргументът, който се чува най-често в германската предизборна борба. И то не само от дяснопопулистката \"Алтернатива за Германия\". Канцлерката Меркел може да бъде сигурна, че мнозинството от избирателите в Германия мисли по същия начин.Затварянето на пътищата от Северна Африка към Европа носи много предимства на европейците: ще облекчи положението на Италия и ще свали от дневния ред темата за разпределянето на мигрантите от Гърция и Италия в други държави от ЕС. Ако бъде затворен пътят по море, граничните контроли в Шенгенското пространство могат скоро да отпаднат.В Париж натискът върху \"крепостта Европа\" беше отместен малко в посока към Африка. И Макрон, Меркел и другите ще отпразнуват това като победа. Но за мигрантите това се очертава като горчива загуба.", "date": "2017.08.30", "title": "ЕС: връщайте се, тук нямате никакъв шанс"}
{"url": "https://news.bg/int-politics/ukrayna-goni-zhurnalist-ot-ruskiya-parvi-kanal.html", "text": "В украинската столица Киев е била отвлечена журналистката Анна Курбатова от руския \"Първи канал\", съобщават руските медии.От руската държавна телевизия уточняват, че журналистката е кореспондент на телевизията в Украйна, като похищението е било извършено в центъра на Киев. Неизвестни са я вкарали в кола близо до дома ѝ и са избягали.Според руските медии Курбатова най-вероятно е била задържана от служители на Службата за сигурност на Украйна.Отбелязва се също, че по-рано кореспондентката на \"Първи канал\" е получавала заплахи. Това е станало например след неин репортаж за Деня на независимостта на Украйна, в който тя е обяснила защо 26-ата годишнина от обявяването на независимостта на страната \"за много хора е един тъжен празник\".От Службата за сигурност на Украйна, коментирайки ситуацията с Курбатова, заявили, че \"всичко е в рамките на закона\", съобщава \"Украинская правда\".По-късно от украинската служба обявиха, че руската журналистка ще бъде насилствено депортирана от Украйна в Русия. \"Руската пропагандистка Анна Курбатова ще бъде насилствено върната в Русия. Украйна е държава, управлявана съгласно закона, нейните правоохранителни органи действат според настоящото законодателство. Понастоящем е в ход подготовката на документите за нейното официално депортиране. Това ще се случи на всеки, който си позволява да позори Украйна\", подчертаха от Службата за сигурност на Украйна.  В Кремъл не разполагали с информация за отвличането на Курбатова, но полагали всички усилия за изясняването на ситуацията, посочи говорителят Дмитрий Песков.Вчера е станало известно, че Курбатова е попаднала в базата данни на скандално известния украински сайт \"Миротворец\".", "date": "2017.08.30", "title": "Украйна гони журналист от руския Първи канал"}
{"url": "https://news.bg/health/namalyavat-vremeto-za-odobrenie-za-invitro.html", "text": "Финансирането на ин витро процедури няма да бъде лимитирано. Това заяви зам.-министърът на здравеопазването Мирослав Ненков във връзка с готвените промени. Той опроверга появилата се информация в медиите, че преди няколко месеца правителството е заявило, че пада лимитът на инвитро процедурите, а сега отново се оказвало, че има.Броят на желаещите ще е безлимитен, а не броят процедурите, разясни Ненков. По думите му правителството решава да финансира с обществени средства още един пълен комплект процедури.\"Тоест досега бяха 3, а сега този пълен комплект процедури ще бъде 4\", обясни Ненков и допълни: \"Тоест всяка една от пациентките, която кандидатства и е одобрена да мине по процедурата в центъра, ще получи 8 шанса да има свое дете.\" Припомняме, в последните месеци темата за инвитро процедурите у нас е във фокуса на вниманието, след като пациентски организации , свързани с дейностите по асистирана репродукция. Те обаче бяха  както от други организации, така и от специалисти. Сметната палата отчете обаче Зам.-министърът каза още, че при замразяване на ембриони, който ембрион може да бъде имплантиран след няколко месеца, трансферът ще се заплаща с обществени средства, а не както досега от лични средства на пациентката.Безлимитността на финансирането ще постигне 2 ефекта. Първо - ще може повече двойки да се възползват от тази процедура с обществени средства и второ, значително ще се скъси чакането, допълни Ненков. По думите му сега двойките чакат около година, за да получат разрешение. \"Със сигурност този период ще бъде скъсен, като очакването е то да бъде около 2-3 месеца\", обясни Ненков.Доказано е, че със всеки следващ опит, шансът жената да забременее намалява. Експертите от работната група са съгласни, че четвърти опит, дори да дава шанс на жената, то той е около 10%. \"Все пак е шанс за още 2 трансфера\", коментира Ненков. По думите му обаче не може да има и безброй опити.Ще се опитаме да подобрим контрола върху изразходването на обществените средства, каза Ненков.Зам.-министърът заяви, че веднага щом влезе в сила новото постановление, жените ще могат да подават документи за 4-ти опит. Той обясни, че в момента тече 30- дневното обществено обсъждане, след което текстът трябва да мине през заседание на Министерски съвет, след което вече ще е факт.По повод , Ненчев каза, че той лично никога не би позволил на 10-годишната си дъщеря да пуши наргиле. \"Независимо какво пушат тези деца, те пушат дум. Няма медицинска логика вдишването на дим да не е вредно\", допълни Ненков. По думите му ако зависи от него, би го забранил.", "date": "2017.08.30", "title": "Намаляват времето за одобрение за инвитро"}
{"url": "https://news.bg/regions/kuche-nahapa-6-godishno-dete-kray-maglizh.html", "text": "6-годишно дете е било нападнато от куче във ферма в землището на град Мъглиж, община Казанлък. Инцидентът е станал на 28 август.Пострадалото дете е било откарано в МБАЛ-гр. Стара Загора, където е прегледано, настанено е за лечение, няма опасност за живота му. Момчето е с нараняване по горната част на главата.Кучето е от порода немска овчарка, а към момента се издирват собствениците на животното.Районна прокуратура-Казанлък води разследването.Образуваното досъдебно производство се води спрямо неизвестен извършител за това, че не положил достатъчно грижи за гръбначно животно - куче, което се намира под негов надзор, в резултат на което е причинил средна или тежка телесна повреда на човек - престъпление по чл.325в от Наказателния кодекс.", "date": "2017.08.30", "title": "Куче нахапа 6-годишно дете край Мъглиж"}
{"url": "https://news.bg/int-politics/dialogat-ne-e-otgovorat-na-krizata-sas-severna-koreya-otseche-tramp.html", "text": "Американският президент Доналд Тръмп написа в профила си в \"Туитър\", че въпросът със Северна Корея не може да бъде разрешен чрез диалог.\"САЩ говориха със Северна Корея и им бяха давани пари за изнудване в продължение на 25 години. Говоренето не е отговорът!\", отсече Тръмп.Във вторник американският президент отбеляза, че \"всички опции са на масата\", когато става въпрос за слагане на край на проблема с ядрените и ракетните изпитания на Пхенян.Междувременно Китай и Русия настояха за сдържаност от всички страни и призоваха ситуацията да бъде разрешена на масата на преговорите. Пекин обаче заяви, че ще \"предприеме необходимите ответни действия\" във връзка с последното изстрелване на ракета от Северна Корея, която прелетя над територията на Япония.", "date": "2017.08.30", "title": "Диалогът не е отговорът на кризата със Северна Корея, отсече Тръмп"}
{"url": "https://news.bg/regions/154-predpisaniya-imat-yazovirite-v-severozapadna-balgariya.html", "text": "Язовирите в Северозападна България имат издадени 154 предписания за отстраняване на несъответствия, като около половината от тях са свързани с технически неизправности.Много натрупани проблеми има на язовирите на територията на общините Хайредин, Борован и Криводол, област Враца. Заради проблемите председателят на Държавната агенция за метрологичен и технически надзор Петър Горновски инициира среща с областните управители на Враца, Монтана и Видин.Според областния управител на Враца Малина Николова собствениците на водоеми не предприемат действия за изпълняване на направените предписания. Само от началото на годината инспектори на ДАМТН са проверили всичките 91 водоеми в района, като са дадени 56 предписания по техническата документация и 54 за безопасната им техническата експлоатация.На територията на област Монтана е тревожно състоянието на язовир Мишковец, който е собственост на община Берковица. Въпреки проверките и предписанията още липсват мерки за отстраняване на техническите му неизправности. Особено тревожно е, че не се спазва и направеното предписание за поддържане на достатъчен свободен обем, стана ясно по време на срещата. В Монтана общо 5 са язовирите със по-сериозни проблеми, като един от тях е \"Мишковец\".Видин е областта с най-малко констатирани нарушения при проверките на язовирите на нейната територия. На територията на областта има 37 язовира. При проверките са дадени 16 предписания по безопасната им техническа експлоатация. Най-често даваното предписание е свързано с привеждането на документацията от експлоатацията на малките язовирни стени и на съоръженията в съответствие с изискванията.Особен акцент при контрола на язовирите ДАМТН поставя на Северозападна България, защото това е един от регионите с най-голям интензитет на валежите и е важно те да са технически изправни и готови да поемат рязко повишаване на водните обеми.ДАМТ ще организира нови съвместни проверки с особен акцент на трите най-проблемни общини, където язовирите са от каскаден тип и проблем в някой от тях ще рефлектира и на другите.", "date": "2017.08.30", "title": "154 предписания имат язовирите в Северозападна България"}
{"url": "https://news.bg/regions/deraylira-vlakova-kompozitsiya-s-gaz-i-petrol-kray-gara-samuil.html", "text": "Влакова композиция с цистерни е дерайлирала близо до гара Самуил, Разградска област, съобщава Нова телевизия. За щастие, няма жертви и пострадали.Инцидентът, който напомня за кошмара от Хитрино, е станал в понеделник около 15:30 часа, но за него не е било съобщено официално.Композицията с цистерни е на частния жп превозвач \"Булмаркет\", на който бяха и избухналите цистерни в Хитрино, при което загинаха 7 души и бяха съборени десетки къщи. Композицията била от 24 вагона, в които се превозвали газ и петролни продукти. От релсите излязъл само един от вагоните, който бил празен.", "date": "2017.08.30", "title": "Дерайлира влакова композиция с газ и петрол край гара Самуил"}
{"url": "https://news.bg/bulgaria/19-hilyadi-s-previshena-skorost-po-patishtata-za-sedmitsa.html", "text": "Близо 19 хиляди нарушения на пътя за превишена скорост са регистрирали от полицията за периода 21-27 август. Специализираната операция е по инициатива на Европейската мрежа на службите на пътна полиция - TISPOLОт обобщените данни става ясно, че 12 535 са установените нарушения с мобилни технически средства за контрол на скоростта, монтирани в автомобилите на Пътна полиция, а останалите 6 420 - от стационарните камери.Като цяло по време на тази операция са констатирани 6 046 нарушения повече, в сравнение с последната такава операция, която се проведе през месец април.Ръстът според комисар Бойко Рановски, началник на отдел \"Пътна полиция\", е нормален, като той посочи няколко причини за това - натовареността по пътищата, която е изключително голяма, особено в летния сезон, както и ефективният контрол.Промените в Закона за движение по пътищата с махането на предупредителните табели пред мобилните системи за контрол на скоростта, също са дали своя положителен ефект, сочат още данните на полицията.В рамките на операцията екипите на полицията са разкрили и няколко престъпления. В 20 коли са намерени наркотици, открит е мъж, обявен за издирване.Превишената и несъобразена скорост продължава да е най-голямата причина за възникване на тежките произшествия с най-голям брой жертви.Затова и началникът на Пътна полиция призова водачите да бъдат внимателни на пътя и напомни, че превишената скорост е основната причина за пътни инциденти.", "date": "2017.08.30", "title": "19 хиляди с превишена скорост по пътищата за седмица"}
{"url": "https://news.bg/disasters/30-zaginali-pri-dve-svlachishta-v-kitay.html", "text": "При две свлачища в отдалечени селски райони в Китай са загинали 30 души, като още най-малко 12 души са изчезнали, съобщават местните медии, цитирани от \"Франс прес\".Жертвите от голямото свлачище, което засегна град в югозападната провинция Гуейджоу в понеделник, нараснаха до 23 души, докато при второ свлачище днес са загинали седем души в северозападната част на страната.Повече от 600 хил. куб. м скална маса и кал е пропаднала в град Джанджяуан в Гуейджоу, а спасителните усилия продължават за откриването на 12 души, които все още се водят за изчезнали.Отделно, седем души са загинали и двама са били ранени при свлачище, което е засегнало село в окръг Мачин в северозападната провинция Цинхай.В Китай през последната седмица са станали свидетели на силни бури.Свлачищата са често срещата опасност в селските и планинските части на Китай, особено след силен дъжд.През юни и август при огромни свлачища в югозападната провинция Съчуан загинаха повече от 30 души, а множество хора изчезнаха.През юли 63-ма души загинаха при свлачища и наводнения в централната полинция Хунан. Около 1,6 млн. души са били принудени да напуснат домовете си.През миналата седмица мощният тайфун \"Хато\" уби 18 души в южната част на Китай, включително Хонконг и Макао.", "date": "2017.08.30", "title": "30 загинали при две свлачища в Китай"}
{"url": "https://news.bg/crime/pastirat-podpalil-kresnenskoto-defile-ostava-v-aresta.html", "text": "Пастирът Костадин Митев, обвинен за пожара в Кресненското дефиле, е с постоянен арест.Съдът в Благоевград прие обвиненията на прокуратурата с квалификация за обществено опасно деяние и постанови постоянна мярка за задържане на 30-годишния мъж.Въпреки твърденията на прокуратурата, че той е направил пълни самопризнания, в съдебната зала Митев каза, че е невинен и поиска да бъде освободен, съобщи БиТиВи.Той заяви още, че се страхува и че не знае какво ще се случи с него оттук насетне. Според обвинението, което прокуратурата му повдигна, пастирът е изхвърлил незагасена цигара, която за минути е причинила пожара.30-годишният мъж пасе стадото на природозащитна организация, която работи по опазване на лешоядите в Кресненския пролом. Според нейния председател обвиненията са скалъпени.От Фонда за дивата флора и фауна ще осигурят правна защита на пастира Костадин Митев, потвърди пред БНР председателят на неправителствената екоорганизация Емилиян Стойнов: \"За нас е важно да се установи истината\", заяви Стойнов.По думите му дори да е стартирал пожара по такъв начин, както се твърди, след това е учудващо как с толкова сили и средства не може да бъде загасен цели пет дни. Освен това пожарът съвпада точно с предпочитаното трасе за магистрала.Ако бъде признат за виновен, пастирът може да бъде осъден на до 5 години.Припомняме, в продължение на дни всеки ден средно по 500 души - пожарникари, военни, горски служители и доброволци, се в изключително труднодостъпната местност над Кресненското дефиле.В потушаването на пожара се включиха и 70 единици техника, включително военни, и един частен хеликоптер. Едва днес , като продължава наблюдението в района, тъй като има все още отделни огнища, които тлеят.Заради опасност бяха .", "date": "2017.08.30", "title": "Пастирът, подпалил Кресненското дефиле, остава в ареста"}
{"url": "https://news.bg/int-politics/sasht-prashtat-oshte-iztrebiteli-da-pazyat-nebeto-nad-baltika-zaradi-ucheniyata-na-rusiya.html", "text": "САЩ са изпратили подсилена част от бойни самолети да охраняват небето над страните членки на НАТО Литва, Латвия и Естония по време на големите военни учения на Русия в Балтийския регион през следващия месец, съобщава \"Ройтерс\".Военните игри под наслов \"Запад 2017\", които ще се проведат от 14 до 20 септември в Беларус, западната част на Русия и руския анклав Калининград, който се намира на Балтийско море, предизвикаха тревога в региона, макар че Русия заяви, че мащабното учение ще репетира чисто отбранителен сценарий и няма да бъде трамплин за инвазия.Седем американски изтребителя Ф-15C се приземиха на литовското летище Шауляй през тази седмица, за да патрулират в небето над балтийските страни, три повече от нормалното, използвани след като мисията на НАТО за охрана на небето беше засилена след анексирането на Крим от Русия през 2014 г.Трите балтийски държави не разполагат със свои бойни самолети и разчитат на своите съюзници от НАТО за охрана на небето си.\"Ние подсилваме мисията за охрана на небето за периода, в който ще се проведат ученията \"Запад\". И сме доволни, че също така имаме допълнителни сухопътни войски тук\", изтъкна заместник-министърът на отбраната на Литва, имайки предвид допълнителните 600 американски десантчици, които ще бъдат разположени по време на учението \"Запад\" в балтийските страни.\"Това е много полезно в подобна ситуация\", подчерта литовският зам.-министър.Тод Уолтърс, който е командир на американските военновъздушни сили в Европа, посочи, че броят на бойците е бил увеличен заради \"възможности за обучение\" в Литва, без да споменава Русия по време на пресконференция в Шауляй.\"Мисията по охрана на въздушното пространство ще остане такава, каквато е била. А целта на мисията по охрана на въздушното пространство е да защити суверенното небе на трите балтийски балтийски страни\", посочи Уолтърс.Москва обяви, че около 13 хил. руски и беларуски военнослужещи ще вземат участие в учението \"Запад\", както и около 70 самолета и хеликоптера и 700 единици военна техника, включително танкове, артилерия и ракетни системи.", "date": "2017.08.30", "title": "САЩ пращат още изтребители да пазят небето над Балтика заради ученията на Русия"}
{"url": "https://news.bg/int-politics/rusiya-se-gotvi-da-uvelichi-prodazhbite-na-orazhie-v-chuzhbina.html", "text": "Москва се надява да увеличи своя дял на световния пазар на оръжия, съобщава \"Асошиейтед прес\".Дмитрий Шугаев, който е шеф на руската Федерална служба за военнотехническо сътрудничество, разкри, че чуждестранните поръчки за руски оръжия, които ще бъдат доставени през следващите години, възлизат на почти 50 млрд. долара.Продажбите на оръжия от Русия през миналата година възлизат на 15 млрд. долара, което я прави вторият по големина износител на оръжие в света след САЩ. Продажбите през тази година се очаква да бъдат около това равнище.Шугаев цитира експертни оценки, според които Русия понастоящем разполага с 27% от световния пазар на военни въздухоплавателни средства, около 30 на сто от пазара на сухопътни оръжия и около 20 процента от пазара на системите за противовъздушна отбрана.Заместник-министърът на отбраната на Русия Юрий Борисов заяви, че военната кампания на Русия в Сирия е позволила на руските военни да тестват нови оръжейни системи, което спомагало за привличането на нови клиенти.", "date": "2017.08.30", "title": "Русия се готви да увеличи продажбите на оръжие в чужбина"}
{"url": "https://news.bg/crime/13-g-zatvor-za-mazha-naryazal-zhena-si-s-motorna-rezachka.html", "text": "13 години затвор получи 46-годишният Стефан Стефанов, който уби с нож жената, с която е живеел, а след това наряза тялото ѝ с моторна резачка, за да прикрие престъплението си.Делото срещу него се гледа днес в Шуменския окръжен съд по съкратено съдебно следствие, съобщава Дарик радио.Уважен е бил и гражданският иск за 100 000 лв., предявен от сина на убитата жена.Стефанов е заявил пред съда, че не бил планирал убийството и съжалявал за случилото се.Присъдата не е окончателна, като прокурорът по делото е заявил, че ще я протестира.Убийството на 49-годишната Галина е извършено в периода от 13 до 21 август 2016 г. в дома на Стефан на ул. \"Червена стена\" в Шумен.На 21 август 2016 г. при проверка в дома на подсъдимия полицейски служители открили и иззели останки от разчленен труп на жена.Убийството на Галина било извършено с пет прободно-порезни наранявания с нож.След убийството Стефанов намерил спестените от работа в Канада пари на Галина и с тях купил автомобил \"Форд Фокус\", с който да превози трупа на жертвата си. Плановете му се провалили, след като в деня на покупката на колата, Стефанов катастрофирал.Разследването на убийството установило по категоричен начин, че подсъдимият закарал блъснатия автомобил на ремонт на 16 август 2016 г. Същия ден той закупил моторна резачка, за да разчлени тялото на Галина. За тленните останки купил и чували, в които да ги сложи и извози от дома си.Двамата имат дъщеря. Животът в семейството бил непоносим. Често Стефанов посягал на Галина, както и на дъщеря им. След като отношенията станали нетърпими, пострадалата потърсила помощ в полицията. С решение на Шуменския районен съд Стефан бил отстранен от дома им и му била наложена забрана да го доближава за срок от 18 месеца.46-годишният мъж е осъждан 7 пъти. Съдебнопсихиатричната експертиза по делото го определя като индиферентен към убийството, с липсващо емоционално съпреживяване и формално декларативна критичност. Цялото поведение на подсъдимия според съдебните психолози след тежкото умишлено деяние било насочено към прикриване на следите.", "date": "2017.08.30", "title": "13 г. затвор за мъжа, нарязал жена си с моторна резачка"}
{"url": "https://news.bg/regions/kritichno-niski-niva-na-yazovirite-v-kyustendilsko.html", "text": "Критично ниски нива на язовирите в района на Кюстендил са установени при проверка на Областната дирекция по рибарство и аквакултури.На този етап обаче нямало опасност за рибата във водоемите и нямало измряла риба, съобщава БНР.Най-критична е ситуацията на язовир \"Лиляч\" - водата там е спаднала под два метра в най-дълбоката част.Доста е намяло водата и в язовирите \"Дренов дол\" край Кюстендил и \"Голям Върбовник\" в близост до Бобов дол.Най-голямото съоръжение в региона - \"Дяково\", което има капацитет около 35 млн. куб. м, е пълно наполовина.На собствениците на водните обекти са направени предписания да се спре всякакво по-нататъшно изпускане на водата за напояване на градини и на земеделски земи.", "date": "2017.08.30", "title": "Критично ниски нива на язовирите в Кюстендилско"}
{"url": "https://news.bg/regions/remont-na-viadukt-ogranichava-dvizhenieto-po-hemus-za-mesets.html", "text": "От 1-ви до 30 септември движението при 51-ви километър на АМ \"Хемус\" ще е двупосочно в платното за Варна.Ще се ремонтира платното за София на виадукта край село Разлив, съобщават от Агенция \"Пътна инфраструктура\".За повишаване безопасността на движение ще се ремонтира пътната плоча на виадукта при км 51+360 на магистралата. Предвидена е подмяна на дилатационните фуги, тротоарните блокове, възстановяване на хидроизолацията, преасфалтиране на мостовото съоръжение и нова хоризонтална маркировка.Продължават ремонтно-възстановителните работи в района на тунел \"Витиня\" - на съоръженията при 33-ти, 35-ти и 37-ми километър на автомагистралата.", "date": "2017.08.30", "title": "Ремонт на виадукт ограничава движението по \"Хемус\" за месец"}
{"url": "https://news.bg/regions/zapochna-stroitelstvoto-na-nov-most-na-reka-chinar-dere.html", "text": "Започна изграждането на нов мост над река Чинар дере при 19-и км на пътя Тополово - Поройна, в област Пловдив, съобщават от Агенция \"Пътна инфраструктура\".Инвестицията е за близо 1 млн. лв. с ДДС. Новият мост над река Чинар дере, в близост до Поройна, ще е с дължина 21 метра. Ще бъде реконструирано и кръстовището на път III-5802 Тополово - Поройна и път III-667 Първомай - Дълбок извор.Изпълнител на строително-монтажните дейности е \"ОРС - ИНФРАСТРУКТУРА\" ООД. Стойността на договора за строителство е 980 692,75 лв. с ДДС. Строителният наздор ще бъде осъществен от \"Пътинвест-инженеринг\" АД. Техният договор е на стойност 57 600 лв. с ДДС.Планирано е при благоприятни метеорологични условия строителните дейности да завършат преди началото на зимния сезон.", "date": "2017.08.30", "title": "Започна строителството на нов мост на река Чинар дере"}
{"url": "https://news.bg/int-politics/samo-edinen-es-mozhe-da-ima-glas-v-svetovnite-dela-predupredi-germaniya.html", "text": "Министърът на външните работи на Германия Зигмар Габриел настоя, че Европа трябва да остане единна, ако иска да запази авторитета си, след като населението ѝ намалява, САЩ се съсредоточават повече върху Азия, а Китай разширява влиянието си, съобщава \"Асошиейтед прес\".Габриел призова ЕС да избягва национализма и политиката на \"оцеляване на по-силния\", а Европа да играе по-активна роля на световната сцена.\"Ако нашите деца или внуци искат да имат глас в световните дела, това ще е общ европейски глас\", изтъкна Габриел.По думите му, при бъдещи кризи Европа може би невинаги ще има възможността \"да чака външните министри на САЩ и Русия да изготвят пътна карта\" и след това да се пристъпя към прекратяване на огъня.Габриел изрази съжаление за \"социалния дарвинизъм\", с който администрацията на американския президент Доналд Тръмп и някои националисти в Полша подхождат към международната политика, движени от идеята, че \"светът не само е арена на борба, но че в края на краищата само най-силният има право да живее\".\"Ако САЩ кажат, че политиката им се основава не на върховенството на закона, а на правото на по-силния, това е опасен пример. Това отслабва Запада, защото без САЩ идеята за Запада отслабва\", коментира германският първи дипломат.", "date": "2017.08.30", "title": "Само единен ЕС може да има глас в световните дела, предупреди Германия"}
{"url": "https://news.bg/bulgaria/ms-prie-nov-zakon-za-fizicheskoto-vazpitanie-i-sporta.html", "text": "Министерският съвет одобри проекта на нов Закон за физическото възпитание и спорта и предлага на Народното събрание да го приеме. Според министрите новите изисквания и потребности на обществото в сферата на спорта налагат приемането на осъвременен закон.Законопроектът има 15 глави и 153 члена, а действащия закон - 12 глави и 69 члена.Законопроектът предвижда промени на възможностите за инвестиции в спортни обекти и съоръжения, правата и задълженията на спортните организации и регламентира на ниво закон борбата срещу употребата на допинг.Спортните клубове да могат да бъдат регистрирани и като всякакъв вид капиталово търговско дружество е друга възможност регламентирана в проектозакона. В документа има изискване спортните клубове да членуват само в една спортна федерация, както и задължението да имат наети треньорски кадри, за да бъдат вписани в регистъра на спортните организации.Предвидена е и възможността за създаване на студентски спортни клубове, които могат да се подпомагат от висшето училище и Министерството на образованието и науката. Относно спортните федерации уредбата предвижда издаването на безсрочна спортна лицензия и засилен последващ контрол. Нови са и изисквания по отношение на условията за лицензирането на федерациите.Законопроектът въвежда националната паралимпийска организация, която е член на Международния паралимпийски комитет и е част от т. нар. \"специални организации\" в областта на спорта.Според нормативната уредба такива са още Българския олимпийски комитет, националната организация за спортно-туристическа дейност и обединените спортни клубове.", "date": "2017.08.30", "title": "МС прие нов закон за физическото възпитание и спорта"}
{"url": "https://news.bg/int-politics/64-zaginali-pri-sblasatsi-mezhdu-siriyskata-armiya-i-islyamska-darzhava.html", "text": "При ожесточени боеве между сирийските правителствени сили и ДАЕШ (\"Ислямска държава\") са загинали 64 души в провинция Ракка през последните 24 часа, съобщава Сирийският център за наблюдение на човешките права, цитиран от \"Франс прес\".Сблъсъците идват, докато сирийската армия настъпва през Ракка, която се намира в Северна Сирия, към съседната провинция Дейр ал Зор на изток, единствената останала провинция от опустошената от войната страна, която все още е под контрола на терористите от ДАЕШ.Сирийският център за наблюдение на човешките права, чието седалище е във Великобритания, уточнява, че боевете са отнели живота на 38 екстремисти и 26 бойци, биещи се за режима на Асад, от вторник сутринта насам.Уточнява се, че общо 145 души са загинали за шест дни на сражения в села на брега на река Ефрат в източната част на провинция Ракка, близо до Дейр ал Зор.ДАЕШ заявиха вчера, че техни членове са убили десетки бойци на режима в \"интензивни боеве, продължили с часовое\".Директорът на Сирийския център за наблюдение на човешките права Рами Абдел Рахман посочи, че правителствените сили се опитват да си осигурят опора в провинция Ракка за настъпление към Дейр ал Зор.По-рано този месец правителствени войски и техни присъдружни бойци достигнаха до покрайнините на Мадан, последния град, контролиран от ДАЕШ в източната част на провинция Ракка, преди Дейр ал Зор.Но ДАЕШ предприеха контраатака през миналата седмица, която изтика силите на режима обратно и оттогава боевете продължават.Операцията на сирийската армия в района, подкрепяна от въздуха от Русия, е отделна от битката за град Ракка, който е крепостта на ДАЕШ в Сирия.Опитите за прогонването на ДАЕШ от град Ракка се ръководят от Сирийските демократични сили, подкрепян от САЩ съюз, съставен от кюрдски и арабски бойци.", "date": "2017.08.30", "title": "64 загинали при сблъсъци между сирийската армия и \"Ислямска държава\""}
{"url": "https://news.bg/crime/v-shumen-sadyat-bivshiya-shef-na-napoitelni-sistemi-ead-v-grada.html", "text": "Бившият ръководител на хидротехнически район в \"Напоителни системи\" в Шумен Юлиян В. е предаден на съд с обвинителен акт на Окръжната прокуратура в Шумен с три обвинения.48-годишният мъж в качеството си на длъжностно лице и при условията на продължавано престъпление не положил достатъчно грижи за ръководенето, управлението и стопанисването на повереното му имущество, от което последвала значителна щета за предприятието.Второто обвинение срещу Юлиян В. е, че като ръководител на предприятие нарушил или допуснал да се извърши нарушение на правилата, установени със специален закон за запазване на рибата и другите водни организми.Използвал е служебното си положение, за да набави за другиго противозаконна облага е третото повдигнато обвинение срещу Юлиян В.В периода от началото на август до 13 септември 2013 г. в землищата на с. Михайловски и с. Памукчии наредил на пазача на язовира да изпусне водата на язовир \"Нови Пазар 1\", за да бъде извършен стопански риболов. Така причинил значителни вреди на \"Напоителни системи\" ЕАД - клон Черно море, в размер на 470 411 куб. м. на стойност 49 003 лева, като деянието е извършено умишлено. Престъплението се наказва с лишаване от свобода от 2 до 8 години.Така е улеснил наемателя на цитирания язовир - \"Алгеа Индъстри\" ЕООД от Девня, в организирането на стопански риболов на толстолоб. Юлиян В. се включил в логистиката за намиране и склоняване на работници, които да ловят риба с гриб, за заплащане за труда им, товарене на уловената риба в микробуси на изкупвачите, претеглянето на улова на брега на язовира, продажбата й, включително приемане на сумата за продадената риба и предаването и на управителя на \"Алгеа Индъстри\" ЕООД Денислав Стефанов.За престъплението се предвижда наказание лишаване от свобода до 3 години или \"Пробация\", както и глоба от 100 до 300 лева.Третото обвинение срещу Юлиян В. е за това, че от началото на август 2013 г. до 6 септември 2013 г. e използвал служебното си положение, за да набави на \"Алгае индъстри\" ЕООД, сумата от близо 30 000 лева. Тя била противозаконна облага от стопанския риболов на толстолоб, осъществен във водите на язовир \"Нови пазар1\". Това престъпление се наказва с лишаване от свобода до 3 години.Това е втори обвинителен акт срещу вече бившия ръководител на \"Напоителни системи\" в Шумен Юлиян В. До него се стигна, след като Апелативният съд във Варна върна делото на прокуратурата. В новия обвинителен акт срещу подсъдимия Окръжната прокуратура в Шумен го предава на съда освен по първоначалното и с нови две обвинения.Процесът срещу Юлиян В. започва на 18 септември 2017 г. в Шуменския окръжен съд.", "date": "2017.08.30", "title": "В Шумен съдят бившия шеф на \"Напоителни системи\" ЕАД в града"}
{"url": "https://news.bg/int-economics/80-spad-na-netnite-prihodi-otchita-gazprom.html", "text": "Руският концерн \"Газпром\" обяви свиване на нетните приходи за второто тримесечие сс 80% на годишна база до 48 милиарда рубли или 817,3 милиона долара. Като причина за този резултат от компанията посочват загуби, свързани с валутните курсове, съобщава Noney.bg, позовавайки се на CNBC.С до 1,39 трилиона рубли от 1,33 трилиона за същото тримесечие на предходната година са се увеличили продажбите между април и юни.Нетната загуба от обменни курсове е около 140 милиарда рубли в сравнение с печалба от над 150 милиарда рубли за 2016 година. Спадът е свързан с процента на дълга на дружеството, деноминиран в чуждестранна валута.Нетният дълг на \"Газпром\" е скочил с 18 на сто през първите шест месеца на годината до 2,29 трилиона рубли към 30 юни.Продажбите на газ, основно за Европейския съюз (ЕС), са се увеличили до 119,1 милиарда кубични метра през първата половина на 2017 година. Средната цена на суровината на Стария континент обаче е намаляла.\"Газпром\" покрива около една трета от нужните на ЕС доставки на природен газ.", "date": "2017.08.30", "title": "80% спад на нетните приходи отчита \"Газпром\""}
{"url": "https://news.bg/bulgaria/mlad-mazh-strelya-s-pushka-pri-boy-s-kamani.html", "text": "Скандал между две фамилии ескалирал драстично в село Христо Даново. На 28 август около 18:00 часа пред магазин представители на две семейства се скарали.Пререканията започнали между 43-годишен мъж и други двама на 34 и 28 години. След това конфликтът ескалирал и се намесили и техни съселяни.Хората започнали да се целят с камъни и стъклени бутилки, тогава 23-годишният Илия, който също участвал в скандала, извадил незаконна ловна пушка и започнал да стреля по хората от другата фамилия.След подаден сигнал, полицейски екипи веднага били изпратени на мястото. Те предотвратили разрастването на масовото сбиване.Впоследствие болница били прегледани 14 души - те били с повърхностни рани от изстреляните ловни сачми. Един мъж бил ударен по главата с камък. Никой от пострадалите не е с опасност за живота.Илия е задържан и му е повдигнато обвинение за държане на огнестрелно оръжие без надлежно разрешение.Към момента 23-годишният мъж е в ареста за 72 часа с постановление на наблюдаващия прокурор. Илия е известен на полицията, той е бил осъждан за хулиганство и унищожаване на чужди вещи.Предстои Районна прокуратура-Карлово да прецени дали да иска от съда мярка за неотклонение \"задържане под стража\" спрямо младежа.", "date": "2017.08.30", "title": "Млад мъж стреля с пушка при бой с камъни"}
{"url": "https://news.bg/int-politics/papata-prishpori-svetovnite-lideri-da-se-vslushat-v-placha-na-zemyata.html", "text": "Папа Франциск призова световните лидери \"да се вслушат в плача на Земята и вика на бедните\" и да предприемат мерки за опазване на околната среда, съобщава \"Асошиейтед прес\".Франциск отправи призива си днес, като обяви, че той и духовният водач на православните християни, патриарх Вартоломей I, ще публикуват съвместно изявление за грижата за Божието творение в петък.През 2015 г. Франциск определи 1 септември като ден на църквата за молитва за околната среда, оформяйки грижата за планетата като морален проблем.В своето изявление днес папа Франциск призова всеки да се отнася уважително и отговорно към околната среда: \"Призоваваме също така онези, които имат влияние, да се вслушат в плача на Земята и вика на бедните, които страдат най-много от екологичния дисбаланс.\"", "date": "2017.08.30", "title": "Папата пришпори световните лидери да се вслушат в \"плача на Земята\" "}
{"url": "https://news.bg/crime/politsiyata-zadarzha-dvama-retsidivisti-za-otvlichane-na-zhena-v-popovo.html", "text": "Служители на РУ - Попово задържаха двама за отвличане на жена. Оперативните действия са предприети, след като на 29 август в РУ -Попово постъпил сигнал, че около 20 часа 45-годишна жена е качена против волята ѝ в автомобил.Около час след получаване на сигнала, сформираните екипи открили потърпевшата в къща в село Паламарца, собственост на 52-годишния С.С. Според първоначалната информация, той е управлявал моторното превозно средство, с което жената е била отвлечена. Мъжът е задържан в РУ - Попово с полицейска мярка до 24 часа.В ареста за срок до едно денонощие е и съучастникът му 49-годишния Д.В. от Попово. Предстои да бъде разгледано искане за удължаване на мерките за задържане на двамата криминално проявени и осъждани мъже.Работата по документиране на престъплението продължава под ръководството на прокурор от Окръжна прокуратура - Търговище. По случая е образувано досъдебно производство.Полицията задържа и четирима мъже за отвличане на младеж в Генерал Тошево. Пострадалият сам е подал сигнал в полицията, че непознати са го качили в багажника на лек автомобил. Отвлечен е в покрайнините на Генерал Тошево и му е нанесен побой.Полицията е установила извършителите, като трима от тях са от същия град и са криминално проявени и осъждани. Участвал е и мъж от село Кардам. Полицията е открила лекия автомобил, използван от рецидивистите.", "date": "2017.08.30", "title": "Полицията задържа двама рецидивисти за отвличане на жена в Попово"}
{"url": "https://news.bg/crime/narushavaneto-na-ogranichitelna-zapoved-ne-se-presledva-i-nakazva-u-nas.html", "text": "Нарушаването на ограничителната заповед у нас не се преследва. А и в повечето случаи нарушителите се наказват много леко. Това каза за news.bg председателят на Алианс за защита от насилие, основано на пола Геновева Тишева.Според зам.-председателя на алианса Анна Николова проблемите при прилагането на закона за защита от домашното насилие са много. Един от тях е липсата на наказателноправна защита на жертвите и реално има много малко производства, които са образувани за нарушение на ограничителна заповед.\"И това е на фона на увеличаващия се брои нарушения на заповед за защита\", изтъкна Николова.Председателят на Алианса Геновева Тишева допълни, че нарушаването на ограничителната заповед, въпреки че от 2009 г. представлява престъпление по НК, не се преследва. \"В повечето случаи не се наказват или се наказват много леко, т.е няма ефективни присъди, а има много тежки нарушения на заповедите\", подчерта Тишева.Друг сериозен пропуск е и непълноценно прилагане на закона в областта на правомощията на дирекцията \"Социално подпомагане\". По думите на Николова по този начин една голям група от пострадалите - деца, хората с увреждания, остават извън периметъра на защитата по този закон, тъй като правомощия за това имат директорите на \"Социално подпомагане\". Подобни производства по тяхна инициатива са изключително малко.Друг проблем е неразбирането на проблема и свръхфиксацията върху правата на извършителя, а не върху защитата на жертвата. \"Още един момент е свръхангажираността с това да не си навлечем неприятности - обществото, съседите, професионалисти, които работят по тези случаи. Как да стоим на дистанция или да прехвърлим отговорността, или да обезпечим всичко с една изрядна документация, но на втори план остават приоритетите - опазване живота на пострадалите лица\", посочи Николова.Според нея това, което трябва да се промени в законодателството, е наказателноправната защита. Не може да има противодействие на насилието, основано на пола, в това число и на домашното насилие, ако няма такава защита.От Алианса настояват спешно да се ратифицира Истанбулската конвенция.Тишева разясни, че конвенцията урежда ясно задълженията на държавата да криминализира всички форми на физическо насилие над жените, на домашно насилие и тежките форми на психологическо насилие. По-строго наказване предвижда конвенцията за случаите, когато има извършени престъпления, обясни Тишева. От Алианса ще настояват поне с 1/3 да бъдат по-тежки наказанията.Тишева посочи и още една причина да се ратифицира конвенцията. \"Конвенцията ясно изисква всички тези форми на насилие, които са криминализирани, в случая касае телесните повреди - лека, средна, тежка, да се преследват от държавата\", уточни Тишева. Сега леките и средните телесни повреди се преследват по тъжба на пострадалия, а това има огромно значение, смята още тя.Според председателят на Алианса конвенцията трябва да се ратифицира и заради това, че тя изисква неизпълнението на ограничителната заповед не само да се криминализира, но и да се преследва според тежестта. \"Ние бихме искали при нарушение на ограничителната заповед да се отчита честотата, с която това се случва, интензитета, защото представлява голям риск. Да я наруши, значи, че за него няма закон\", каза Тишева.Тишева обяви, че имат готовност да протестират, ако до 15 октомври не започнат действията за промяна на законодателството и Министерски съвет не започне да подготвя решение за ратифициране на Истанбулската конвенция.", "date": "2017.08.30", "title": "Нарушаването на ограничителна заповед не се преследва и наказва у нас"}
{"url": "https://news.bg/bulgaria/ogranichavat-upotrebata-na-nargileta.html", "text": "До месец работна група ще излезе с конкретни предложения за ограничаване на употребата на наргилета и растителни изделия за пушене. Това стана ясно днес на проведената среща в Министерството на здравеопазването.Участниците в работната група, състояща се от представители на МЗ, МОН, МВР, МЗХ, МИ, Агенция \"Митници\", НЦОЗА, експерти и неправителствени организации, коментираха необходимостта от законодателни промени в законите за здравето, за тютюна, тютюневите и свързаните с тях изделия и за акцизите и данъчните складове.На срещата се обсъждаха и работещите практики за ограничаване употребата на наргилетата, въведени и доказали ефекта си в държави като Полша, Хърватия, Кипър и Румъния.\"Трябва да бъде развенчан митът, че наргилето е безопасно, напротив - то е в пъти по-увреждащо здравето в сравнение с изключително вредните цигарени изделия\", категорична беше заместник-министър Йорданова.Тя предложи в часовете на класния ръководите и по време на родителските срещи родители и ученици да бъдат запознати с вредите от пушенето на наргилета и растителни смеси.Предприемането на мерки за регулация употребата на наргилета и растителни смеси за пушене е инициирано от Министерство на здравеопазването, като от страна на институцията отговорен заместник-министър е Светлана Йорданова.Към момента употребата на наргилета не е регламентирана в българското законодателство.Припомняме, че опазването на общественото здраве, и в частност - детското здравеопазване, е залегнало в приоритетите на правителството и в Националната здравна стратегия 2014-2020.Припомняме, че темата стана изключително дискутирана, след като от прокуратурата изведоха версия, че повод за смъртта на 11-годишната Никол от Бургас е именно скандал за наргиле.", "date": "2017.08.30", "title": "Ограничават употребата на наргилета"}
{"url": "https://news.bg/int-politics/nato-izprashta-trima-nablyudateli-na-voennite-igri-na-rusiya-no-iska-oshte.html", "text": "НАТО обяви, че ще изпрати трима експерти, които да наблюдават военните учения на руски и беларуски войски през следващия месец, но иска двете страни да разрешат по-широк мониторинг на военните игри, съобщава \"Асошиейтед прес\".Русия и Беларус обявиха, че учението \"Запад 2017\" ще включва по-малко от 13 хил. войници. Съгласно международните правила двете страни трябва да позволят по-широк достъп на наблюдатели, ако броят на войските надхвърли тази цифра.Представител на НАТО изтъкна днес, че експертите ще присъстват в рамките на \"Дни за посетители\" в Беларус и Русия, след като са били поканени.Служителят на НАТО, който е пожелал да остане анонимен, допълнил, че международните правила позволяват на наблюдателите да получават \"кратки информации за сценария на ученията и техния прогрес; възможности да разговарят с отделни войници относно учението; и прелитане над учението\".\"Запад 2017\" започва на 14 септември.", "date": "2017.08.30", "title": "НАТО изпраща трима наблюдатели на военните игри на Русия, но иска още"}
{"url": "https://news.bg/int-politics/sasht-provede-test-za-protivoraketna-otbrana-kray-havay.html", "text": "Американската агенция за противоракетна отбрана и военноморски сили са провели тест за противоракетна отбрана край бреговете на Хавай, съобщава Ройтерс.Тестът, планиран предварително, е направен от USS John Paul Jones и е ден след като Северна Корея изстреля балистична ракета над Япония.Тестът проведен със стандартни насочвани ракети е прихванал балистична ракета със среден обсег.Северна Корея заяви, че изстрелването на ракети е за противодействие на американските и южнокорейски военни тренировки и е първата стъпка във военните действия в Тихия океан, които да \"задържат\" САЩ в Гуам. Изстрелването бе осъдено от ООН като \"скандално\" действие.Тестът дава на военната система за противоракетна отбрана по-голяма способност да прехваща балистични ракети в крайната им фаза.Япония се притеснява, че Съединените щати досега отказват да я въоръжат с мощен нов радар. Япония търси наземна версия на системата за балистична ракетна отбрана Aegis, действаща до 2023 г., като ново ниво на защита, което да помогне в противодействието на напредъка на ракетите в Северна Корея.", "date": "2017.08.30", "title": "САЩ проведе тест за противоракетна отбрана край Хавай"}
{"url": "https://news.bg/politics/politsiyata-shte-obmenyame-dnk-danni-s-yugoiztochna-evropa.html", "text": "Страните по Конвенцията за полицейско сътрудничество в Югоизточна Европа подписват споразумение за автоматизиран обмен на ДНК данни.Българското правителство също одобри присъединяването на България към споразумението за автоматизиран обмен на ДНК данни, дактилоскопични данни и данни за регистрация на МПС.Споразумението ще бъде подписано още от Албания, Австрия, Босна и Херцеговина, Унгария, Република Македония, Молдова, Черна гора, Румъния, Сърбия и Словения.Споразумението е с цел установяване на полицейско сътрудничество по отношение на борбата със заплахите срещу обществената сигурност. Подписването на документа е заложено в сключената между държавите Конвенция за полицейско сътрудничество в Югоизточна Европа.Компетентен орган за прилагане на споразумението от българска страна е Министерството на вътрешните работи.", "date": "2017.08.30", "title": "Полицията ще обменяме ДНК данни с Югоизточна Европа"}
{"url": "https://news.bg/int-politics/1000-zhalbi-sreshtu-merkel-za-darzhavna-izmyana.html", "text": "Повече от 1000 криминални жалби за предателство срещу Германия са били подадени срещу канцлера Ангела Меркел от пика на бежанската криза през 2015 г. насам, съобщават местни медии, цитирани от \"Франс прес\".Повечето от жалбите идват от привърженици на дяснопопулистката партия \"Алтернатива за Германия\", която е на път да спечели депутатски места в Бундестага за първи път след парламентарните избори през следващия месец.\"Всички жалби срещу канцлера бяха определени за неоснователни\", посочиха от германската прокуратура.Решението на Меркел да допусне повече от един милион мигранти и бежанци през 2015 и 2016 г. доведе до срив в подкрепата за нейния Християндемократичен съюз, но през последните месеци подкрепата се възстанови, след като беше драстично ограничено влизането на мигранти в Германия.", "date": "2017.08.30", "title": "1000 жалби срещу Меркел за държавна измяна "}
{"url": "https://news.bg/crime/stolichnata-politsiya-izdirva-25-godishen-sin-na-biznesmen.html", "text": "Тази сутрин към 10.30 часа от тел. 112 е получен сигнал за изоставен на пътя в района на с. Герман лек автомобил. Веднага към мястото бил насочен екип от столичната полиция, съобщиха от МВР.При огледа е установено, че в колата имало лични документи и мобилен телефон. Те са на 25-годишен син на собственика на автокъща \"Софавто\" Тони Златков. Самият баща е подал сигнала в полицията за паркирания автомобил, след като само час преди това е видял сина си. Според информация на БНТ, по случая са разпитани двама души.Полицията разследва всички версии, като отвличане е само една от тях, посочи зам.-шефът на СДВР Борислав Борисов на брифинг за тежкото престъпление. На този етап не се знае коя ще е основната версия на разследването.В автомобила са открити личните документи. Няма следи от борба, а самата кола е паркирана встрани на улицата. Сигналът е подаден от бащата за открит автомобил, като той не е очаквал да види колата на сина си на метри от къщата. Според показанията на родителя синът му няма врагове, не се отправяни закани или заплахи, затова е няма версии за случилото се.На този етап лицето е издирвано от полицията, която няма връзка с него, заяви Борисов. Припомняме, малко по-рано през деня БиТиВи съобщи, че собственикът на автокъща \"Софавто\" Тони Златков е заявил, че синът му е добре и в случая става въпрос за кражба на автомобил.", "date": "2017.08.30", "title": "Столичната полиция издирва 25-годишен син на бизнесмен"}
{"url": "https://news.bg/int-politics/v-oon-izumeni-ot-posegatelstvata-na-tramp-sreshtu-svobodata-na-slovoto.html", "text": "Ръководителят на Съвета по правата на човека към ООН обяви, че унизителните коментари на американския президент Доналд Тръмп за журналистите биха могли да представляват подстрекаване и да насърчават последователи да нападат определени общности, съобщава \"Ройтерс\".Тръмп, говорейки в щата Аризона през миналата седмица, защити реакцията си спрямо организирания от крайнодесни белокожи протест във Вирджиния и разкритикува медиите за начина, по който са отразили насилието в град Шарлътсвил, наричайки журналистите \"истински непочтени хора\".Върховният комисар на ООН за правата на човека Зейд Раад ал Хюсеин заяви: \"Действително е доста изумително, когато смятате, че свободата на словото, не само като крайъгълен камък на американската конституция, но най-вече нещо, което САЩ защитаваха през годините, сега е самото то атакувано от президента. Това е нещо като слисващ обрат. И в края на краищата последствията са опасни.\"", "date": "2017.08.30", "title": "В ООН изумени от посегателствата на Тръмп срещу свободата на словото"}
{"url": "https://news.bg/economics/tsenite-na-proizvoditelite-skachat-s-1-3-prez-yuli.html", "text": "Общият индекс на цените на производител през юли 2017 г. нараства с 1.3% спрямо предходния месец, сочат данни на Националния статистически институт. По-високи цени са регистрирани при производството и разпределението на електрическа и топлоенергия и газ - с 6.5%, а намаление е отчетено в добивната промишленост - с 2.9%, и в преработващата промишленост - с 0.2%.По-съществен спад на цените в преработващата промишленост се наблюдава при производството на химични продукти - с 2.4%, и при производството на превозни средства, без автомобили - с 0.6%, а увеличение е регистрирано при производството на тютюневи изделия - с 0.8%, и при производството на текстил и изделия от текстил, без облекло - с 0.7%.Общият индекс на цените на производител през юли 2017 г. нараства с 4.7% в сравнение със същия месец на 2016 година.На вътрешния пазар индексът на цените на производител през юли 2017 г. е с 2.4% над равнището от предходния месец. Увеличение има при производството и разпределението на електрическа и топлоенергия и газ - с 6.9%, докато намаление е регистрирано в добивната промишленост - с 0.6%, и в преработващата промишленост - с 0.1%. Намаление на цените спрямо предходния месец се наблюдава при производството на химични продукти - с 3.0%, и при производството на изделия от каучук и пластмаси - с 0.6%, а увеличение е отчетено при производството на тютюневи изделия - с 1.5%, и при производството на основни метали - с 1.2%Индексът на цените на производител на вътрешния пазар през юли 2017 г. нараства с 5.3% в сравнение със юли 2016 г.Индексът на цените на производител на международния пазар през юли 2017 г. е с 0.7% под равнището от предходния месец.В преработващата промишленост е отчетено намаление на цените с 0.3%. По-ниски цени са регистрирани при производството на химични продукти - с 2.0%, и при производството на превозни средства, без автомобили - с 0.9%, а увеличение се наблюдава при производството на изделия от каучук и пластмаси - с 1.1%, и при производството на дървен материал и изделия от него, без мебели - с 1.0%.Индексът на цените на производител на международния пазар през юли 2017 г. нараства с 3.5% в сравнение със същия месец на 2016 година.", "date": "2017.08.30", "title": "Цените на производителите скачат с 1,3% през юли"}
{"url": "https://news.bg/regions/katastrofa-v-plovdiv-1.html", "text": "Лек автомобил изкърти светофарен стълб и се вряза в студио за красота вчера вечерта в Пловдив, след като удари друга кола на кръстовище, съобщи bTV.Инцидентът е станал малко преди 19:30 ч. на ъгъла на булевард \"Никола Вапцаров\" и улица \"Константин Геров\". По чудо няма пострадали. По това време салонът е бил затворен. Според очевидци, червено пежо, управлявано от млада жена, е направило опит да завие наляво и при маневрата е засякло идващото отсреща беемве.\"Кара с несъобразева скорост. И кола с ляв завой му е засякла пътя. Момчето се е опитало да избегне... без спирачен път... се е забило направо в салона\", разказа Делян Павлов, собственик на фризьорския салон. Според свидетели пежото не е спряло при левия завой и е било ударено от беемвето, което също карало \"бързичко\". \"Прибирам се от работа. На жълто ми е светофарът и в един момент тръгвам да се изнасям. Аз живея тук и минавам всеки ден. В един момент аз съм на пътя и връхлита кола върху мен, с бясна скорост, тя няма никакъв спирачен път\", разказа Стефка, водач на другия ударен автомобил.", "date": "2017.08.30", "title": "Катастрофа в Пловдив"}
{"url": "https://news.bg/world/30-sa-zhertvite-ot-uragana-harvi.html", "text": "Най-малко 30 души са станали жертва на преминаването на урагана Харви през Тексас, предаде в. \"Ню Йорк таймс\". Изданието се позовава на данни от местните власти.Близо 19000 души са били евакуирани и настанени във временни подслони. Засилват се критиките срещу ръководството на най-голямата църква в Тексас да остане затворена.Това лиши десетки вярващи от надеждата да намерят подслон. В същото време десетки джамии и по-малки църкви отвориха вратите си, за да окажат първа помощ на бедстващите.От пивоварната Anheuser-Busch спряха производството на бира и започнаха да бутилират вода за пострадалите от урагана. Предвижда се партида от 155 000 кенчета да бъде предоставена на Американския Червен кръст.Пивоварната не за първи път прибягва до подобна мярка. Тя е произвела над 76 млн. кенчета вода в подкрепа на бедстващите американци от 1988 г.", "date": "2017.08.30", "title": "30 са жертвите от урагана Харви"}
{"url": "https://news.bg/weather/slanchevo-vreme-dnes.html", "text": "Времето днес ще бъде предимно слънчево с временни увеличения на облачността, показват прогнозите на Националния институт по метеорология и хидрология.Почти не се очаква да вали. Вятърът ще е слаб североизточен, а температурите днес ще се повишат спрямо вчерашните.Максималните температури за деня са между 23 и 28 градуса, в София 25 градуса по Целзий.Атмосферното налягане е малко по-високо от средното за месеца, то ще се задържи почти без промяна през целия ден.Днес няма сигнали за опасни метеорологични явления, нито за пожароопасност.", "date": "2017.08.30", "title": "Слънчево време днес"}
{"url": "https://news.bg/world/samnitelen-paket-zatvori-za-kratko-letishteto-v-livarpul.html", "text": "Съмнителен пакет затвори за кратко летището в британския град Ливърпул, предаде Ройтерс.Районът е бил отцепен от полицията, а пътниците са били евакуирани.Говорител на летището обяви, че мерките са обичайни при подобна ситуация. В момента летището работи нормално.", "date": "2017.08.30", "title": "Съмнителен пакет затвори за кратко летището в Ливърпул"}
{"url": "https://news.bg/world/100-hil-ot-sauditskite-sili-pazyat-poklonnitsite-v-meka.html", "text": "Над 2 млн. ще участват в поклонението хадж в Мека, съобщава БНР. Заради най-голямото годишно поклонение в света, за сигурността на поклонниците ще се грижат над 100 хил. членове на саудитските сили за сигурност. Те ще помагат в защитата на двата милиона души.Мерките за сигурност са взети на входовете на Мека, Медина и на другите свети места в страната. Сигурността е засилена и на летищата и пристанищата.По време на ежегодното поклонение обичайно се случват трагични инциденти. Най-често причината за тях е блъсканицата и многото хора.", "date": "2017.08.30", "title": "100 хил. от саудитските сили пазят поклонниците в Мека"}
{"url": "https://news.bg/world/nyama-postradali-balgari-ot-uragana-harvi.html", "text": "Министерство на външните работи съобщи, че няма пострадали българи от бедствията от урагана \"Харви\". По информация на Държавния департамент на САЩ, получена в посолството на България във Вашингтон, няма данни наши граждани на са сред жертвите.За да се уверят в сигурността на сънародниците ни, от Посолството на България в Съединените щати са разговаряли с местните центрове за операции при извънредни ситуации, местния офис на Държавния департамент, както и с представители на българската общност в засегнатите райони.Няма информация и за български граждани, които да се нуждаят от помощ.Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството във Вашингтон: +1 202 387 0174, +1 202 387 5770, +1 202 483 1386, +1 202 299 0273.", "date": "2017.08.30", "title": "Няма пострадали българи от урагана \"Харви\""}
{"url": "https://news.bg/bulgaria/karanikolov-obeshtal-na-rabotnitsite-darzhavata-da-pridobie-dunarit.html", "text": "Повече няма да има продажба на държавни дружества. Това заяви в ефира на БТВ министърът на икономиката Емил Караниколов.По думите му в \"Дунарит\" има 3 проблема - липса на собственик, евентуалното отнемане на лиценза, заради обвинения на управителите, и 67 млн.лв. изискуеми кредити. Караниколов допълни, че държавата е изкупила тези дългове.В този сектор вакуум няма, категоричен е Караниколов. \"Ако конкурентите, които обикновено са чуждестранни фирми усетят вакуум, те веднага ще влязат на мястото на \"Дунарит\", каза Караниколов. Министърът на икономиката допълни, че за миналата година дружеството е имало печалба от 24 млн.лв, но обърна внимание и на кредитите от 67 млн.лв. Той обясни, че тъй като управителите имат повдигнати обвинения, може да се стигне до процедура по отнемане на лиценза.\"В този сектор без лиценз не може да се работи\", подчерта Караниколов. Има вариант да бъде избран търговски представител с пълни търговски права, за да излезем от този механизъм.На въпрос вклинява ли се държавата в конфликт между Цветан Василев и Делян Пеевски, Караниколов каза, че не ги интересуват имена. \"Интересува ни да запазим работниците и дружеството да работи\", допълни икономическият министър. Ако се спре работата на \"Дунарит\" ще пострадат около 5000 души.\"Който даде най-много пари, той ще придобие дружеството. Ако тръгне публична продан, може да се яви всеки\",обясни Караниколов. Той добави, че е обещал на работниците, че държавата ще направи всичко възможно да придобие дружеството.Няма да има повече продажби на държавни дружества, отсече Караниколов. Той бе категоричен, че ще бъдат добри стопани на \"Дунарит\".", "date": "2017.08.30", "title": "Караниколов обещал на работниците държавата да придобие \"Дунарит\""}
{"url": "https://news.bg/bulgaria/samo-6-ot-turistite-v-slanchev-bryag-kuponyasvali-obyasnyava-valeri-simeonov.html", "text": "Само 5,6% от хората отиват в \"Слънчев бряг\", за да купонясват. Всичко останало са семейства. Тази статистика посочи вицепремиерът Валери Симеонов в студиото на \"Тази сутрин\" по БТВ.По думите му 27 г. в туризма са създавани едни порочни зависимости - между концесионери, общински съветници, собственици на хотели, хора които се опитват да злоупотребят с правилата заради по-големи печалби. \"Исках да се сложи край на тези зависимости, затова се намесих, а не защото няма какво да правя през почивните дни\", подчерта той.Валери Симеонов каза, че никой не може да го обвини в защитаване на нечии интереси. \"Не съм ходил само в \"Бедрум\" и \"Какао\", ходил съм и в заведение на Божо Кравата и в заведение на Митьо Очите. Ходил съм и в Свети Влас . Имаше едно шумно заведение \"Планет\", съответно съм взел мерки за там\", коментира още Симеонов.Шумни заведения в Созопол и Приморско също бяха ударени от твърдата ръка на закона и си понесоха санкциите, заяви Симеонов. По думите му всички хотелиери са на негова страна, с \"изключение на 1-2 бройки\".\"Слънчев бряг\", такъв шумен, арогантен и побъркващ хората с огромни децибели, е само 5 %\". Статистиката сочила, че 5,6% са хората, които отиват да купонясват, а всичко останало - 94% са семейства, обясни вицепремиерът.На въпрос дали си е направил реклама чрез акция \"Тишина\", Симеонов запита защо му е нужно това. Вицепремиерът добави, че е получил благодарствени писма от хотелиерски организации и туроператори. По негово мнение протестите показали, че той си е свършил работата.Симеонов подчерта, че в \"Слънчев бряг\" има идеално обезшумени дискотеки, но има такива, които правят по 100 000 лв. оборот на вечер и не са си сложили шумоизолация.\"Там трябваше да се приложи законът с неговата строгост и да им се каже, че по-голяма сила от държавата няма. Да му мислят за другия сезон\", допълни Симеонов.Вицепремиерът отрече да има конфликт между него и министъра на туризма Николина Ангелкова заради проверките му по морето. Той обясни, че министерството на туризма организира проверки от друг характер.\"През последните три месеца БСП буташе всякакви бутафорни дървета пред очите на народа, за да не види гората\"- така вицепремиерът коментира думите на лидера на БСП Корнелия Нинова, че има конфликт между него и Ангелкова.", "date": "2017.08.30", "title": "Само 6% от туристите в Слънчев бряг купонясвали, обяснява Валери Симеонов "}
{"url": "https://news.bg/education/chetiri-vakantsii-predvideni-prez-novata-uchebna-godina.html", "text": "Лятна ваканция за учениците от VIII до XI клас и през следващата година ще започне в края на юни месец.Последният им учебен ден ще бъде 29 юни 2018 г. (петък). Това предвижда графикът за почивните дни и ваканциите за предстоящата учебна година 2017/2018, утвърден вече от министъра на образованието Красимир Вълчев.Припомняме, в средата на лятото се разрази дискусия във връзка с идея на просветното ведомство да . Заради изригналото обществено недоволство, .На 15 юни 2018 г. учебната година ще приключват учениците от V до VII клас. Най-малките - до четвърти клас ще свършват с училището на 1 юни 2018 г.Четири ще бъдат ваканциите през годината - есенна, коледна, междусрочна и пролетна.Есенната ще бъде от 1 ноември 2017 г. до 5 ноември 2017 г. включително.Коледната ще продължи от 23 декември 2018 г. до 2 януари 2018 г., а междусрочната - от 3 февруари 2018 г. до 6 февруари 2018 г. включително.Пролетната ваканция за учениците от I до XI клас ще е от 31 март 2018 г. до 9 април 2018 г. Дванадесетокласниците ще почиват четири дни, които съвпадат с Великден (6-9 април 2018 г.).Зрелостниците ще приключат училище на 15 май 2018 г.В графика, утвърден от министър Вълчев, се посочват и датите на държавните зрелостни изпити и външните оценявания. Пролетната сесия на матурите и националните външни оценявания (НВО) след VII клас отново ще се проведат в един и същи ден. Така няма да се налага да не се удължава краят на учебната година за учениците от I до VII клас.Държавният зрелостен изпит (ДЗИ) и НВО по български език и литература ще се проведат на 21 май 2018 г. Втората задължителна матура по предмет по избор, както и външното оценяване по математика ще са на 23 май 2018 г.Двата дни ще бъдат неучебни за всички ученици, освен за тези в VII и XII клас.Външните оценявания след IV клас ще започнат от 10 май 2018 г. с изпит по български език и литература. Този по математика ще бъде на 14 май 2018 г, а по човекът и обществото и човекът и природата - на 16 и 17 май 2018 г.През предстоящата учебна година десетокласниците във всички училища в страната ще се явят на национално външно оценяване по дигитални компетентности, припомнят от МОН. Изпитът ще бъде в рамките на учебните часове в дните между 11 и 15 юни 2018 г.Съобразно графика за почивните дни и ваканциите 25 май 2018 г. ще бъде неучебен за учениците, но присъствен за учителите.", "date": "2017.08.30", "title": "Четири ваканции предвидени през новата учебна година"}
{"url": "https://news.bg/bulgaria/obyavyavat-kravodaritelska-aktsiya-v-burgas.html", "text": "УМБАЛ Бургас обявява кръводарителска акция. Всеки, който иска да помогне за спасяването на човешки живот, може да посети Отделението по трансфузионна хематология. Отделението е по-известно като Кръвният център, той се намира сградата на ДКЦ 1 и работи от 07: 30 до 14:00ч. от понеделник до петък.\"Приканваме хората, които искат да помогнат, да ни посетят в рамките на нормалното ни работно време за безвъзмездно кръводаряване\", заявява началникът на Кръвният център на УМБАЛ Бургас д-р Тодор Бояджиев.Желаещите да дарят кръв трябва да са на възраст от 18 до 65 години, в добро здравословно състояние. Те трябва да носят със себе си документ за самоличност - лична карта.Кръводарителската акция ще продължи до края на активния летен сезон, изтъкват от здравното заведение. През този период населението в региона се увеличава значително заради туристите. Това от своя страна води до ръст както на травматичните случаи - катастрофи и други инциденти, така и на пациентите, на които предстоят операции, обясняват от болницата.", "date": "2017.08.30", "title": "Обявяват кръводарителска акция в Бургас"}
{"url": "https://news.bg/politics/pod-2-poskapva-prirodniya-gaz-uveryava-temenuzhka-petkova.html", "text": "Няма да има драстично поскъпване на природния газ. Очаква се скокът да е около 2%.Това увери на брифинг в Министерски съвет енергийният министър Теменужка Петкова във връзка с твърденията за рязко поскъпване на природния газ. Министърът обясни, че се увеличава такса пренос на \"Булгартрансгаз\" заради европейска директива. Ако няма такова увеличение, ни грози санкция от ЕС, стана ясно от думите на енергийния министър.Петкова успокои, че увеличението ще е минимално. \"Няма как да има драстично увеличение на цената на природния газ и то ще бъде под 2%, категорична бе тя.Увеличението трябва да е факт от 1 октомври.Ще има среща между \"Булгартрансгаз\", Министерство на енергетиката и КЕВР за изясняване на ситуацията, която предизвика отвореното писмо на Асоциацията на индустриалните потребителите, които алармираха за очакван драстичен скок.Следващата седмица ще има среща и с бизнеса, за да може държавата да го успокои, че няма да бъде натоварен от скока.Теменужка Петкова увери и че в газопреносната ни мрежа се извършват сериозни инвестиции. \"Булгартрансгаз\" ще има и водеща роля в газопреносния разпределителен център към Европа.", "date": "2017.08.30", "title": "Под 2% поскъпва природния газ, уверява Теменужка Петкова"}
{"url": "https://news.bg/int-politics/kndr-predvizhda-oshte-raketni-testove-vapreki-oon-i-svetovnite-sili.html", "text": "Лидерът на Северна Корея Ким Чен-ун обеща още ракети над Япония, въпреки осъждането на ООН и американските предупреждения за тежки последствия, съобщава АФП.След последното изстрелване Тръмп заяви, че \"всички опции\" са на масата, което съживи предполагаемата възможност от превантивна американска военна операция, само дни след като счете, че Ким изглежда \"започва да ни уважава\".Съветът за сигурност на ООН, който вече е наложил седем наказателни санкции на Пхенян, заяви в единодушно изявление, че действията на КНДР \"не са само заплаха за региона, а за всички държави-членки на ООН\".Съюзниците на КНДР, Китай и Русия, също подкрепиха декларацията.Днес вестникът \"Родонг Синмун\", издание на управляващата партия в КНДР, показва повече от 20 снимки от изстрелването близо до Пхенян, както и Ким Чен-ун с широка усмивка с карта на Северозападния Тих океан, заобиколен от помощници.Военни от Южна Корея заявиха вчера, че ракетата е прелетяла около 2700 километра. Официалната корейска централна информационна агенция посочва, че Ким е коментирал: \"в бъдеще са необходими повече тренировъчни изстрелвания на балистични ракети в Тихия океан\".Изстрелването е \"смислена прелюдия към сдържането на Гуам, която е база за нахлуване\", допълва Ким, както и отговор на Северна Корея , които Севера смята за подготвяща се инвазия.Днешното изявление първото, когато северът признава, че е изпратил ракета над японски острови. Две други ракети през 1998 и 2009 г. също минаха над Япония, но и в двата случая КНДР заяви, че са космически ракети.\"Застрашаващите и дестабилизиращи действия само увеличават изолацията на Севернокорейския режим в региона и сред всички нации по света\", каза Тръмп в изявление на Белия дом.На извънредната среща на Съвета за сигурност на ООН, посланикът на Вашингтон Ники Хейли предупреди, че \"достатъчно е достатъчно\" и че трябва да се предприемат строги действия.\"Това е неприемливо. Те са нарушили всички резолюции на Съвета за сигурност на ООН, които сме имали и затова мисля, че нещо сериозно трябва да се случи\", Допълва ХейлиВсяка ракета, изстреляна от КНДР към Гуам, ще трябва да премине през Япония, анализатори смятат, че Пхенян изглежда е избрал опция \"по средата\", за да изпрати съобщение без да пресича червената линия.Вчера Русия настоя Северна Корея да се съобрази с резолюциите на Съвета за сигурност на ООН по отношение на своята ракетна програма, коментира Сергей Лавров.Припомняме, Европейският съюз също осъди ракетният тест на Северна Корея над Япония ипредупреждава за възможни стъпки след заседанията в Съвета за сигурност на ООН.Британският премиер Тереза ​​Мей е възмутена и определи поредният поредният тест на КНДР като \"безразсъдната провокация\", съобщи вчера говорителката ѝ.Външният министър на Китай Ван И обяви, че страната му възнамерява даспазва изцяло санкциите на ООН срещу Северна Корея, Ван И посочи, че Китай \"ще предприеме необходимия отговор\" на последното изпитание на балистична ракета от страна на Пхенян. Той добави, че Пекин иска да сътрудничи с международната общност по проблема със Северна Корея.", "date": "2017.08.30", "title": "КНДР предвижда още ракетни тестове въпреки ООН и световните сили"}
{"url": "https://news.bg/bulgaria/vseki-treti-balgarin-vklyuchva-birata-kam-zdravoslovniya-zhivot.html", "text": "В горещите месеци повече от половината българи пият бира поне веднъж седмично. Това сочи национално представително проучване на агенция \"Ипсос България\", проведено по поръчка на Съюза на пивоварите.Българите стават все по-големи любители на бирата. А всеки трети българин счита, че при умерена консумация бирата е част от \"здравословния начин на живот\".Изследването показва, че средната честота на консумация на пиво през лятото на тази година е 9,4 пъти в месеца, което е почти колкото най-високите нива на честота на потребление от 2011 и 2012 г.Бирата остава и най-предпочитаната лятна напитка след минералната вода. Консумираме бира почти толкова често колкото безалкохолни напитки.2 808 000 милиона пълнолетни българи или 57% от населението между 18-69 години твърдят, че през лятото пият бира поне веднъж седмично. Тези, които консумират веднъж месечно са 14 на сто, а едва 22% декларират, че въобще не консумират бира.Оказва се, че в периода на летните месеци се реализират около 60% от годишните продажби на бира в страната ни.Бирата е нискоалкохолна напитка, с близо 90% съдържание на вода в комбинация с хранителни вещества и минерални компоненти. Така консумацията й подпомага рехидратацията на организма в горещите дни.Най-запалените фенове на бирата в България са между 30 и 39-годишна възраст, следват ги хората между 20 и 29 години. За трето поредно лято най-активни са биролюбителите в Монтана, следвани от плевенчани, и русенци.Мъжете традиционно пият бира по-често от жените. Представителките на нежния пол в Монтанско най-често предпочитат да пият пиво, следват ги жените в Бургас и София.Пивоварите доброволно предоставят на потребителите хранителната информация за категорията, включително - енергийна стойност, която средно е 43 кcal за светлата бира, а за безалкохолната - 23 кcal. От Съюза на пивоварите обещават, че до края на месец септември енергийната стойност ще бъде изписвана на 90% от етикетите на произвежданите от членовете на сдружението марки бира.", "date": "2017.08.30", "title": "Всеки трети българин включва бирата към здравословния живот"}
{"url": "https://news.bg/politics/oshte-1-2-mln-lv-dava-pravitelstvoto-za-ograda-po-granitsata.html", "text": " Правителството одобри допълнителни разходи в размер на 1 224 000 лв. за изграждане на допълнителен участък от временното възпрепятстващо съоръжение по българо-турската граница и прилежащия към него път по поречието на река Тунджа на територията на област Хасково.Финансирането ще бъде по бюджета на Министерския съвет за 2017 г. Средствата за изпълнението на постановлението се осигуряват чрез преструктуриране на разходите и/или трансферите по централния бюджет за 2017 г.", "date": "2017.08.30", "title": "Още 1.2 млн. лв. дава правителството за ограда по границата"}
{"url": "https://news.bg/world/sedem-zaginali-sled-vazdushna-ataka-do-stolitsata-na-jemen.html", "text": "Военновъздушни саудитски сили удариха контролно-пропускателен пункт извън йеменската столица Сана, съобщава Ройтерс. Загинали са пет цивилни граждани в таксиметрова кола и двама въоръжени служители, които се били на обекта.Свидетели съобщават, че ударът в окръг Масажед, на около 10 километра западно от Сана е взривил колата и я е запратил в близката бензиностанция.Саудитската военна коалиция започна хиляди въздушни удари срещу въоръженото движение Хути, което контролира столицата на Йемен и голяма част от северната част на Йемен.Коалицията се намеси в гражданска война през март 2015 г., за да възстанови властта на отхвърленото от Йемен международно признато правителство.Войната е причинила смъртта на 10 000 души и е причина за глад и болести в страната, която и преди конфликта е една от най-бедните в арабския свят.Коалицията няма коментар за въздушната атака.", "date": "2017.08.30", "title": "Седем загинали след въздушна атака до столицата на Йемен"}
{"url": "https://news.bg/regions/badeshtiyat-lot-3-na-am-struma-v-3d-snimki.html", "text": "От утре - 31 август, започва изграждането на участъка на Автомагистрала \"Струма\" между Благоевград и Крупник.Това е участък от лот 3.1 от км 359+000 до км 366+000 и от км 370+400 до 376+000 и е част от проекта: АМ \"Струма\" - лот 3.1, лот 3.3 и тунел \"Железница\". Той се съфинансира от Кохезионния фонд на Европейския съюз и националния бюджет чрез ОП \"Транспорт и транспортна инфраструктура\" 2014-2020 г.От Агенция \"Пътна инфраструктура\" изпратиха 3D снимки на бъдещите съоръжения. Символичната първа копка на обекта ще бъде направена утре в близост до Благоевград, където завършва лот 2 от автомагистралата.Общата дължина на лот 3.1 от АМ \"Струма\" е 12,6 км. Изпълнител е ДЗЗД \"АМ СТРУМА 3.1\" с водещ съдружник в дружеството \"Агромах\" ЕООД и партньори: \"Пътища Пловдив\" АД, \"Хидрострой\" АД, \"Пътища Пловдив Груп\" ЕООД, \"АБ\" АД и \"Алве Консулт\" ЕООД. Стойността на договора е 139 021 499.92 лв. без ДДС.Строителният надзор ще осъществява ДЗЗД \"СН АМ Струма Лот 3.1\", в което участват: МОТТ МАКДОНАЛД ЛИМИТИД, Великобритания; \"Трансконсулт-БГ\" ООД и \"Тест Консултинг\" ООД. Техният договор е за 1 695 249.00 лв. без ДДС.Общата дължина на АМ \"Струма\" - от Даскалово до границата с Гърция, е 150 км. Автомагистралата е част от коридор \"Ориент/Източно Средиземноморие\", свързващ Видин с Кулата, и по нея преминава трафикът за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия.Със средства от ОП \"Транспорт\" 2017-2013 г. Агенция \"Пътна инфраструктура\" изгради общо 69 км от АМ \"Струма\" в отсечките Долна Диканя - Дупница /16,78 км/, Дупница - Благоевград /37,48 км/ и Сандански - Кулата /14,7 км/. С финансиране от ОП \"Транспорт и транспортна инфраструктура\" 2014-2020 г. продължава строителството и на останалата част от трасето.", "date": "2017.08.30", "title": "Бъдещият лот 3 на АМ \"Струма\" в 3D снимки"}
{"url": "https://news.bg/press/sadiykata-osadila-socheniya-za-kokainov-kral-evelin-banev-brendo-poema-deloto-za-evn-ovchar-ot-simitli-podpalil-defileto.html", "text": " Съдийката, осъдила сочения за кокаинов крал Евелин Банев-Брендо, поема делото за ЕВНТрайков, Дянков и Прокопиев бяха дадени на съд само 8 месеца след като бяха обвинени заради продажбата на 33% дял на държавата в електроразпределителното дружество ЕВН през 2011 г. Обвинителният акт бе внесен от прокуратурата в съда в понеделник.Подсъдими са още трима шефове във фирмата на Иво Прокопиев \"Булброкърс\" - Петър Василев, Любомир Евстатиев и Радослав Рачев.Дружеството бе посредник по сделката и представлявало едновременно продавача на акциите, т.е. държавата, и купувача - ЕВН.Делото бе разпределено при огромен медиен интерес във вторник в присъствието на десетки журналисти в Софийския градски съд.Компютърната система посочи Костадинова, чието най-шумно дело е това срещу Брендо за пране на 21 млн. лв. от наркотрафик. Преди 4 г. тя му даде седем години и половина затвор. Това всъщност е най-тежкото наказание, което Брендо е получавал от български съд. Спорът все още е висящ и предстои да се решава във Върховния касационен съд.Разпределението на делото за продажбата на миноритарния дял на държавата в ЕВН извърши шефката на Наказателната колегия Даниела Борисова малко преди 11 ч.На магистратски език делото се наричало \"критерийно\", т.е. тежко - с много подсъдими, десетки свидетели и томове с доказателства. В случая подсъдимите са шестима, свидетелите - 66, а томовете със събраните доказателства - 94.Овчар от Симитли подпалил дефилетоРазкрит е виновникът за пожара, който вилня шест дни с Кресненското дефиле, обяви говорителят на главният прокурор Сотир Цацаров Румяна Арнаудова, цитирана от \"Фокус\". Той се казва Костадин Митев, 30-годишен, от Симитли. Работел като овчар.Основната версия за възникване на пожара е незагасена цигара. Извършени са разпити на повече от 10 човека, както и обиски. Предстои да бъде внесено искане за задържането на извършителя. Обвиненията са за пожар по непредпазливост, а нанесените щети са за около 3 300 000 лева.50 лв. наем за общинско жилище, преотдават го за 300Водещи се по документи безработни и социално слаби въртят бизнес с общински жилища и си докарват доста добри допълнителни доходи. Жители на Велико Търново наемали общинските апартаменти срещу символичен наем от 40-50 лв. на месец и след това ги преотдавали на пазарни цени от 200-300 лв. Проверка на местната власт установи случаи, при които ползвателите на общинските жилища дори не са в България.Агенцията по храните откри нови тонове сладолед с отровен препаратНова пратка от 500 килограма яйчен прах, съдържащ инсектицида фипронил, е открита в България. За това съобщиха вчера официално от Българската агенция за безопасност на храните (БАБХ). Пратката е от Германия и след лабораторен анализ е установено наднормено количество от вредното вещество. Съобщението идва само няколко дни след като от агенцията признаха, че в България има сладолед и майонеза с фипронил. Доскоро от БАБХ отричаха, че има проблем, макар скандалът със заразена продукция да тресе много от страните от ЕС от повече от месец.\"Хидрострой\" взе поредна ВиК поръчка - във Видин за 18 млн. лв.Община Видин избра \"Хидрострой\" за довършването на пречиствателната станция за отпадни води. Така поръчките, които фирмата на Велико Желев или близки до нея компании са спечелили през последната година, са на стойност поне 120 млн. лв., като това включва още две пречиствателни станции и отсечка от магистрала \"Хемус\".Историята на съоръжението във Видин започва още през 2013 г., когато за строителството му бе избрано обединение с основен участник \"Понсстройинженеринг\" (52%).", "date": "2017.08.30", "title": "Съдийката, осъдила сочения за кокаинов крал Евелин Банев-Брендо, поема делото за ЕВН, Овчар от Симитли подпалил дефилето"}
{"url": "https://news.bg/world/v-maroko-arestuvaha-orazheynika-na-teroristite-ot-barselona.html", "text": "Властите в Мароко арестуваха мъж, заподозрян в предоставяне на газови бутилки на терористичната клетка, която извърши нападения в Каталуния, съобщи Ройтерс.Агенцията се позовава на източник от испанската разследваща група.Според източници, един човек е бил арестуван в град Казабланка. Той е в състояние да предостави допълнителна информация по атентатите в Барселона.Припомняме, че каталунските терористите са били в състояние да се възползват от около 120 газови бутилки, които са били държани в къща в град на юг от Барселона. Според полицията, те е трябвало да бъдат използвани за бомби.Взривът в къщата в Алканар е принудил терористите да се откажат от газовите бутилки и да се насочат към използването на бусове за атентати.", "date": "2017.08.30", "title": "В Мароко арестуваха оръжейника на терористите от Барселона"}
{"url": "https://news.bg/bulgaria/svaliha-23-ma-ot-samolet-na-wizz-air.html", "text": "От самолет на Wizz Air от София за Лондон тази сутрин са били свалени в последния момент 23-ма човека, съобщи очевидец, цитиран от в. \"\". Те били избрани на случаен принцип и им е казано, че ще бъдат качени на следващ полет за британската столица, тъй като няма място в самолета. Всички свалени са били с редовно купени билети за този полет.Марина Иванова написа във фейсбук: \"Нямам думи, свалиха ни от самолета 23 човека за следващия полет! И така щяло да е с всеки полет до 5 септември. Без обяснения, без представител на компанията, по случаен избор. Разделиха едно семейство с три деца, бащата с децата лети, майката остава...Направо съм потресена\".От ПР агенцията, която обслужва авиокомпанията в България, не отрекоха за случая и поднесоха извинения на пътниците от името на авиокомпанията, която обещава да направи престоя им на летището възможно най-приятен.Свалянето на пътниците се е получило заради доста разпространената практика на авиокомпаниите да се презастраховат срещу празни седалки в самолета. За да не става това, те често продават повече билети отколкото са местата. Според Wizz Air случаите, в които абсолютно всички пътници с продадени билети се появяват на летището, са прецедент. В такива случаи сред пътниците се избират хора на доброволен принцип, които да останат за следващия полет, а ако това не помага, последните чекирани не се качват в самолета.\"Те се компенсират съгласно законодателството за правата на пътниците\", подчертаха от Wizz Air.", "date": "2017.08.30", "title": "Свалиха 23-ма от самолет на Wizz Air"}
{"url": "https://news.bg/world/ukrayna-s-nota-do-balgariya.html", "text": "Външно министерство на Украйна е изпратило нота до България. Причината е развят флаг на непризнатата сепаратистка Донецка народна република на тържествата на Шипка, съобщават украинските медии.Съветникът към посолството на Киев в София Анна Тертична заяви, че Киев разглежда инцидента като група провокация, която е дело на проруските сепаратисти.Анна Тертична заяви, че българското министерството на външните работи е потвърдило, че подкрепя териториалната цялост на Украйна, а флагът на непризнатата Донецка република не е бил част от официалната церемония.Българският външен министър Екатерина Захариева коментира пред БНР, че това е \"неприятна история\". Тя допълва, че случаят би бил скандал, ако знамето е било издигнато от някой държавен орган или държавен служител. В случая обаче става дума за граждани, \"които имат право да изразяват мнение\", казва Захариева.\"Ние сме свободна държава, всеки има право на мнение. Много е неприятно точно на Шипченската епопея да се вее знаме на република, която никой не е признал и която е символ на това как се нарушават правните норми и как се застрашават мирът и сигурността в Европа\", коментира Захариева пред БНР.", "date": "2017.08.30", "title": "Украйна с нота до България"}
{"url": "https://news.bg/world/sharli-ebdo-puska-broy-za-potopa-v-teksas.html", "text": "Потопът в Тексас ще е една от основните теми на новия брой на френското сатирично списание \"Шарли Ебдо\".Това става ясно от публикуваната във Фейсбук корица на изданието.Карикатурата показва нацистко шествие, което е залято от потопа. Творбата е озаглавена: Бог съществува.Текстът отдолу гласи: Той удави всички неонацисти в Тексас.", "date": "2017.08.30", "title": "\"Шарли Ебдо\" пуска брой за потопа в Тексас"}
{"url": "https://news.bg/world/galabi-v-iran-prenasyat-droga.html", "text": "Полицията в Иран е конфискувала около 100 гълъба. Птиците били използвани от контрабандистите за пренос на наркотици, съобщава ИРНА.Гълъбите са били открити и иззети при акция на силите на реда срещу продажбата на наркотици по улиците.Акцията е била проведена в провинция Керманшах.Не за първи път гълъбите се използват за пренос на пратки. Птиците са използвани по време на Първата световна война като куриери и по време на нацистката окупация от съпротивата.", "date": "2017.08.30", "title": "Гълъби в Иран пренасят дрога"}
{"url": "https://news.bg/world/merkel-obyavi-koalitsionnite-si-partnyori.html", "text": "Да не прави коалиция нито нито с крайнолевите, нито с крайнодесните обеща германският канцлер Ангела Меркел, предаде Ройтерс.Агенцията се позова на реч на канцлера на предизборен митинг в град Битерфелд-Волфен.Там Ангела Меркел беше освиркана от поддръжници на крайнодясната антиимигрантска партия Алтернатива за Германия.Ние го казваме ясно: Никаква коалиция с Алтернатива за Германия и никаква коалиция с Левите, каза Ангела Меркел.Според нея евентуалната коалиция на ГСДП с Левите и Зелената партия, която би се наричала \"червено-червено-зелена\" коалиция, няма да бъде от полза за Германия.На насрочените за 24 септември избори германският канцлер Ангела Меркел се бори за нов мандат.Последните проучвания показват, че Алтернатива за Германия може да получи 10%.На същата подкрепа могат да се радват и бившите комунисти обединени в Левите. В изборните нагласи води партията на Ангела Меркел с 37% срещу едва 23% за социалдемократите.", "date": "2017.08.30", "title": "Меркел обяви коалиционните си партньори"}
{"url": "https://news.bg/world/na-usd42-mlrd-vazlizat-shtetite-ot-harvi.html", "text": "На най-малко $42 млрд. могат да достигнат щетите от урагана Харви в американския щат Тексас.Това става ясно от прогноза на специализираната компания \"Енки рисърч\".Ако проучването се окаже вярно, то ураганът Харви може да се окаже една от най-скъпите бури, които са удряли САЩ.По този начин той ще търси място в призовата тройка на стихиите Айк, Уилма и Катрина. През 2008 г. ураганът Айк удари Тексас, част от Антилските острови и Карибските острови и причини щети за $43 млрд. През 2005 г. ураганът Уилма опустоши северните част на САЩ и остави след себе си щети за $38 млрд.Най-големи поражения за $118 млрд. нанесе ураганът Катрина през 2005 г.Експерти предупреждават, че катастрофалните последици от Харви ще са ясни, след като бурята отмине. Очаква се ураганът да удари ключови сектори за американската икономика като енергетиката, информатиката, отбраната и селското стопанство.Природното бедствие затвори вече редица петролни сонди и рафинерии по пътя си.Метеоролозите предупреждават, че Харви е на път да стане най-проливният ураган, който е удрял крайбрежието на САЩ.Около 57 трилиона литра вода се е изляла върху южните щати на САЩ в резултат на проливните дъждове, причинени от бурята Харви, съобщи Фокс нюз. Очаква се да се изсипят още 23 трилиона литра вода, преди валежите да спрат.", "date": "2017.08.30", "title": "На $42 млрд. възлизат щетите от Харви"}
{"url": "https://news.bg/world/reytingat-na-makron-prodalzhava-da-pada.html", "text": "Повечето французи не вярват на президента Еманюел Макрон, съобщи Ройтерс.Те не смятат, че новият държавен глава ще поведе страната в правилната посока.Макрон се готви да обяви важни реформи на трудовото законодателство по-късно тази седмица.Загубата на популярност месеци след изборите е тревожен сигнал за заявената от президента амбиция за прокарване на широки реформи.Проучването на \"Харис интерактив\" показва, че само 46 на сто от французите вярват на Макрон. Това е спад от пет пункта спрямо предишния месец, и от 13 пункта спрямо месец юни. От десетилетия не е имало френски лидер, чиято популярност да е по-ниска след първите му 100 дни на поста.", "date": "2017.08.30", "title": "Рейтингът на Макрон продължава да пада"}
{"url": "https://news.bg/world/petima-sa-raneni-pri-gazova-eksploziya-v-belgiya.html", "text": "Най-малко петима души са ранени при газова експлозия в Белгия, съобщават местни медии.Взривът е станал в жилищна сграда в градчето Бастон, разположено до границата с Люксембург.Двама от пострадалите са в критично състояние. Всички ранени са настанени в болница.Властите изключват версията за терористичен акт. Предварителните проучвания сочат, че изтичане на газ е причинило трагедията.", "date": "2017.08.30", "title": "Петима са ранени при газова експлозия в Белгия"}
{"url": "https://news.bg/world/oon-osadi-raketnite-ambitsii-na-phenyan.html", "text": "Съветът за сигурност на ООН осъди категорично новото ракетно изпитание на Северна Корея, съобщи АП.Световната организация призовава всички страни членки на ООН да спазват стриктно и изцяло резолюциите на организацията, в това число и тези, налагащи икономически санкии на Северна Корея.Дължината на маршрута и видът на теста на ракетата показват, че Северна Корея може да заплаши САЩ в Гуам.Всеки нов тест на Северна Корея би притеснявал Вашингтон и съюзниците му, защото приближава Севера по-близо до целта им да могат да изпратят арсенал от ядрени бойни глави към територията на САЩ.Вчера Русия настоя Северна Корея да се съобрази с резолюциите на Съвета за сигурност на ООН по отношение на своята ракетна програма, коментира Сергей Лавров.Припомняме, Европейският съюз също осъди ракетният тест на Северна Корея над Япония ипредупреждава за възможни стъпки след заседанията в Съвета за сигурност на ООН.Британският премиер Тереза ​​Мей е възмутена иопредели поредният поредният тест на КНДР като \"безразсъдната провокация\", съобщи вчера говорителката ѝ.", "date": "2017.08.30", "title": "ООН осъди ракетните амбиции на Пхенян"}
{"url": "https://news.bg/world/komendantski-chas-v-hyustan.html", "text": "Комендантски час е наложен в Хюстън. Това е решение на кмета на града Силвестър Търнър, предаде Си Ен Ен.С комендантския час Силвестър Търнър се надява да гарантира сигурността на жителите на града и да се справи с последиците от природното бедствие.Първоначално рестриктивната мярка беше въведена от 22 ч. вечерта до 5 ч. сутринта. Но час след като издаде заповедта, кметът внесе промени в нея и комендантският част ще започва в полунощ вместо в 22 ч..Властите се надяват да овладеят случаите на мародерство в града.", "date": "2017.08.30", "title": "Комендантски час в Хюстън"}
{"url": "https://news.bg/world/v-rim-zatyagat-vodniya-rezhim.html", "text": "Компанията Acea, която се занимава с водоснабдяването на Рим, реши да намали налягането във водопроводната мрежа през нощта, съобщава Би Би Си.Решението бе взето във връзка с продължаващата суша, както и с края на ваканционния сезон. Много от столичаните сега се завръщат в града след почивка.Валежите в Рим са намалели с 70% през последните три години, съобщиха от компанията в изявление.Жителите на италианската столица е вече са предупредени за намаляване на водоснабдяването, дължащо се на спад в нивото на водата в езерото Брачано, което се намира на север от столицата на Италия. То осигурява 8% от нуждите на града от прясна вода. Накрая на Acea бе позволено да продължи да взема водата от Bracciano, след като обеща да свали дебита от 1100 литра до 400 литра в секунда.През август потреблението на вода в Рим падна рязко, тъй като много римляни отидоха на почивка. Но сега, когато летния сезон свърши, последиците от сушата са много остри.Нивото на водата в двете древни акведукти, доставящи Рим (Capo и Марцио), продължава да пада, а в компанията Ацеа заяви, че те нямат друг избор, освен да се спре подаването на вода по време на върхово потребление месец - месец септември. Освен това, Ватикана каза по-рано, че прекъсват 100 от своите фонтани.Правителството обаче изрази загриженост за решението на компанията да намали водоснабдяването поради възможните отрицателни последици за здравето на жителите на Рим. Представители на бизнеса на свой ред казаха, че недостигът на вода вече е довел до сериозна криза в туристическата индустрия.В края на юли \"Таймс\" писа, че най-голямата суша в Италия през последните 60 години може да доведе до ситуация, при която жителите на Рим ще се сблъскат с ограничения върху доставките на питейна вода.", "date": "2017.08.30", "title": "В Рим затягат водния режим"}
{"url": "https://news.bg/bulgaria/pravitelstvoto-sazdava-bord-za-predsedatelstvoto-ni-na-saveta-na-es.html", "text": "Правителството ще създаде Координационен борд по въпросите за председателството ни на Съвета на ЕС. Това реши днес Министерски съвет.Целта на Борда е да се гарантира оперативното проследядване на преговорния процес в рамките на Съвета. При необходимост Бордът ще дава указания за воденето на преговори, както и ще предлага на Съвета промени в разглежданите досиета.Председател на Борда е заместник-министърът за Българското председателство на Съвета на Европейския съюз 2018, отговарящ за връзките с Европейския парламент.Членове са началникът на политическия кабинет на министър-председателя, заместник-министри, представители на ръководните органи на други институции и ведомства, постоянният представител на България към ЕС, директорите на дирекциите \"Координация по въпросите на ЕС\" в МС и \"Политики и институции в ЕС\" в МВнР.С постановлението се регламентира и как ще се подготви участието на заместник-министъра за Българското председателство на Съвета на ЕС, отговарящ за връзките с Европейския парламент.", "date": "2017.08.30", "title": "Правителството създава борд за председателството ни на Съвета на ЕС"}
{"url": "https://news.bg/int-politics/zigmar-gabriel-ne-iska-amerikanski-yadreni-boyni-glavi-v-germaniya.html", "text": "Германският външен министър Зигмар Габриел подкрепи Мартин Шулц в искането за отстраняване на американските ядрени бойни глави от Германия, съобщава TheLocal.de.\"Разбира се, че съм убеден, че най-накрая трябва да започнем да говорим за демилитаризация отново\", коментира Габриел в края на официалното си посещение в САЩ.\"В тази връзка се съгласих с думите на Шулц, че трябва да се отървем от ядрените оръжия, които са в нашата страна\", допълва той.Според непотвърдена информация има до 20 американски ядрени бойни глави в авиобазата на Бундесвера в Бучел.Миналата седмица Шулц коментира на изборен митинг в Трир, че ще се бори за премахването на оръжията. \"Като канцлер на Германия ще се ангажирам с премахването на ядрените оръжия, които се съхраняват тук\".Лидерите на германската СДП играят ролята на пацифисти през последните месеци в опит да се разграничат от канцлера Ангела Меркел, която обвиняват в готовност да изпълнява исканията на САЩ по военни въпроси.През март, след като американският президент Доналд Тръмп призова партньорите от НАТО да изпълнят ангажиментите си за бюджета, Габриел описва целта на НАТО за изразходване на 2% от БВП като \"напълно нереалистична за Германия\".", "date": "2017.08.30", "title": "Зигмар Габриел не иска американски ядрени бойни глави в Германия"}
{"url": "https://news.bg/politics/armiyata-ni-mozhe-da-izpalnyava-zadachite-si-dokladva-pravitelstvoto.html", "text": "Българските въоръжени сили са в състояние да изпълняват задачите си по мисиите, произтичащи от конституционните задължения по гарантиране на суверенитета, независимостта и териториалната цялост на страната в рамките на колективната отбрана на НАТО и Общата политика за сигурност и отбрана на ЕС. Това е основният извод от Доклада за състоянието на отбраната и въоръжените сили за миналата година.Документът, приет на днешното правителствено заседание, отразява текущото състояние на военните аспекти на националната сигурност и резултатите от изпълнението на политиката в областта на отбраната през 2016 г. Припомняме, че след встъпването си в длъжност военният министър  за състоянието на отбраната и въоръжените сили, изготвен от служебното правителство на Огнян Герджиков в лицето на военния му министър Стефан Янев. В неговия доклад се посочваше, че  да изпълняват задачите си по мисиите, произтичащи от конституционните задължения по гарантиране на суверенитета, независимостта и териториалната цялост на страната в рамките на колективната отбрана на НАТО и Общата политика за сигурност и отбрана на ЕС.Настоящата констатация в доклада \"Каракачанов\" вече е различна.Въпреки отчетената боева способност, текстът посочва, че тя продължава да се осъществява с редица затруднения, свързани със системния финансов недостиг, нарастващия некомплект от личен състав и лошото състояние на остарялото въоръжение и бойна техника. По тази причина някои задачи се изпълняват с ограничения.Основните констатирани проблеми са свързани с некомплекта военнослужещи, достигнал 20% от щатния състав въпреки усилията за набиране и задържане на подготвен личен състав. Отчита се и недостатъчното ресурсно осигуряване на въоръжените сили, затрудненията по поддържането и развитието на отбранителните способности.В доклада се посочва, че през 2016 г. във въоръжените сили са проведени 258 учения, като подготовката е съсредоточена предимно в тактическите звена до батальон/дивизион. Формирования и отделни военнослужещи са участвали в 14 мисии и операции зад граница на НАТО, ЕС и ООН. Общият брой военнослужещи, участвали в планираните ротации през годината, е около 760.Общо 100 специализирани формирования за овладяване на последствия от бедствия са поддържали постоянна готовност и са провели общо 152 операции за оказване на помощ на населението с участието на 815 военнослужещи и 161 единици техника. В операцията за съвместни действия с органите на МВР по охрана на държавната граница с Турция до края на 2016 г. са се включили над 2700 военнослужещи.Продължава изпълнението на Програмата за развитие на отбранителните способности на въоръжените сили на Република България 2020 и основаващият се на нея План за развитие на въоръжените сили, на пакета \"Цели за способности на НАТО 2013\" и поетите от страната ангажименти по 55 цели, както и подготовката на 50 формирования към колективната отбрана.В доклада се предлагат конкретни действия в рамките на Бюджет 2018, насочени към стартирането на политики за решаване на най-сериозните проблеми на въоръжените сили, както и за планомерното изпълнение на целите от Програма 2020. Те са в съответствие с приоритетите от правителствената програма в сектор «Отбрана».Коренно променената среда на сигурност налага и провеждането на дебат за постигане на траен политически консенсус и изготвяне на национален план за увеличение на бюджета за отбрана до 2% от БВП до 2024 г., в съответствие с решенията от срещата на върха на НАТО в Уелс, посочва още доклада, приет от правителството.Предвиждат се също комплексни мерки, свързани както с реализирането на политика за устойчиво кариерно развитие на хората в отбраната и търсенето на възможности за повишаване на възнагражденията на военнослужещите, така и с повишаването на тяхното социално положение и издигането на престижа на военната професия.През 2017 г. основните усилия ще бъдат съсредоточени върху поддържането и развитие на необходимите способности за планиране и водене на операции по трите мисии на въоръжените сили, реализацията на основните инвестиционни проекти за модернизация и изпълнението на комплексни действия за преодоляване на некомплекта от военнослужещи.", "date": "2017.08.30", "title": "Армията ни може да изпълнява задачите си, докладва правителството"}
{"url": "https://news.bg/int-politics/kitay-obeshta-da-spazva-iztsyalo-sanktsiite-na-oon-sreshtu-severna-koreya.html", "text": "Външният министър на Китай Ван И обяви, че страната му възнамерява да спазва изцяло санкциите на ООН срещу Северна Корея, съобщава \"Асошиейтед прес\".Ван И посочи, че Китай \"ще предприеме необходимия отговор\" на последното изпитание на балистична ракета от страна на Пхенян. Той добави, че Пекин иска да сътрудничи с международната общност по проблема със Северна Корея.По-рано британският премиер Тереза Мей призова Китай да играе \"ключова роля\" в оказването на натиск върху Северна Корея да спре с ракетните тестове, а посланикът на САЩ в ООН Ники Хейли изрази надежда, че Китай и Русия ще работят заедно с Вашингтон за разрашаването на кризата на Корейския полуостров.Пекин по-рано предупреди, че напрежението около Северна Корея е достигнало \"повратна точка\" и призова всички страни да намерят мирно разрешение на ситуацията.", "date": "2017.08.30", "title": "Китай обеща да спазва изцяло санкциите на ООН срещу Северна Корея"}
{"url": "https://news.bg/politics/za-borba-s-koruptsiyata-prezidentat-radev-svikva-ksns.html", "text": "Президентът Румен Радев свиква заседание на Консултативния съвет по национална сигурност (КСНС), което ще бъде посветено на борбата с корупцията.То ще се проведе на 9 октомври 2017 г.В прессъобщението то президентството се посочва: Създаването на работещ модел за борба с корупцията ще бъде дискутирано на втория КСНС под председателството на президента Радев.Припомняме, че това е вторият Консултативен съвет по национална сигурност, свикан от държавния глава Румен Радев. беше на тема \"Рискове и заплахи за националната сигурност на Република България и необходими мерки за нейното укрепване\".Самият КСНС доведе малко по-късно обаче до политически спор  между лидерите на основните политически партии ГЕРБ и БСП. След като , че правителството му не се придържа към решенията, взети на заседанието при президента, премиерът обяви, че има намерение да присъства на Консултативен съвет по национална сигурност . ", "date": "2017.08.30", "title": "За борба с корупцията президентът Радев свиква КСНС"}
{"url": "https://news.bg/crime/tsigani-napadat-s-kolove-gorski-inspektori.html", "text": "5 моторни превозни средства и 20 куб. метра дърва за огрев, незаконно добити, са задържали горските инспектори от Берковица вчера.Нарушителите са хванати в землището на село Враняк, община Бяла Слатина.При проверка заедно с служители от горско стопанство във Враца те залавят група цигани, които секат и товарят на автомобили дървесина. Самите нарушители нападат с колове проверяващите, затова и те са принудени да произведат изстрели във въздуха със служебното си оръжие. Тогава нападателите се разбягват.Изпратен е сигнал в МВР - Бяла Слатина, води се разследване.Само през миналата седмица горските инспектори от РДГ-Берковица са извършили 97 проверки и са съставили 4 акта за установени административни нарушения по Закона за горите. Проверени са били 25 моторни превозни средства, 11 сечища за добив на дървесина, 11 обекта за складиране, преработка и търговия, 20 ловци, 5 риболовци, както и 25 физически лица. По случаите са задържани около 3 куб. м. дървесина, 6 пр. куб. м. дърва за огрев и 2 моторни превозни средства.", "date": "2017.08.30", "title": "Цигани нападат с колове горски инспектори"}
{"url": "https://news.bg/int-politics/germaniya-privetstva-makron-za-trudovata-reforma-vav-frantsiya-i-es.html", "text": "Германският външен министър Зигмар Габриел приветства усилията на френския президент Еманюел Макрон да преосмисли трудовите правила в страната и в целия Европейски съюз, докато техните страни се опитват да дадат нов живот на европейското единство, съобщава \"Асошиейтед прес\".Габриел е присъствал на заседанието на френското правителство днес като част от сътрудничеството между двете страни, разглеждани като централни за успеха на ЕС, особено след като Великобритания се готви да напусне Общността.Габриел заяви, че е \"впечатлен\" от противоречивите усилия на Макрон да реформира френските трудови закони и да промени общоевропейските правила за т. нар. командировани работници, които търсят работа в ЕС. Той каза, че тези реформи ще стимулират Европа икономически.Той също така призова Европа да бъде по-активна в световен мащаб на фона на опасенията, че Брекзит ще отслаби ЕС на международно равнище.От своя страна френският външен министър Жан-Ив льо Дриан коментира, че \"френско-германският двигател е запален отново\".", "date": "2017.08.30", "title": "Германия приветства Макрон за трудовата реформа във Франция и ЕС"}
{"url": "https://news.bg/politics/bsp-shte-se-vslushat-v-antikorputsionnite-preporaki-na-shefa-na-vas.html", "text": "Шефът на ВАС посъветвал шефът на антикорупционната агенция да бъде назначаван от президента.Това е една от препоръките, които чуха социалистите в първата от организираните от тях срещи с експерти по предложения от тях антикорупционен закон.Лидерът на БСП Корнелия Нинова заяви след срещата с Георги Колев, председател на Върховния административен съд, че са получили професионален анализ и добри препоръки. Нинова припомни, че препоръката на Колев се споделя и от Съюза на съдиите, които са поискали и по-ясни правила. \"Ние приехме тази бележка и ще бъде отразено в законопроекта. Това е възможно и конституционно\", обясни Корнелия Нинова.Също така председателят на ВАС е посъветвал да се извадят евродепутатите от кръга разследвани лица, защото са в европейска институция и не могат да бъдат разследвани от тази агенция. Също така според Колев трябва да се разпише ясен механизъм за съхранение и унищожаване на събраната информация, за да не се злоупотребява с нея.Благодарим за тази среща, защото това са хората, които прилагат законите и в работата си са се срещнали с най-много проблеми от недобре оформени закони\", коментира лидерът на БСП Корнелия Нинова. Тя увери, социалистите ще продължат да се допитват до професионалисти преди да внасят някои законопроекти, тъй като се стремят към качествени и работещи закони.Предстоят още срещи на БСП по темата - утре тя ще е с главния прокурор Сотир Цацаров, а в петък с президента Румен Радев. Окончателната си позиция социалистите смятат да обявят на пленума в събота.", "date": "2017.08.30", "title": "БСП ще се вслушат в антикорпуционните препоръки на шефа на ВАС"}
{"url": "https://news.bg/regions/mitnichari-hvanaha-4-t-falshiv-alkohol-okolo-nesebar.html", "text": "Митничари задържаха близо 4 т нелегален алкохол след проверка на частен имот в Несебърско.На 29 август екип на митническа мобилна група и служители на митница Столична и Митница Бургас са извършили проверка на частен имот в община Несебър.В гаража, служителите открили пластмасови съдове с различни вместимости - 1 000, 400, 180, 120, 10 литра, съдържащи жълтеникава течност, вероятно ракия.При предварителното измерване е установено, че в различните съдове се съдържа алкохол с различен алкохолен градус. Общото количество на открития алкохол е 3710 литра. Собственикът му е няма документи за него.От задържания продукт са взети проби и след като излезе експертизата ще бъде образувано административнонаказателно производство.Вероятно намерения алкохол е дестилиран от плодове, а чрез добавяне на спирт е повишаван алкохолния градус на продукта.Освен в Несебърско нелегален алкохол е задържан и в област Монтана. Там митничарите открили 105 л домашна ракия в нелегален \"казан\".", "date": "2017.08.30", "title": "Митничари хванаха 4 т фалшив алкохол около Несебър"}
{"url": "https://news.bg/disasters/zaradi-navodneniyata-sprya-rabota-nay-golyamata-rafineriya-v-sasht.html", "text": "Най-голямата рафинерия за суров нефт в САЩ, която се намира в щата Тексас, е била затворена заради огромното наводнение вследствие на тропическата буря \"Харви\", съобщават американските медии.Рафинерията съставлява почти 20 на сто от всички мощности на страната за рафиниране на нефт.\"Възобновяването на работата зависи от отдръпването на придошлите води в района\", се посочва в изявление на компанията, която е собственик на рафинерията, като се добавя, че безопасността на служителите е с най-висок приоритет.Порт Артур, градът, в който се намира рафинерията, който се намира на около 145 км източно от Хюстън, беше залят от над 50 см дъжд през нощта, причинявайки тежки наводнения и щети, като спасителните операции са били възобновени при зазоряване по-рано днес тамошно време.", "date": "2017.08.30", "title": "Заради наводненията спря работа най-голямата рафинерия в САЩ "}
{"url": "https://news.bg/int-politics/rusiya-potvardi-che-advokat-na-tramp-e-pisal-na-kremal-po-vreme-na-predizbornata-kampaniya.html", "text": "Говорителят на руския президент Владимир Путин - Дмитрий Песков, потвърди, че Кремъл през миналата година е получил имейл от адвокат, работещ за тогавашния кандидат-президент Доналд Тръмп, като писмото е било за изграждане на небостъргач \"Тръмп тауър\" в Москва, съобщава \"Франс прес\".Песков посочи пред журналисти, че адвокатът на компанията на Тръмп по това време, Майкъл Коен, е изпратил съобщение до публично достъпния имейл адрес на Кремъл, молейки за подкрепа за никога нереализиран проект за построяването на \"Тръмп тауър\" в района на руската столица, където има средоточие на бизнес сгради.\"Потвърждавам, че сред общото количество имейли също дойде такъв имейл от г-н Майкъл Коен. Това действително се случи\", отбеляза говорителят на Кремъл.\"Вашингтон поуст\" съобщи в понеделник, че Коен е изпратил имейл до Песков през януари 2016 г., позовавайки се на документи, представени пред Конгреса на САЩ, като го определи като \"най-прякото документирано взаимодействие между високопоставен сътрудник на Тръмп с подобен високопоставен член на правителството на Путин\".Тръмп обяви, че влиза в предизборната кампания за президент през юни 2015 година.Песков допълни, че той е прочел имейла, който бил адресиран лично до него, но не предприел по-нататъшни действия и не го показал на Путин.\"В искането се казваше, че една руска компания заедно с определени хора са се опитвали да построят подобен небостъргач в Москва, но техният бизнес влязъл в задънена улица и те поискаха помощ с определена препоръка или със съдействието за този бизнес\", допълни Песков.\"Тъй като ние не реагираме на такива бизнес теми - това не е наша работа - ние оставихме това без отговор\", посочи още той и заяви: \"Нямаше нови имейли по темата.\"Имейлът не бил предаден на Путин, тъй като \"ние не може да обсъждаме с президента Путин стотици или хиляди различни жалби, които идват от всички различни страни\", отбеляза още говорителят на Кремъл.\"Забелязах го, но не му обърнахме никакво внимание, защото не е част от задълженията ни\", увери още Песков.В информацията на \"Вашингтон поуст\" се изтъква, че роденият в Русия строител на недвижими имоти Фелик Сатер, насърчил Коен да напише имейла за популяризиране на проекта. Според в. \"Ню Йорк таймс\" Сатер заявил на Коен, че осигурил финансиране от руската банка VTB, срещу която САЩ по-рано наложиха санкции.VTB посочи в изявление, че \"VTB никога не провеждала каквито и да е преговори за финансиране на Тръмп тауър в Москва\".По време на успешната си предизборна кампания за президент Тръмп похвали Путин като силен лидер и призова за рестартиране на отношенията с Москва.", "date": "2017.08.30", "title": "Русия потвърди, че адвокат на Тръмп е писал на Кремъл по време на предизборната кампания"}
{"url": "https://news.bg/bulgaria/pozhar-v-zhilishten-blok-v-stolichniya-kv-mladost.html", "text": "Пожар избухна в блок в столичния квартал \"Младост\" 4, предаде bTV.Към 18:45 ч. минувачи са подали сигнал, че гори апартамент на петия етаж.На седмата минута са пристигнали три пожарни коли и една на спешната помощ.85-годишната обитателка на апартамента не е била в жилището при избухването на пожара.Причините за инцидента се изясняват.Според живеещата там жена става въпрос за късо съединение, тъй като жилището й било е наводнено, а всички уреди са били включени.", "date": "2017.08.30", "title": "Пожар в жилищен блок в столичния кв. „Младост”"}
{"url": "https://news.bg/crime/razpitaha-dvama-za-izcheznaliya-sin-na-biznesmen.html", "text": "Две лица са разпитани във връзка с изчезването на 25-годишния син на собственика на автокъща \"Софавто\" - Адриан, съобщи БНТ.Водещата версия, по която работи полицията към момента, е отвличане.Младежът изчезна тази сутрин, малко след като е тръгнал за работа, а колата му бе намерена близо до дома му в село Герман.Двамата, които са разпитвани по-рано днес по случая, впоследствие са били освободени. През април те са извършили палеж на автомобили, собственост на автокъщата като са хвърляли коктейли \"Молотов\"по имущество на фирмата. Нанесли са сериозни щети и в момента дължат пари на автокъщата.Тя продава много луксозни автомобили. През последните години са извършени две вандалски прояви. Причинени са щети за 1 милион лева.Адриан е работел в отдел \"Външни поръчки\" във фирмата на баща си.", "date": "2017.08.30", "title": "Разпитаха двама за изчезналия син на бизнесмен"}
{"url": "https://news.bg/sport/parvi-medal-za-nevi-ot-svetovno-parvenstvo-bronz-na-topka.html", "text": "Невяна Владинова спечели бронзов медал във финала на топка на световното първенство по художествена гимнастика в Пезаро.След много вдъхновено и смело изпълнение на съчетанието й по музика на Хоакин Родриго тя беше оценена със 17.950 и спечели първия си медал от световно първенство.Шампионка на топка стана рускинята Арина Аверина, следвана от своята сестра близначка Дина Аверина.Във финала на обръч Невяна Владинова получи 17.550 и се класира на пето място. Подадената контестация от българския щаб за оценката й за трудност не беше уважена от съдиите.Щампионка на обръч е Дина Аверина, със сребро беше отличена Арина Аверина, а с бронз японката Кахо Минагава.Днес беше първият ден от шампионата на планетата. Състезанията започнаха рано тази сутрин с квалификациите на обръч и топка, при които бяха излъчени финалистките на двата уреда.Катрин Тасева се класира девета на топка и тринадесета на обръч.Утре състезанието продължава с квалификациите на бухалки и лента.Сборът на оценките от квалификациите на четирите уреда ще определи 24-те гимнастички, които ще се борят за медалите в многобоя.", "date": "2017.08.30", "title": "Първи медал за Неви от световно първенство – бронз на топка "}
