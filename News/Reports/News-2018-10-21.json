{"url": "https://news.bg/world/opozitsiyata-ne-prizna-izborite-v-irakski-kyurdistan.html", "text": "Опозицията не призна изборите в Иракски Кюрдистан. Партиите оспорват огласените по-рано резултати. Според тях, вотът е спечелен от управляващите.Лидери на опозиционни партии обявиха оставки след новината кой печели.Парламентарните избори в Иракски Кюрдистан бяха спечелени от управляващата Демократична партия на Кюрдистан.Обявяването на изборните резултати се забави със седмици. Причината е лавината от жалби за нарушения.Все пак управляващите ще имат 45 мандата, а опозиционният Патриотичен съюз на Кюрдистан ще има 21 депутати.Иракски Кюрдистан се ползва с хлабава автономия. Властите трябва да решат редица социални проблеми.", "date": "2018.10.21", "title": "Опозицията не призна изборите в Иракски Кюрдистан "}
{"url": "https://news.bg/world/publikuvaha-video-s-momenti-ot-napadenieto-v-tehnikuma-v-krim.html", "text": "Руската телевизия \"Вести Крым\" публикува кадри от записи от камери за наблюдение, които са запечатали момента на  срещу учениците и служителите на техникума в град Керч на Кримския полуостров, съобщават руските медии.На записите се вижда как Росляков влиза в сградата на учебното заведение, носейки торба с оръжия и боеприпаси. Също така са заснети моменти от взрива и стрелбата.В сряда (17 октомври) ученикът четвърта година в техникума Росляков откри стрелба и взриви бомба в училището. Загинаха 21 души - 16 ученици и петима служители на училището. Пострадаха повече от 50 души. Нападателят се самоуби.", "date": "2018.10.21", "title": "Публикуваха видео с моменти от нападението в техникума в Крим"}
{"url": "https://news.bg/regions/v-lom-otnovo-ima-voda.html", "text": "Подаването на питейна вода за Лом и селата Замфир, Добри дол, Сливата и Орсоя е възстановено, след като предсрочно бе извършено свързването на новия със стария напорен водопровод в района на Добри дол. Водата е пусната с ниско налягане, което поетапно ще се увеличава, съобщават от общината.Вода в Лом има в ниската част на града, а късно вечерта и около полунощ - във високата част и горните етажи на жилищните блокове.Водата от чешмите все още е мътна и с повишено съдържание на хлор, за да се предотвратят зарази, и не се препоръчва за пиене.В понеделник, 22 октомври, детските ясли, детските градини, млечната кухня и училищата в Лом отново няма да работят, тъй като по предписание на РЗИ-Монтана, с цел опазване здравето на децата и персонала, учебните заведения трябва да бъдат основно дезинфекцирани.За детските ясли и градини Община Лом е осигурила бутилирана питейна вода, която ще се използва в първите дни, според изискванията на РЗИ.Общинският кризисен щаб продължава своята работа до отмяна на бедственото положение в понеделник.5 дни градът остана без вода заради тежка авария и невъзможност за ремонт на тотално компрометиран участък от напорния водопровод в свлачищен район край с. Добри дол.След денонощна работа, аварийните екипи свързаха новия със стария водонапорен водопровод три дни предсрочно.", "date": "2018.10.21", "title": "В Лом отново има вода"}
{"url": "https://news.bg/int-politics/siriya-obyavi-za-genotsid-deystviyata-na-mezhdunarodnata-koalitsiya-v-rakka.html", "text": "Министерството на външните работи на Сирия определи за геноцид действията на международната коалиция, ръководена от САЩ, при освобождаването на град Ракка през миналата година, когато голяма част от града беше срината със земята, съобщават сирийските държавни медии, цитирайки източник от ведомството.\"Необходимо е да има наказания за това\", настояват от сирийското външно ведомство.По думите на източника, \"Сирия осъжда лъжовните изявления и кампанията за дезинформация, която включва изявлението на външното министерство на Франция по повод това, че то нарече случилото се в Ракка освобождение\".Източникът подчертал, че френските власти възнамеряват да предприемат действия за унищожаване на Сирия, като подкрепят групировките, действащи в Ракка.Терористите от ДАЕШ (\"Ислямска държава\") превзеха град Ракка през 2014 г. и го обявиха за столица на халифата си в Сирия. Операцията за освобождаване на Ракка от ДАЕШ през 2017 г. беше извършена от отряди на Сирийските демократични сили под прикритието на авиацията на международната коалиция, оглавявана от САЩ. Коалицията действаше беше разрешение на режима в Дамаск.В резултат на масираните бомбардировки и действията на проамериканските кюрдски формирования градът беше напълно унищожен и досега не е възстановен, за да могат цивилни да живеят в него.", "date": "2018.10.21", "title": "Сирия обяви за геноцид действията на международната коалиция в Ракка"}
{"url": "https://news.bg/int-politics/london-obyasnenieto-na-sauditska-arabiya-za-smartta-na-kashogi-ne-e-pravdopodobno.html", "text": " на саудитския журналист дисидент Джамал Кашоги в нейното консулство в Истанбул не е правдоподобно. Това обяви британският министър за Брекзит Доминик Рааб, цитиран от \"Ройтерс\".След като отричаше в продължение на две седмици каквото и да било участие в изчезването на 60-годишния Кашоги, който пишеше за в. \"Вашингтон пост\" и имаше и американско гражданство, Саудитска Арабия в петък късно вечерта обяви по държавната телевизия, че той е починал при \"юмручен бой\" в консулството. Час по-късно друг официален саудитски представител обяви, че е бил удушен.Попитан по време на интервю за БиБиСи дали е повярвал на обяснението на саудитските власти, Рааб изтъкнал: \"Не, не смятам, че е правдоподобно... Ние подкрепяме турското разследване за това, а британското правителство ще иска да види арестувани хора, отговорни за тази смърт.\"По думите на Рааб, Великобритания трябва да знае фактите относно случилото се, преди да може да направи \"разумна и трезва преценка\" какво да стори в отговор.\"Няма да се предадем и да прекратим отношенията си със Саудитска Арабия, не само заради огромния брой британски работни места, които зависят от тях, но също така и защото ако упражнявате влияние върху партньорите си, трябва да сте в състояние да разговаряте с тях\", коментирал още Доминик Рааб.", "date": "2018.10.21", "title": "Лондон: Обяснението на Саудитска Арабия за смъртта на Кашоги не е правдоподобно"}
{"url": "https://news.bg/health/za-akad-damyanov-e-himera-polititsite-ni-da-stignat-do-konsensus-za-neshto.html", "text": "\"Ние сме политизирана нация. Изглежда то ни е в кръвта. Затова съдя, че сме незрял народ. Когато започнем да не се интересуваме от политиците си, от политиката, това значи, че държавата е стигнала ниво на възможен консенсус, на възможно разбирателство. Сега да ме убеждават, че политиците е възможно да стигнат до консенсус по някакъв въпрос, за мен това е химера\", коментира пред БНР . Той не знае дали бихме излезли от видимите политически боричкания, нужни са дългосрочни експертни решения, независимо коя политическа сила управлява.Здравеопазването, науката и образованието са надполитически цели, подчерта акад. Дамянов и даде пример с Финландия и постигнат преди десетилетия консенсус за развитие на науката, довел в кратки срокове до създаването на успешни технологични.\"Има генетични, придобити с раждането дефекти в здравеопазването, които останаха и водят до дефектна продукция по-нататък. Един от тези генетични дефекти е проблемът за болниците\", обясни акад. Дамянов.\"Според специалистите по инвазивна кардиология, на нас, в страната, за да се действа инвазивно и профилактично на хората, са достатъчни 8-10, максимум 12 инвазивни центъра. Те са 32. Защо, защото са много добре платени клиничните пътеки. Ние сме създали погрешната регулаторна постановка, създали сме свръхфинансиране в една посока, а после се чудим, защо, видите ли, медицината се е изродила\", добави той.Според Дамянов, здравната осигуровка трябва да се увеличи. С колко и \"дали да стане 10 или 12%, да, но трябва да става успоредно с нарастване на финансовите възможности на населението, а при нас финансовите възможности на населението се разделят с все по-голяма ножица.\"", "date": "2018.10.21", "title": "За акад. Дамянов е химера политиците ни да стигнат до консенсус за нещо "}
{"url": "https://news.bg/int-politics/jordaniya-otmenya-chast-ot-mirniya-dogovor-s-izrael.html", "text": "Кралят на Йордания Абдулла е информирал Израел, че няма да поднови две приложения от мирния договор от 1994 г., сключен между Израел и Йордания относно територии, отдадени за временно администриране на еврейската държава, съобщават израелските медии.По време на заседание с висши йордански официални лица в неговия дворец в Аман, кралят заявил, че йорданското правителство е предало официално съобщение на Израел по въпроса.Въпросните територии са известни на арабски като Ал Бакура и Ал Гамар, и Нахаряйм и Зофар на иврит.\"Бакура и Гамар са изключителен наш приоритет\", написа крал Абдулла в \"Туитър, допълвайки: \"Нашето решение е да прекратим приложенията за Бакура и Гамар от мирния договор, като сме готови да вземем всички решения, които ще обслужват интересите на Йордания и йорданците.\"Израел зае териториите за срок от 25 години при подписването на договора. Крайният срок за подновяване на договора е следващия четвъртък. Крал Абдулла е изправен пред сериозен натиск от парламента на Йордания да не подновява анексите за отдаване на териториите и да ги върне под пълния йордански суверенитет. 87 депутати също така са подписали петиция по въпроса.Миналия петък протестиращи шестваха по улиците на Аман, настоявайки Йордания да възвърне суверенитета си над въпросните територии, като някои настояха Йордания да скъса целия мирен договор с Израел.", "date": "2018.10.21", "title": "Йордания отменя част от мирния договор с Израел"}
{"url": "https://news.bg/int-politics/germaniya-namira-za-katastrofalno-otteglyaneto-na-tramp-ot-yadreniya-dogovor-s-rusiya.html", "text": "Германия ще \"продължи да работи за ядрено разоръжаване\" коментира германският министър Нийлс Аннен, съобщава АП. Намерението, изразено от президента на САЩ Доналд Тръмп, да се оттегли от договора за ядрени оръжия със среден обсег на действие е \"катастрофално\".\"Сега Европа трябва да предотврати натрупването на ракети със среден обсег на действие\", обясни дипломатът. Забраната за разпространение, договорена през 1987 г. със Съветския съюз, сега виси на косъм и предупреди, че Русия, \"трябва да продължи да спазва ангажиментите си\".Германските власти ще се опитат да убедят Вашингтон за необходимостта да обмисли възможните последици от тази стъпка, коментира германският външен министър Хайко Маас.\"Това поставя трудни въпроси пред Европа, договорът е важен стълб в европейската архитектура за сигурност през последните 30 години\", обясни Маас. \"САЩ снощи съобщиха, че президента Доналд Тръмп оттегля страната от ядрения договор с Русия, правителството на Германия изразява съжаление, договорът е важен елемент в контрола върху въоръженията и по-специално, той служи на европейските интереси\", коментира представителят на кабинета на министрите на Германия Улрике Демер.Последиците от американското решение тепърва ще бъдат обсъдени от всички партньори в НАТО, обясни тя. От края на миналата година Русия и САЩ се обвиняват за нарушаване на ядрения договор между Рейгън и Горбачов. Договорът, подписан преди 30 години е основата за сегашния режим за контрол на въоръженията и неразпространение на ядрените оръжия.На редовно заседание на Комисията за контрол на изпълнението на Договора за премахване на ракети на къси и средни разстояния, Руската делегация и САЩ обещават да продължат да работят с цел \"запазване и укрепване\" на договора. В същото време обаче руският президент Путин коментира, че САЩ вече са напуснали договора.", "date": "2018.10.21", "title": "Германия намира за катастрофално оттеглянето на Тръмп от ядрения договор с Русия"}
{"url": "https://news.bg/int-politics/sasht-ne-iskat-pribarzani-komentari-za-sanktsii-sreshtu-sauditska-arabiya.html", "text": "Финансовият министър на САЩ Стивън Мнучин смята, че е прибързано да се коментира евентуалните санкции на САЩ срещу Саудитска Арабия за смъртта на саудитския журналист Джамал Кашоги, докато не бъде завършено разследването по случая, съобщава \"Ройтерс\".Мнучин допълва, че досега информацията за разследването е \"добра първа стъпка, но не е достатъчно\", тъй като Рияд е подложен на международен натиск да разкрие случилото се с Кашоги, който изчезна след като влезе в саудитското консулство в Истанбул на 2 октомври.Президентът на САЩ Доналд Тръмп коментира вчера, че не е доволен от работата на саудитите по случая.Санкциите, вероятно по силата на Закона \"Магнитски\", който е насочен към лица, отговорни за груби нарушения на правата на човека, ще бъдат основна стъпка срещу ключов съюзник на САЩ в Близкия изток и най-големия износител на петрол в света.\"Би било прибързано да коментираме санкции и прибързано да коментираме действително всички въпроси, докато не приключи разследването и не стигнем до дъното на това, което се случи\", обясни Мнучин пред репортери в Йерусалим, в началото на своята обиколка в Близкият Изток.Мнучин потвърди, че няма да присъства на Саудитска инвестиционна конференция във вторник. Той обаче добави, че ще посети Рияд, както е планирано, за разговори с колегата му за съвместните усилия за противодействие на финансирането на тероризма и за ограничаване на военното и политическо влияние на Иран.\"Не смятам, че е подходящо да отида и да говоря на тази конференция, но ние продължаваме да имаме важни въпроси със Саудитска Арабия и затова отивам там\", обясни Мнучин.Саудитска Арабия планира да продължи с конференцията, насрочена за 23-25 ​​октомври, въпреки вълната от откази на важни бизнес, правителствени и медийни лидери.Визитата на Мнучин в Рияд бе необходима, тъй като Вашингтон се готви да възстанови санкциите срещу Иран в началото на ноември, след като Тръмп се оттегли от ядрената сделката между Техеран и шестте световни сили.Мнучин не вярва, че има основания да смята, че Саудитска Арабия ще се откаже от ангажиментите си да компенсира недостига на световни доставки на петрол, тъй като износът на ирански петрол е ограничен заради санкциите.\"Нямам причина да вярвам, че няма да изпълнят тези ангажименти\", обясни Мнучин, който ще се срещне със саудитския министър на енергетиката Халид ал-Фалих.На въпроса дали ще предаде послание на саудитските официални лица във връзка със случая Кашоги, Мнучин коментира: \"Сигурен съм, че ще говоря с президента (б.р. Тръмп), преди да отида там и ако има някакво съобщение, което иска да предам, очевидно ще го направя, но не това е фокусът на посещението ми.\"", "date": "2018.10.21", "title": "САЩ не искат прибързани коментари за санкции срещу Саудитска Арабия"}
{"url": "https://news.bg/disasters/nay-malko-18-zaginali-pri-deraylirane-na-vlak-v-tayvan.html", "text": "Най-малко 18 души са загинали и 148 са ранени при дерайлиране на пътнически влак в североизточен Тайван, съобщава БиБиСи.Железопътните власти заявяват, че разследват произшествието, което се и случило в окръг Йилан в неделя в 16:50 местно време. 366 души са пътували във влака между Тайпе и източния окръг Тайтунг.Централната информационна агенция на Тайван съобщава, че десетки хора все още може да са затиснати.Заместник-началникът на администрацията на тайванските железници Лу Чие-шен коментира, че влакът е само на шест години и е бил \"в добро състояние\" преди катастрофата.Не е ясно кое е причинило дерайлирането на влака, но свидетели съобщават пред местните медии че чували силен шум, а след това искри и дим.Екипи на спешна помощ и пожарникари помагат на пострадалите, а министерството на отбраната е изпратило и 120 войници, които да помогнат в спасителната операция.Тайван разполага с голяма железопътна мрежа и влакове и повече от половин милион пътници пътуват всеки ден.Железопътната администрация на страната проверява дали във влака са пътували и чужденци.", "date": "2018.10.21", "title": "Най-малко 18 загинали при дерайлиране на влак в Тайван"}
{"url": "https://news.bg/society/6-stolichni-kvartala-protestirat-na-tsarigradsko-samokovsko-i-okolovrasten-pat.html", "text": "6 столични квартала протестират на Цариградско, Самоковско шосе и Околовръстния път на София. Недоволни са от липсата на канализация, лоши пътища и често спиране на тока.Кварталите Горубляне, Казичене, Кривина, Бусманци, Панчарево и Кокаляне искат да бъдат чути исканията им. \"Основните искания, които поставяме са свързани с инфраструктурата на квартала. Това е канализацията, транспортната инфраструктура, разписанието на автобусите\", коментират пред БНР организаторите.\"Няма връзка с метрото, няма линия по околовръстния път, липсват тротоари. На население приблизително 8 000 души в квартала има само една детска площадка. Токът спира по 10-15 пъти в денонощието\", обясняват протестиращите.\"Всеки божи дени има прекъсване на тока от 1-2 до 15 пъти. Това е нещо, което ни поставя в положение, в което не можем да живеем нормално. Вторият проблем е, че нямаме канализация\", допълват те.", "date": "2018.10.21", "title": "6 столични квартала протестират на Цариградско, Самоковско и Околовръстен път"}
{"url": "https://news.bg/int-politics/gorbachov-nedoumyava-ot-lipsata-na-um-s-otteglyaneto-na-tramp-ot-yadreniya-dogovor.html", "text": "Желанието на САЩ да се оттеглят от Договора за намаляване на ядрените оръжия със среден обсег на действие (INF), прилича на желание да се обърне политиката за ядрено разоръжаване, коментира бившият ръководител на СССР Михаил Горбачов пред \"Интерфакс\".Това предложение на президента Доналд Тръмп \"ще подкопае усилията, положени от лидерите на СССР и самите САЩ, за постигане на ядрено разоръжаване\". Това е \"изключително странно\", смята той.\"Невъзможно е просто така да се разрушат старите споразумения за разоръжаване. Не е трудно да се разбере, че отхвърлянето на тези споразумения, както казват хората, е от липса на ум. Отхвърлянето на договора е грешка\", добави Горбачов. Според него, всички досега постигнати споразумения трябва да бъдат запазени, защото съдържат нещо, което не е в други документи - те осигуряват контрол и това трябва да бъде оценено.\"Вашингтон не разбира ли до какво може да доведе до това?\", пита Горбачов.\"Ако не знаят какво да правят, мога да им кажа, че трябва да се откажат от болестта, наречена \"желание да не изпълняваме подписани договори и споразумения за ядрено разоръжаване\", обясни той.Той подчертава, че \"стремежът на Вашингтон да върне политиката назад не може да бъде подкрепен, това трябва да се заяви не само от Русия, но и от всички, които ценят света, особено свят без ядрени оръжия\".\"Всички споразумения, насочени към ядрено разоръжаване и ограничаване на ядрените оръжия, трябва да бъдат запазени заради живота на Земята\", допълни той.Доналд Тръмп обяви, че възнамерява да оттегли Съединените щати от Договора, \"ще се оттеглим от споразумението, а след това ще развием оръжия\", коментира Тръмп, цитиран от АП.Тръмп обясни, че смята това за необходимо, защото руската страна нарушава разпоредбите на това споразумение.През декември 1987 г. между СССР и САЩ е сключено споразумение за ракетите със среден малък обсег. То е подписано от Михаил Горбачов и Роналд Рейгън по време на съветско-американска среща във Вашингтон.Страните обещават да унищожат всички балистични и крилати ракети със среден (от хиляда до 5500 км) и малък обсег (от 500 до хиляда км) и не да произвеждат, тестват или разгръщат такива ракети в бъдеще.", "date": "2018.10.21", "title": "Горбачов недоумява от липсата на ум с оттеглянето на Тръмп от ядрения договор"}
{"url": "https://news.bg/crime/piyan-shofyor-na-avtobus-zadarzhan-v-sandanski.html", "text": "Шофьор на автобус е бил хванат пиян зад волана. Униформени са спрели за проверка водача в Сандански.Дрегерът е отчел 0.7 промила, а след това задържаният е откаран в Спешното в курортния град за вземане на кръвна проба.Мъжът е превозвал 50 деца от Самоков. Те са били транспортирани до домовете им по-късно.Припомняме, , бе заловен от полицията в края на миналата седмица преди да започне да вози ученици на екскурзия до Малко Търново.", "date": "2018.10.21", "title": "Пиян шофьор на автобус задържан в Сандански "}
{"url": "https://news.bg/world/motorist-postrada-pri-katastrofa-v-blagoevgrad.html", "text": "Моторист пострада при катастрофа в Благоевград днес, предаде БГНЕС. Състоянието му не е тежко. Пътният инцидент е станал в 17.10 ч. на бул. \"Св. Св. Кирил и Методий\". Мъжът е бил ударен от правещ обратен завой \"Опел\". Пострадалият е прелетял над лекия автомобил и е паднал до бордюра. Пробата за алкохол на водача на лекия автомобил е отрицателна.Такава е взета и на моториста, управлявал кросова машина.", "date": "2018.10.21", "title": "Моторист пострада при катастрофа в Благоевград "}
{"url": "https://news.bg/world/velikobritaniya-germaniya-i-frantsiya-iskat-izyasnyavane-po-sluchaya-kashogi.html", "text": "Великобритания, Германия и Франция искат изясняване по случая с убития саудитски журналист Джамал Кашоги. Това се казва в съвместно изявление, цитирано от РТ.В него убийствата на журналисти се заклеймяват като недопустими, както и държавите, които извършват или прикриват такива престъпления.Германският канцлер Ангела Меркел обяви, че се спира износът на оръжие за Рияд до приключване на разследването. Международният натиск върху Саудитска Арабия се засилва през последните седмици.По-рано британският министър за Брекзит Доминик Рааб заяви, че о на саудитския дисидент не е правдоподобно.Турция се закани през следващата седмица да изнесе още информация около покушението над Кашоги след посещението му в саудитското консулство в Истанбул.Очаква се във вторник турският президент Реджеп Ердоган да говори по темата.САЩ за момента заемат по-умерена позиция по случая.След като отричаше в продължение на две седмици каквото и да било участие в изчезването на 60-годишния Кашоги, който пишеше за в. \"Вашингтон пост\" и имаше и американско гражданство, Саудитска Арабия в петък късно вечерта обяви по държавната телевизия, че той е починал при \"юмручен бой\" в консулството. Час по-късно друг официален саудитски представител обяви, че е бил удушен.Днес саудитският външен министър Адел ал Джубеир обеща разследване и наказания за виновните за убийството. Той определи като огромна трагедия смъртта на Кашоги и поднесе съболезнованията си.", "date": "2018.10.21", "title": "Великобритания, Германия и Франция искат изясняване по случая \"Кашоги\""}
{"url": "https://news.bg/world/hilyadi-skandirat-ne-i-toy-sreshtu-bolsonaru-v-braziliya.html", "text": "Хиляди скандираха днес \"Не и той!\" срещу крайнодесния кандидат за президент Жаир Болсонару в Бразилия. Демонстрациите се проведоха в Рио де Жанейро, Сао Пауло и други градове на страната, предаде France24.Участвали са и представители на малцинствата, за които Болсонару често се изказва крайно.Това са поредни протести срещу Болсонару, който все още води в допитванията седмица преди балотажа. Той спечели и първия тур, но сега преднината му пред конкурента му се стопява до 6 процента. Болсонару получава 53% от гласовете срещу 47% за Фернандо Хадад. За победа на първи тур бяха необходими 50% от гласовете.Балотажът ще се проведе на 28 октомври.Болсонару, бивш парашутист-десантчик, се позиционира като антисистемен кандидат.Той използва расистка и хомофобска реторика, обявява се за връщане на смъртното наказание, възхвалява военната диктатура.Някои от избирателите го определят като \"бразилския Тръмп\".", "date": "2018.10.21", "title": "Хиляди скандират \"Не и той!\" срещу Болсонару в Бразилия "}
{"url": "https://news.bg/crime/36-godishen-zadarzhan-za-poboy-i-obir-na-vazrasten-mazh-v-slavyanovo.html", "text": "Служители на ПУ - Славяново задържаха 36 - годишен, нанесъл побой и ограбил възрастен мъж. Сигналът е подаден около 2,30 часа тази сутрин. С прокурорско постановление мъжът е задържан за 72 часа. Той е осъждан.Това съобщиха от пресцентъра на МВР.82-годишен мъж от град Славяново, Плевенско, разказал, че малко по-рано в дома му неизвестен му нанесъл побой и му отнел 120 лева.Пострадалият е транспортиран в болнично заведение и оставен за лечение, без опасност за живота.Установено било, че неизвестният проникнал в дома на възрастния мъж през незаключена врата и после избягал в неизвестна посока.Снимки на пребития възрастен мъж и описание на случая се повиха в социалните мрежи. Те бяха публикувани от неговия внук. ", "date": "2018.10.21", "title": "36-годишен задържан за побой и обир на възрастен мъж в Славяново "}
{"url": "https://news.bg/world/vav-venetsuela-zadarzhaha-147-kg-kokain.html", "text": "Във Венецуела задържаха 147 кг. дрога, съобщава РИА \"Новости\". Дрогата е била натоварена на кораба \"Хосе прогрес\".Зад решетките са трима руснаци, 13 филипинци, трима венецуелци и украинец.Корабът е плавал под знамето на Панама. Той е пътувал за белгийското пристанище Гент.", "date": "2018.10.21", "title": "Във Венецуела задържаха 147 кг. кокаин"}
{"url": "https://news.bg/disasters/desetki-ubiti-pri-versko-nasilie-v-nigeriya.html", "text": "Сблъсъкът между християни и мюсюлмани в нигерийския щат Кадуна доведе до 55 души убити. Това съобщи Би Би Си. Медията се позовава на изявление от президента Мохамад Бухари.Сбиването е станало на пазара в град Касуван Магани. Местната полиция съобщи, че след инцидента са задържани 22 души. Причината за сблъсъка между християни и мюсюлмани не е посочена.Говорител на нигерийския президент каза, че избухването на насилие между членовете на различни религиозни групи \"е обезпокоително\", тъй като според него никоя религия не подкрепя кръвопролитието. Самият нигерийски лидер подчерта, че такива инциденти затрудняват решаването на \"ежедневните дела\".", "date": "2018.10.21", "title": "Десетки убити при верско насилие в Нигерия"}
{"url": "https://news.bg/int-politics/upravlyavashtite-pechelyat-vota-v-kyurdistan.html", "text": "Парламентарните избори в Иракски Кюрдистан бяха спечелени от управляващата Демократична партия на Кюрдистан, предаде АП.Агенцията отбелязва, че обявяването на изборните резултати се забави със седмици. Причината е лавината от жалби за нарушения.Все пак управляващите ще имат 45 мандата, а опозиционният Патриотичен съюз на Кюрдистан ще има 21 депутати.Иракски Кюрдистан се ползва с хлабава автономия. Властите трябва да решат редица социални проблеми.", "date": "2018.10.21", "title": "Управляващите печелят вота в Кюрдистан"}
{"url": "https://news.bg/disasters/rumanets-ubi-mechka-s-bradva.html", "text": "Румънец уби мечка с брадва. Мъжът се намесил, за да спаси жена си. Мечка нападнала жената в градината на нейната къща в село Плейту в окръг Прахова, съобщават местни медии.58-годишната жена е приета в болница с наранявания на лявата ръка и крака. Съпругът ѝ не се нуждаел от медицинска помощ след нападението.Властите смятат, че глобалното затопляне е виновно за активността на мечките, които не могат да заспят и слизат до населени места, за да търсят храна.", "date": "2018.10.21", "title": "Румънец уби мечка с брадва"}
{"url": "https://news.bg/int-economics/golemite-gratski-firmi-byagat-v-kipar.html", "text": "Листваният на борсата в Атина циментов гигант \"Титан\" обяви, че премества своето седалище в Кипър, съобщават гръцките делови издания.Причината е, че гръцката държава е удушила предприятията с високи данъци и осигурителни вноски.Гърция има един от най-високите ставки за корпоративен данък в Европа. Според последните данни през периода от 2012 г. до 2017 г. в Кипър са регистрирани 6 692 гръцки корпорации, повечето от които през последните няколко години.Островът на Афродита е привлекателен център заради липсата на езикова бариера и бързото законодателство.През последните месеци се засилиха призивите за свалянето на данъците и осигуровки в Гърция в подкрепа на компаниите.В същото време малките компании и свободните професии в Гърция предпочитат да имат регистрация в България. Тенденцията е особено отчетлива за Северна Гърция.\"Титан\" работи в България повече от 10 години, като е инвестирала в модернизации над 86 млн евро.Голяма част от тях са в \"Златна Панега цимент\" АД. Гръцката компания има бетонови възли в три от най-големите градове.", "date": "2018.10.21", "title": "Големите гръцки фирми бягат в Кипър"}
{"url": "https://news.bg/disasters/natiskat-nad-sauditska-arabiya-prodalzhava.html", "text": "Властите в Нова Зеландия решиха да не участват в инвестиционния форум в Саудитска Арабия. Причината е  Джамал Кашоги, съобщава \"Ройтерс\". Правителството на Нова Зеландия осъди убийството на журналиста.По-рано ръководителят на германското външно министерство Хайко Маас също отказа да участва на срещата в Рияд. Той също така подчерта, че Германия няма , докато не приключи разследването за Джамал Кашоги.Обясненията на Саудитска Арабия за смъртта на журналиста в консулството й в Истанбул са недостоверни и непоследователни, заяви и външният министър на Канада Кристия Фриланд.От своя страна първият дипломат на ЕС Федерика Могерини също поиска щателно и прозрачно разследване.", "date": "2018.10.21", "title": "Натискът над Саудитска Арабия продължава"}
{"url": "https://news.bg/disasters/hilyadi-v-holandiya-shofirat-s-otneti-knizhki.html", "text": "Хиляди в Холандия продължават да шофират дори и с отнети книжки. Това разкриват местни медии.Част от тези шофьори са хванати пияни или дрогирани зад волана. На други им е отнета книжката заради нарушаване на правилата.Полицията хваща зад волана близо 3000 годишно, които са без книжка. Наказанието за това е 8300 евро или затвор от 3 месеца.", "date": "2018.10.21", "title": "Хиляди в Холандия шофират с отнети книжки"}
{"url": "https://news.bg/weather/dazhd-v-nedelya.html", "text": "Днес ще бъде предимно облачно и главно в Западна и Централна България ще има валежи от дъжд. Ще духа слаб до умерен вятър от северната четвърт и с него ще продължи да нахлува студен въздух. Преобладаващите максимални температури ще са между 15° и 20°.В планините ще бъде предимно облачно и на много места в масивите от Западна и Централна България ще има валежи от дъжд. Над около 2100 метра валежите ще са от сняг. Ще духа умерен, по високите и открити части и силен вятър от изток-североизток. Максималната температура на височина 1200 метра ще е около 11°, на 2000 метра - около 4°.Над Черноморието ще бъде предимно облачно, но само на отделни места слабо ще превали. Ще духа слаб до умерен североизточен вятър. Максималните температури ще са 18-20°, колкото е и температурата на морската вода. Вълнението на морето ще е 2-3 бала.", "date": "2018.10.21", "title": "Дъжд в неделя"}
{"url": "https://news.bg/interviews/zdraveopazvaneto-ne-se-varti-okolo-zhaltite-paveta.html", "text": "Какви са основните ви притеснения относно здравната реформа, която предлагат управляващите?Основните притеснения са относно това, което предлага министърът на здравеопазването като визия за нов модел в здравеопазването, че хората ще плащат повече за не по-добро качество на здравеопазването, за не по-достъпно здравеопазване, за каквото ние пледираме и за което работим и предлагаме във Визия за България в сектор Здравеопазване. Ние сме за достъпно и качествено здравеопазване за всички. Това, което ГЕРБ предлагат, не е алтернатива на това, което е до момента. А всички осъзнаваме, че това, което е в момента, не е добре.Много се говори, че с годините парите за здравеопазване се увеличават, но качеството на услугата не се подобрява. Това проблем на контрол ли е?Наистина е така. Още в създаването на Здравната каса парите за здравеопазване бяха около 800 милиона лева, ако не греша. Сега са над 4 милиарда, плюс бюджета на МЗ, има 5 милиарда лева само публичен ресурс. Има поне 3-4 милиарда лева частни плащания в сферата. Над 8-9 милиарда лева се въртят в сферата на здравеопазването ежегодно, а услугата не се подобрява. Това означава, че има проблем. Парите наистина може и да са повече, но това, което е в момента като ресурс, не отговаря на ниското ниво на услугата. Парите не се разходват правилно. Затова е необходима абсолютно нова стратегия, нова визия в сферата, за да може това, което се отделя като ресурс, да бъде съпоставимо и адекватно на това, което получаваме като услуга.Какво предлага БСП, така че услугата да се подобри, а пациентите да бъдат доволни от здравеопазването?Най-важното един пациент да е доволен от здравеопазването и от това, което му се предлага, е то да е достъпно, навременно и да е по джоба на всеки. Тоест първото, което е най-важно, е болниците да престанат да бъдат търговски дружества. Това е заложено във Визия за България. Идеята е, че парите, които се отделят за здраве, се харчат само за здраве, да не се акумулира печалба от болниците. Всички пари, които влизат в системата дали от НЗОК, дали тя ще бъде каса или фонд, да се харчат само за здраве.Националната здравна карта е друг важен елемент. Откакто се занимавам с политика националната здравна карта се предъвка. Очевидно има доста интереси, икономически, и на политици, които бавят въвеждането на националната здравна карта. Тази здравна карта трябва да урегулира лечебните заведения на територията на страната. Тя трябва да ги урегулира така, че да няма региони, в които липсва въобще здравеопазване, а да има области, в които да има пренасищане от лечебни заведения. Например, в страната има 360 болници, но има общини в които въобще няма болнични заведения. Общинското здравеопазване е пред колапс.Предложихме да бъдат вкарани в забранителния списък за приватизация общинските болници, докато не мине здравната карта, но не бяхме разбрани правилно от управляващите.Много говорим за профилактика, но тя така и не се случва. Вие какво предлагате в тази област? Във всички държави, където има добре развита здравна система, повече пари се отделят от бюджета за профилактика и превенция и за долечение. Най-малко е ресурсът за болниците. Пациентът отива в болница за 2-3-5 дена, колкото е необходимо, лекува се в болницата, не е необходимо пациентът да бъде приеман в болница, за да му се направят изследвания, които могат да му се направят в доболничната помощ или пък да остава да лежи след операция, за да бъде след това рехабилитиран в нея.Тук също е сбъркана системата. Повечето средства трябва да са за профилактика и за рехабилитация. Най-малко е ресурсът, който трябва да е в болниците. Всички сме свидетели на това как се източва Здравната каса най-вече чрез болниците, и затова настоящото положение устройва много хора. Може би затова толкова години реформата не се случва. Трябват радикални мерки и силна подкрепа и на обществото, и на политиците.Важно звено в здравеопазването са и лекарите, които също са неудовлетворени от системата. Личните лекари не са толкова медици, колкото са превърнати в чиновници. Как може да стимулираме лекарите - да запазим опитните си кадри и да задържим тук младите специалисти, а не да ги \"изнасяме\" навън?Не е справедлив този дисбаланс в заплащането на лекарския труд. Не може да има лекари, които да получават заплата от 60-70-80 хиляди лева месечно. Моето уважение към тях. Те лекуват и спасяват ежедневно човешки животи. Но същевременно лекар специалист в провинцията взема 1000 лева заплата. Много често заплащането е и под 1000 лева. Това е несправедливо. Трябва да има нов метод на изчисляване на заплащането на медицинските кадри не само на лекарите, но и на медицинските сестри.Ние във Визия за България предлагаме всеки новозавършил доктор, който учи държавна поръчка и ползва държавна поръчка, да бъде ангажиран минимум пет години да работи в България. Защото с това изтичане на кадри в чужбина има опасност основни специалности в сферата да останат без специалисти. Има области, има общини, които страдат от липса на кадри. Има доктор от една общинска болница, който например е принуден да покрива няколко отделения.Не всичко се върти около жълтите павета, две -три университетски болници и няколко такива частни. Има области в България, в които положението е трагично. Буквално хората са оставени без достъп до здравеопазване.", "date": "2018.10.21", "title": "Здравеопазването не се върти около жълтите павета"}
{"url": "https://news.bg/society/ekopechkite-po-malko-razhodi-i-po-malko-zamarsyavane.html", "text": "С 35% ще намалеят разходите на домакинствата, ако започнат да се отопляват с така наречените екопечки, съобщава Нова телевизия.Това се предвижда в Националната програмата за подобряване качеството на въздуха 2018-2024 г., с която да се намали употребата на твърдо гориво и използване на стари автомобили.52% от населението се отоплява на твърдо гориво. Сред градовете, в които топлофикациите използват въглища, са Сливен, Шумен, Несебър, Хасково и Перник.70% от колите са стари автомобили над 20 години.", "date": "2018.10.21", "title": "Екопечките - по-малко разходи и по-малко замърсяване"}
{"url": "https://news.bg/politics/joncheva-obyavi-obshtata-tsel-da-svalim-gerb-ot-vlastta.html", "text": "Левицата получава заслужени критики, но тя е единствената опозиционна партия в страната, която е способна да свали това, което наричаме ГЕРБ, от власт. Всички трябва да се убедим в общата цел - да свалим управляващите от властта. Това обяви социалистката Елена Йончева в ефира на БНТ.\"ГЕРБ нямат алтернатива\" като дясна партия, посочи тя.По думите ѝ, изборите в страната са закъснели, защото България върви надолу. Йончева добави, че всички хора, които виждат какво се случва в България трябва да застанат срещу управлението на ГЕРБ.Повод за атаки срещу управляващите винаги има, защото вотът на недоверие в здравеопазването показва, че хората нямат доверие към ГЕРБ. Този вот дава възможност хората да разберат какво става в сферата на здравеопазването, обясни социалистката.Математиката показва, че вотът няма да мине, въпреки че депутат от \"Обединени патриоти\" бил казал, че всяка година от Националната здравноосигурителна каса (НЗОК) се крадат 1 млрд. лева, поясни Йончева.Тя смята, че вотът на недоверие вече е минал сред обществото, защото всеки българин под една или друга форма е пациент на системата на здравеопазването.Има погром в здравеопазването, защото много българи чакат за трансплантация. Погромът в здравеопазването е огромен и ние сме на първо място по детска смъртност, сърдечно-съдови заболявания и предотвратими заболявания, изрази съжаление Йончева.2/3 от хората имат и ограничен достъп до здравеопазването.ГЕРБ не дават отговор защо има погром в здравеопазването, а БСП имат алтернатива - трябва да си отговорим какво здравеопазване искаме. България върви много усилено към Третия свят, защото българинът дава 50% за здравеопазването си от своя джоб, констатира Йончева.\"Ако искаме здравеопазване като в страните от третия свят и от Африка - добре, нека правителството продължи да работи, но ако искаме здравеопазване като това в Европа, трябва да намерим решение за това\", призова социалистката.В Европа здравеопазването е споделена отговорност, смята тя, добавяйки, че погромът в здравеопазването е повсеместен и нямало решение за него.По думите ѝ, НЗОК генерира 4 млрд. лева годишно, но отделно от това българинът дава още 4 млрд. лева.Йончева представи данни и на Световната банка. По данни на банката всяка година 4% от българите слизат под прага на бедността и ако настоящето управление остане още три години на власт, то по данни на Световната банка 12% от населението ще слязат под прага на бедността.Здравето не би трябвало да бъде стока, а държавата да гарантира на всеки един от нас достъп до здравеопазването, призова червеният депутат.Йончева изрази възмущението си от изказването на вицепремиера и лидер на НФСБ Валери Симеонов по адрес на майките на деца с увреждания. Тя е на мнение, че зад думите на правителството стои една и също политика - пълно пренебрежение към исканията на гражданите.", "date": "2018.10.21", "title": "Йончева обяви общата цел: Да свалим ГЕРБ от властта"}
{"url": "https://news.bg/health/ne-tarsete-lekarite-v-kraen-sluchay-hodete-redovno-na-profilaktichni-pregledi.html", "text": "Женската полова система е много лесно достъпна за профилактика и ако пациентите посещават редовно профилактични прегледи, няма да имат сериозни заболявания.По този начин ние, лекарите, много рано бихме могли да диагностицираме заболяването и с много леки интервенции, то да бъде отстранявано.Това обяви акушер-гинекологът в \"Майчин дом\" д-р Алън Начев пред Нова телевизия по повод изваждането на 55-килограмов тумор на яйчника на 65-годишна жена.Пациентка, която дойде при нас, беше насочена с голяма формация и след предоперативни процедури взехме решение за оперативна интервенция, обясни лекарят.Операцията на жената продължи около 3 часа и половина, след което имаше неща, които трябваше да се преодолеят.Д-р Начев поясни, че специалистите в \"Майчин дом\" са свикнали да се изправят пред най-различни предизвикателства, защото напоследък се извършвали много тежки операции.Д-р Весела Карамишева коментира, че голямото предизвикателтво е да се поеме труден за операция случай и да бъде извършена успешно.\"Границита между живота и смъртта понякога е много тънка и трябва да бъдем винаги много подготвени\", уточни лекарят.За да стане успешна операцията, работиха много хора, защото всички заедно се справихме, уточни тя.Д-р Карамишева призова всички хора да ходят редовно на профилактични прегледи и да не търсят лекарите в краен случай.", "date": "2018.10.21", "title": "Не търсете лекарите в краен случай - ходете редовно на профилактични прегледи"}
{"url": "https://news.bg/politics/mareshki-nastoya-simeonov-i-karakachanov-sa-chernite-ovtse-na-obshtestvoto-da-si-hodyat.html", "text": "Вицепремиерът и лидер на НФСБ Валери Симеонов абсолютно задължително трябва да подаде оставка. Вицепремиерът и военен министър Красимир Каракачанов също трябва да подаде оставка, защото двамата вицепремиери са черните овце на обществото.Това обяви лидерът на \"Воля\" Веселин Марешки пред Нова телевизия.Двамата управлявали така, че да ни излагат, но проблемът е, че преди година заразата, която плъзна от един човек, който нарече хората \"дебили\", много бързо би се разпространила сред останалите хора.На въпрос трябва ли и лидерът на \"Атака\" Волен Сидеров да подаде оставка, Марешки отбеляза, че коалицията е създадена в порок и само, за да се доберат няколко човека до властта.\"Ще се разпадне коалицията, но разпадайки се, те няма да напуснат голямата коалиция и ще седят докрай\", прогнозира Марешки.\"Воля\" има морал, защото в този състав, в това Народно събрание, няма смисъл да влизаме в управлението на държавата, а ще чакаме момент, в който да получим по-голяма подкрепа, подчерта той.Марешки даде да се разбере, че народните представители от \"Воля\" не се явяват по \"мероприятия\" в Народното събрание, защото били безсмислени и не следвало абсолютно нищо от тях. Харчели се и безсмислени държавни пари.\"Необходими са революционни действия и ако ние влезем в държавата някога, хората ще го усетят\", убеден е фармацевтичният бос.Когато се гласува вотът на недоверие в сектор здравеопазване в сряда, ние ще бъдем в пленарната зала, но ако утре например бъде иницииран вот на недоверие срещу Каракачанов и Симеонов, ще присъстваме навсякъде, закани се Марешки.\"Воля\" няма да подкрепи вота на недоверие в здравеопазването, защото той е циничен, стана ясно още от думите му. Никой обаче не говорел защо имаме проблем с образованието и изтребителите.Запитан кой има интерес от сделката за изтребителите, Марешки отсече, че това е сделката на живота на президента Радев и на министър Каракачанов.Той запита риторично с какво българското общество е запомнило двете години президентстване на Румен Радев. Марешки добави, че по време на мандата на президента Радев се случват най-лошите неща в държавата.\"Когато аз направя нещо, на мига в същия ден се получава революция, хората искат действия, които да са добри за българския народ\", похвали се бившият футболен бос.", "date": "2018.10.21", "title": "Марешки настоя: Симеонов и Каракачанов са черните овце на обществото, да си ходят"}
{"url": "https://news.bg/society/106-godini-ot-osvobozhdenieto-na-rodopite-ot-osmansko-igo.html", "text": "106 години от освобождението на Родопите от османско иго. Днес е кулминацията на тържествата в Смолян по случая.На връх Средногорец, известен като \"Родопската Шипка\", ще бъде отслужена панахида за загиналите в боевете на върха и ще бъдат поднесени венци и цветя пред паметника-костница.По установена вече традиция тържествата ще продължат на новия център в областния град, пред паметника на полковник Владимир Серафимов, уточнява БНР.За 19:30 ч. е насрочена тържествената заря-проверка.Кърджали също чества днес 106 години от освобождението на района от османско иго. Празникът ще започне с тържествена сесия на Общинския съвет, след което ученици и учители, водени от духовата музика и гвардейския отряд, ще дефилират по централната улица.Кулминацията е пред Паметника на освободителите.Вечерта жителите на Кърджали ще се докоснат до магията на танца с Ансамбъл \"Българе\".", "date": "2018.10.21", "title": "106 години от освобождението на Родопите от османско иго"}
{"url": "https://news.bg/int-politics/tramp-iskal-da-zatvori-granitsata-s-meksiko.html", "text": "Президентът на САЩ Доналд Тръмп е искал в един момент напълно да затвори южната граница с Мексико, съобщава в. \"Вашингтон пост\".Според информацията Тръмп станал нетърпелив към потока от мигранти и през лятото поискал от подчинените си да се \"затвори всичко\".Служителите на администрацията в Белия дом успели да го разубедят да не осъществява идеята, посочвайки търговските отношения между двете страни в размер на 600 млрд. долара.След информациите, че керван от мигранти се насочва към САЩ, Тръмп предупреди, че ще изпрати армията на границата и ще спре помощта за страните от Централна Америка (Гватемала, Салвадор, Хондурас), от които идват мигрантите.", "date": "2018.10.21", "title": "Тръмп искал да затвори границата с Мексико "}
{"url": "https://news.bg/int-politics/rusiya-plashi-s-otvetni-merki-dori-voenni-ako-sasht-vse-taka-ne-spazvat-dogovorite.html", "text": "Ако САЩ продължават да се изтеглят едностранно от споразумения, тогава Русия ще приеме редица ответни мерки, включително и военни. Това предупреди заместник-министърът на външните работи на Русия Сергей Рябков, цитиран от руските медии.Вчера президентът на САЩ Доналд Тръмп обяви плановете на страната едностранно да напусне Договора за ядрените сили със среден обсег на действие (INF) заради нарушения на споразумението от страна на Русия.\"Ние се отнасяме с безпокойство и порицание към новите опити на САЩ да принудят Русия да направи отстъпки в областта на международната сигурност и стратегическата стабилност чрез изнудване. Руската страна многократно е заявявала, че американската страна няма причини да обвинява Русия за предполагаемо нарушаване на този договор. След всички тези години, те не успяха да обосноват своите произволни твърдения с ясни обяснения защо го правят\", коментира Рябков.Той подчерта, че обвиненията на САЩ срещу Русия по отношение на Договора за ядрените сили със среден обсег изглежда са насочени към прикриване на техните собствени нарушения на договора. Той добави, че САЩ нямат причина да твърдят, че Русия нарушава договора и че всички обвинения са безоснователни.Русия ще продължи да настоява за диалог със САЩ относно разрешаването на проблемите с Договора за ядрените сили със среден обсег, изтъкна още Рябков.Според него Москва осъжда последните опити на Вашингтон да убеди Русия да направи отстъпки, които биха заплашили нейната стратегическа стабилност.\"Разчитаме да получим ясни обяснения от него относно естеството на намеренията на САЩ и по-нататъшните им стъпки по отношение на договора\", допълни руският заместник-министър на външните работи.През май Тръмп подписа меморандум, с който нареди на държавния секретар Майк Помпео да предложи санкции срещу Русия в отговор на нарушенията на договора за ядрените сили.", "date": "2018.10.21", "title": "Русия плаши с ответни мерки, дори военни, ако САЩ все така не спазват договорите"}
{"url": "https://news.bg/press/spetsialna-zashtita-za-sadii-i-prokurori-dori-pri-obida-teatarat-i-operata-s-dekori-za-po-100-bona.html", "text": "Специална защита за съдии и прокурори дори при обидаВмешателството в работата на съдии, прокурори и следователи като злонамерени атаки, заплахи и натиск да стане престъпление. Тази идея за промяна в Наказателния кодекс (НК) предлагат членовете на Висшия съдебен съвет (ВСС) Боян Магдалинчев и Цветинка Пашкунова, които ръководят работна група за реакция при кризи.Предложението ще бъде обсъдено във вторник на заседание на съдийската колегия на ВСС, която ще реши дали го предложи на вниманието на законодателната власт.Цао Дзиенмин поиска визови и митнически облекчения за китайските туристиКитай иска визови и митнически облекчения за туристите си. Това стана на среща в НДК с над 700 делегати от Централна и Източна Европа и Китай и над 300 представители на бизнеса и местните власти, предаде БТВ.Глобално мислене и действие на местно ниво е акцентът на инициативата, която е продължение на форума 16+1 на европейските държави и Китай, който се проведе в София през юли.Премиерът Бойко Борисов обясни, че днешният форум се реализира в момент, когато в Брюксел е приключила срещата на Европейския съюз с Азия.\"В Брюксел бяха очертани големите възможности на нашия пазар. 60% от населението и 70% от БВП в света са Европа с Китай, но сме в ситуация с наложени санкции от САЩ за Китай. Ако приемем, че свободният пазар и конкурентността са движещи сили, санкциите са прътът в колелата, който спира и променя конкурентността на бизнеса\", обяви българският премиер.Театърът и операта с декори за по 100 бонаOт 3000 до 100 000 лева и нагоре могат да глътнат декорите за една постановка в театъра или операта в зависимост от епохата и жанра й, режисьорската и сценографската концепция и финансовите възможности на институцията. Няма практика в България \"одеждите\" на спектаклите - тоест декорите и костюмите, да се застраховат самостоятелно. Те са подсигурени чрез цялостната застраховка на сградата на театъра и неговото имущество. Застраховани са и онези, които ги произвеждат и ползват - персоналът на техническите служби и актьорите. Така че ако театърът изгори, а заедно с него и декорите, застрахователите ще платят обезщетение, но ако изгори или се съсипе само декорът, това си е проблем и грижа на самия театър, обясняват директори на трупи.Близо 100 000 граждани са потърсили съдействие от омбудсмана за три годиниЗа тригодишния период, в който омбудсман на страната ни е Мая Манолова, 99 584 граждани са потърсили съдействието й. Това обяви Манолова пред журналисти.Постъпилите жалби за този период са били 35 282, като ръстът от 20 октомври 2015 г. до 20 октомври 2018 г. в сравнение с тези за периода 2014-2015 г. е 549 процента. За тригодишния период приключените жалби са 32 893, посочи Манолова.Убедихме всички, че институцията на омбудсмана е надпартийна, че е видима и ефективна институция, подчерта Манолова. Изкушението пред мен беше голямо да представим успехите, но си дадохме и сметка, че нерешените проблеми са много и че има много работа, която хората очакват да свършим, каза още Манолова. Вместо календар на успехите, представяме Бяла книга, в която са включени всички теми, които сме определили за първостепенно важни за гражданите и техните права.", "date": "2018.10.21", "title": "Специална защита за съдии и прокурори дори при обида, Театърът и операта с декори за по 100 бона"}
{"url": "https://news.bg/disasters/ruski-voenen-samolet-padna-v-azovsko-more-1.html", "text": "Руски военен тренировъчен самолет Л-39 падна в Азовско море. Телата на двамата летци са открити.Това съобщиха от руското министерство на отбраната. В района на инцидента работи спасителен кораб. Той трябва да издири и извади разбилия се Л-39.Властите не съобщават подробности за катастрофата. Известно е, че тя е станала в четвъртък около 17 часа.Самолетът е летял без боеприпаси. Той е изпълнявал рутинен полет за обучение на летци.Според предварителна информация, техническа неизправност може да бъде причината за катастрофата.Л- 39 \"Албатрос\" е чехословашки боен самолет за обучение на летци. Той е в експлоатация в повече от 30 държави. Някои модификации могат да се използват като леки атакуващи самолети и изтребители.", "date": "2018.10.21", "title": "Руски военен самолет падна в Азовско море"}
{"url": "https://news.bg/disasters/poroy-pomete-damask.html", "text": "Порой помете тази вечер Дамаск, съобщават местни медии. Стихията предизвика изключване на светофарите и прекъсване на държавната телевизия.Това доведе до образуване на задръствания в Дамаск.Свидетели съобщават, че за кратко дъждът е преминал в градушка. Причината за бедствието е средиземноморски циклон.", "date": "2018.10.21", "title": "Порой помете Дамаск"}
{"url": "https://news.bg/world/tramp-izteglya-sasht-ot-klyuchov-dogovor-s-rusiya.html", "text": "Президентът на САЩ Доналд Тръмп заяви, че ще изтегли родината си от сключения с Русия Договор за ликвидиране на ракетите със среден обсег на действие, предаде в. \"Гардиън\". Той оправда решението си с обвинението, че Москва е нарушила споразумението, но не съобщи подробности.Той дори заплаши, че САЩ ще разработят нови оръжия, освен ако Русия и Китай не приемат сключването на нов договор.Решението на Тръмп идва часове преди ключова визита. Неговият съветник по националната сигурност Джон Болтън започва днес обиколка в Русия, Азербайджан, Армения и Грузия.Договорът забранява на САЩ и Русия да притежават, произвеждат или изпробват изстрелвани от земята крилати ракети с обхват от 500 до 5500 километра.Сключеният през 1987 г. договор укрепва сигурността на САЩ и техните съюзници в Европа и Азия.", "date": "2018.10.21", "title": "Тръмп изтегля САЩ от ключов договор с Русия"}
{"url": "https://news.bg/politics/borisov-e-izvan-zakona-s-otstranyavaneto-na-dzhi-pi-grup-obyavi-kalfin.html", "text": "За да се изолира министър-председателят Бойко Борисов от обвиненията, той \", за да не се обяснява всеки ден. Това е извън законовите рамки. \"Джи Пи Груп\" може да си търси правата в съда. Интересно е дали ще си ги потърси.Това коментира пред БНР Ивайло Калфин, специален съветник на еврокомисаря по бюджета и човешките ресурси и бивш социален министър.Той подчерта, че в момента в ЕС се създава пост на европейски прокурор, който ще се занимава със злоупотребите с европейските фондове. По думите му, този европейски прокурор ще може да внася обвинения в съда.\"Тежките нарушения на европейски фондове вече няма да минават с леки проверки с препоръки, а ще финишират в съда. Това ще бъде факт от следващата година. Вече не може някой да си създаде някаква затворена система, в която никой да не му се бърка. Не може да мине някое безобразие, без да бъде забелязано\", увери Калфин.Икономистът Георги Ганев от екипа за управленски алтернативи на \"Демократична България\" добави, че хората вече се интересували от обществената ефективност на разходването на европейски средства. Обществото става по-взискателно към своето управление, подчерта той.Ивайло Калфин изказа мнение, че данъчната система в страната е изключително несправедлива - тя е много дебалансирана и несправедлива към хората с ниски доходи, като това рано или късно щяло да доведе до огромен социален проблем, до социална бомба в държавата.Георги Ганев обаче не е съгласен с мнението на бившия социален министър, че данъчната система е несправедлива. \"Целта на една данъчна система е да събере приходи за политиките, които държавата иска да провежда, а тези политики могат да са справедливи или не. Ключовият въпрос е колко ефективно се харчат тези пари. Ключовият въпрос е за тези политики, които държавата провежда с така събраните пари. Обществената ефективност на харченето на българската държава е изключително ниска\", коментира икономистът.Калфин определи  към майките на деца с увреждания като абсурдно и показва самозабравяне. Ганев допълни, че във всяка по-развита демокрация подобни думи на казаните от Симеонов би трябвало да означават край на съответната политическа кариера.", "date": "2018.10.21", "title": "Борисов е извън закона с отстраняването на \"Джи Пи Груп\", обяви Калфин"}
{"url": "https://news.bg/economics/biznesat-gladen-za-500-hil-rabotnitsi-i-spetsialisti.html", "text": "Бизнесът откроява като главен задържащ фактор за по-бързото развитие на българската икономика липсата на човешки ресурси. Това обяви Васил Велев, председател на Асоциацията на индустриалния капитал в България (АИКБ) пред БНР.\"В средносрочен план ние смятаме, че ако се развиваме с тези темпове, ще са ни нужни 500 хиляди работници и специалисти в следващите пет години, предвид демографските тенденции, миграцията и ръста на икономиката\", уточни Велев.Сред дефицитните кадри той посочи сериозната липса на инженерно-технически кадри, медицински сестри, учители, шофьори, на работещи в туризма и селското стопанство.По думите му, икономиката ни расте с умерено добри темпове, но в същото време сме едва на 12 място в ЕС по ръст на брутния вътрешен продукт за първото полугодие, а икономиките на почти всички страни от Централна и Източна Европа растат по-бързо от нашата. \"Ако искаме да настигнем икономиките от Централна и Източна Европа, трябва да имаме догонващ растеж, а в момента имаме изоставащ растеж\", подчерта Велев.Той предупреди, че чуждестранните инвестиции в дялов капитал не растат, а намаляват, т. е., повече напускат страната, отколкото идват, а местните инвестиции също намаляват. Според него у нас \"много повече се говори за това как трябва справедливо да се разпредели произведеното, и почти не се говори за това, че може да се произвежда много повече и как да се направи така че да се създава много повече\". Относно нарушения диалог на правителството с работодателите Васил Велев посочи, че той може би се дължи \"на ширещия се популизъм и на състезанието кой да бъде повече обичан, кой да бъде по-голям омбудсман в България\". В това състезание според Велев участват \"както управляващите, така и опозицията, така и омбудсманът, така и синдикатите\".Васил Велев анализира високия брой работещи в бюджетната сфера като пречка за нарастването на пенсиите. Темпът на инфлацията е обезпокояващо висок, посочи още Васил Велев. \"Някои наблюдатели казват, че тя е привнесена отвън, не зависи от нас, но тогава пък защо сме в тройката от ЕС с най-висока инфлация\", запита той и констатира, че \"малка инфлация е здравословна, но вече сме преминали тази граница\".", "date": "2018.10.21", "title": "Бизнесът \"гладен\" за 500 хил. работници и специалисти "}
{"url": "https://news.bg/world/22-ma-zaginali-i-poveche-ot-170-raneni-pri-katastrofata-v-tayvan.html", "text": "Най-малко 22-ма души са загинали и 171 са ранени при катастрофата в североизточен Тайван.Издирват се оцелели. Припомняме, че дерайлира пътнически влак, с който пътуваха 366 души.Заместник-началникът на администрацията на тайванските железници Лу Чие-шен коментира, че влакът е само на шест години и е бил \"в добро състояние\" преди катастрофата.Не е ясно кое е причинило дерайлирането на влака, но свидетели съобщават пред местните медии че чували силен шум, а след това искри и дим.Тайван разполага с голяма железопътна мрежа и влакове и повече от половин милион пътници пътуват всеки ден.Железопътната администрация на страната проверява дали във влака са пътували и чужденци.", "date": "2018.10.21", "title": "22-ма загинали и повече от 170 ранени при катастрофата в Тайван "}
{"url": "https://news.bg/crime/tir-se-obarna-na-sofiyskoto-okolovrastno.html", "text": "ТИР се е преобърнал на софийското околовръстно шосе преди разклона за с. Казичене, съобщиха от МВР.Сигналът е подаден около 12 часа. По първоначални данни камионът, движейки се по околовръстното, преди разклона за с. Казичене, се е ударил в информационните табели на пътя и се е преобърнал.На място са изпратени екипи на полицията, пожарната и Бърза помощ.Водачът на камиона е пострадал и е приет в СО на УМБАЛ \"Св. Анна\" в много тежко състояние със съмнения за фрактура на череп. В момента пациентът се диагностицира. Временно движението се осъществява в една лента. Обходният маршрут е през Казичене. Движението се регулира от пътна полиция.", "date": "2018.10.21", "title": "ТИР се обърна на софийското околовръстно"}
{"url": "https://news.bg/politics/oae-otbelyazva-pred-borisov-interesi-v-ikonomika-i-voenna-promishlenost.html", "text": "Възможностите за активизиране на двустранното сътрудничество е водеща тема в срещата на министър-председателя Бойко Борисов с престолонаследника на емирство Абу Даби и заместник-върховен главнокомандващ въоръжените сили на Обединените арабски емирства шейх Мохамед бин Зайед Ал-Нахаян.Шейх Мохамед бин Зайед Ал-Нахаян отбелязва стратегическите интереси в сферата на икономиката, военната промишленост, земеделието, строителството и технологиите. Той обръща специално внимание и на транспортните коридори, които Борисов договаря с други страни от Балканите.Българският премиер коментира, че в началото на ноември в България ще се проведе Съвет за сътрудничество на високо равнище между България, Румъния, Сърбия и Гърция, на която ще бъдат обсъждани въпросите касаещи развитието на региона, които включват и темата за транспортните коридори.Борисов акцентира върху развитието на търговско-икономическите връзки и инвестициите, където по думите му има сериозен неизползван потенциал. В България има благоприятен бизнес климат, за който правителството работи целенасочено и сферата за развитие на успешно сътрудничество във високите технологии и иновациите е многообещаваща.Според българския министър-председател, след като вече са налице постоянни дипломатически представителства в двете столици, е важно политическият диалог да се доразвие, за да се създадат предпоставки за по-нататъшно ползотворно сътрудничество.Борисов обърна внимание на това колко етнически шарени са Балканите и изтъкна, че страната ни е пример за етническа толерантност.България и ОАЕ трябва да използват всички предимства на своето стратегическото разположение в своите региони и да играят една за друга ролята на \"врата\" за своя инвестиционен и експортен интерес съответно към Европа и към Залива, обясни българският премиер. България има интерес да изгради ефективно партньорство с ОАЕ във важна област каквато е сигурността.Престолонаследникът на Абу Даби изрази желание да посети България. Борисов разговаря и със заместник министър-председателя и министър на вътрешните работи на ОАЕ шейх Сайф бин Зайед Ал-Нахаян. В интерес на България и на ОАЕ е двете страни да изградят ефективно партньорство в стратегически важни области, сред които сигурността и борбата с тероризма. Според българския премиер, би било добре да се развие сътрудничеството между службите на двете страни. Положително е постигнатото взаимно признаване на свидетелства за управление на МПС.\"Има съвпадение на програмите между правителствата и се разбрахме с престолонаследника на емирство Абу Даби шейх Мохамед бин Зайед Ал-Нахаян да работим много бързо за подписването на стратегически договор за сътрудничество, който е в няколко сфери\", обясни Борисов. Министър-председателят подчерта, че работни групи от двете страни могат да работят активно в сферата и на образованието. \"Това е нещото, което решихме да направим веднага. То е заложено и в двете програми - инвестиции в образование\", каза още Борисов.\"В контекста на едни обединени Балкани могат да се направят много неща в сферата на селското стопанство и животновъдството\", посочи българският премиер и обясни, че само производството на България не е достатъчно да задоволи нуждите на пазара в ОАЕ. Той посочи, че страните от Балканите могат да се кооперират в износа си. \"При една добра координация можем да бъдем конкурентни на този пазар\", добави Борисов.", "date": "2018.10.21", "title": "ОАЕ отбелязва пред Борисов интереси в икономика и военна промишленост"}
{"url": "https://news.bg/world/izrael-arestuva-palestinskiya-gubernator-na-jerusalim.html", "text": "Израелските власти са арестували палестинския губернатор на Източен Йерусалим. Това са съобщили от Организацията за освобождение на Палестина. Аднан Гейт е бил задържан вчера вечерта в палестинския квартал Бейт Ханина. До дни той ще се яви пред израелски съд.Не се уточняват причините за задържането. Говорителят на полицията Мики Розенфийлд единствено съобщава, че двама души са били задържани и тече разследва.От израелската армия все още не са коментирали. Саеб Ерекат от ООП коментира, че това е \"поредна стъпка на израелските окупатори срещу палестинците\".Напрежението се увеличи след обявеното решение на САЩ да премести посолството си в спорния Йерусалим и така да го признае за израелска столица.Това разгневи не само палестинците, но и мюсюлманите в цял свят.", "date": "2018.10.21", "title": "Израел арестува палестинския губернатор на Йерусалим "}
{"url": "https://news.bg/int-politics/desetima-maskirani-napadnaha-posolstvoto-na-kanada-v-gartsiya.html", "text": "Група от десетима маскирани мъже са атакували посолството на Канада в гръцката столица Атина, като са разбили стъклените врати на входа, съобщават гръцките медии.Засега никоя групировка не е поела отговорност за нападението. По-рано подобни атаки бяха извършени от членове на анархистката групировка \"Рубикон\".След излизането на информациите за атаката, от външното министерство на Гърция осъдиха нападението, като подчертаха, че властите предприемат всички възможни мерки за откриването на нападателите.Инцидентът е станал около 6 часа сутринта.Маскираните нарушители са хвърлили бутилки с боя по сградата, разбили са стъклата на входа с чукове и след това са избягали от мястото.Полицията все още не е задържала никого за инцидента.", "date": "2018.10.21", "title": "Десетима маскирани нападнаха посолството на Канада в Гърция"}
{"url": "https://news.bg/world/egipet-udalzhi-izvanrednoto-polozhenie.html", "text": "Египет удължи извънредното положение с 3 месеца, предаде PressTV. То влезе в сила от 15 октомври и трябваше да бъде одобрено от депутатите.Властите получават право на извънредни пълномощия и за следващата година. Това стана ясно след гласуване на парламента на страната, проведено днес.Мярката бе въведена през април 2017 година след бомбени атентати, отнели живота на 45 души. След това бе удължавана.През април 2017 г. на Цветница в египетските градове Танта и Александрия имаше терористични . Тогава загинаха 45 души, пострадаха над 120.Храмовете са под засилена охрана.", "date": "2018.10.21", "title": "Египет удължи извънредното положение "}
{"url": "https://news.bg/world/upravlyavashtite-pechelyat-mestnite-izbori-v-polsha.html", "text": "Управляващата партия \"Право и справедливост\" спечели проведените днес местни избори в Полша, предадоха световните информационни агенции.Те взимат 32, 3% срещу 24, 7% за заелите второ място - Гражданската коалиция.Това показват резултатите от exit poll. В следващите няколко дни предстои оповестяването на официалните резултати.Това е най-сериозният тест за управляващите, откакто поеха властта през 2015 година.Около 30 млн. души са имащите право на глас. Избирателната активност е 41, 6 процента. На 4 ноември ще се проведе балотажът, където няма избрани кандидати.Изборите се провеждат на фона на скандалната съдебна реформа, която властите във Варшава наложиха въпреки съпротивата на част от населението, магистрати и Брюксел.", "date": "2018.10.21", "title": "Управляващите печелят местните избори в Полша "}
