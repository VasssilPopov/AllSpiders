{"url": "https://news.bg/regions/registriraha-4-polozhitelni-probi-na-chuma-po-divi-svine-v-yambolsko.html", "text": "Нови положителни проби на африканска чума по свинете са регистрирани в землището на ямболското село Голямо Крушево, съобщи БНР.Четири са положителните проби регистрирани при лов на диви прасета, отстреляни на 24 януари в района на селото. Това засега е най-южното място в областта, където е констатирано огнище на заразата.Според д-р Стоян Колев от Агенцията по безопасност на храните в Ямбол, до момента популацията на дивите прасета в региона не е намалена достатъчно.\"В момента заболяването пълзи и ще стигне скоро до южната граница с Турция и Гърция\", подчерта той.През почивните дни на територията на община Болярово са отстреляни 16 диви прасета от ловните дружинки. Призивът на ветеринарите обаче е ловците да се спазват мерките за биосигурност.В областта няма положителни проби на заболяването при промишлено или домашно отглеждане на животни.", "date": "2020.01.27", "title": "Регистрираха 4 положителни проби на чума по диви свине в Ямболско "}
{"url": "https://news.bg/world/parvi-smarten-sluchay-ot-koronavirus-v-stolitsata-pekin.html", "text": "Първи смъртен случай от коронавирус в китайската столица Пекин, съобщава обществената телевизия CCTV, цитирана от \"Ройтерс\".50-годишен, който е бил в Ухан, огнището на заболяването, се е заразил от вируса на 22 януари, пояснява телевизията. Той е починал от дихателна недостатъчност.Най-малко 81 души са починали от вируса, а повече от 2800 са заразени. Потвърдени случаи има в САЩ, Канада, Франция, Австралия, Япония, Южна Корея, Сингапур, Малайзия, Тайланд, Виетнам и Непал. До момента всички починали са китайски граждани.Президентът на САЩ Доналд Тръмп предложи помощ на Китай за контрол на коронавируса.\"Ние сме в много тесни контакти с Китай за вируса\", написа Тръмп в \"Туитър\". Той отбеляза, че има няколко случая в САЩ, но следят ситуацията внимателно. Американският лидер предложи помощ.Премиерът на Китай Ли Къцян инспектира мерките за контрол на заболяването.", "date": "2020.01.27", "title": "Първи смъртен случай от коронавирус в столицата Пекин"}
{"url": "https://news.bg/crime/razsledvat-signal-za-domashno-nasilie-nad-dete-v-gabrovo.html", "text": "Социалните работници, полицията и прокуратурата в Габрово работят по случай на домашно насилие над дете, съобщава БНР.Сигналът е бил подаден от училището, в което учи детето.В момента психолог работи с членовете на семейството, в което бащата е упражнил физическо насилие над детето.Директорът на местната дирекция \"Социално подпомагане\" Радослава Христова обясни, че близките ще бъдат наблюдавани от социалните работници колкото е необходимо. По нейни думи до момента не са регистрирани подобни прояви на родителите.Случаят ще бъде разгледан и от съда. Той е първият за тази година. Данните на отдела за закрила на детето сочат, че има намаляване на случаите на домашно насилие.", "date": "2020.01.27", "title": "Разследват сигнал за домашно насилие над дете в Габрово"}
{"url": "https://news.bg/world/tramp-do-netanyahu-utre-obyavyavam-plana-za-blizkiya-iztok.html", "text": "Президентът на САЩ Доналд Тръмп заяви, че дългоочакваният план за мир в Близкия изток ще бъде огласен утре, пише \"Таймс ъв Израел\".Той направи коментара по време на среща с израелския премиер Бенямин Нетаняху. Американският лидер отказа да разкрие подробности от плана.Нетаняху от своя страна повтори, че се надява да \"сътворят история\" във вторник заедно с президента на САЩ. Премиерът на Израел също благодари на Тръмп за подкрепата на САЩ към еврейската държава и за засиления натиск над Иран.По-късно Тръмп ще проведе разговори и с лидера на опозицията в Израел Бени Ганц.Палестинците призоваха света да се противопостави на плана на президента на Съединените щати.", "date": "2020.01.27", "title": "Тръмп до Нетаняху: Утре обявявам плана за Близкия изток"}
{"url": "https://news.bg/regions/zhiteli-na-shumen-iskat-zhp-prelez-v-blizost-do-bivshata-rabotnicheska-bolnitsa.html", "text": "Да бъде изграден жп прелез в близост до бившата Работническа болница в Шумен, като съоръжението да свърже директно квартал \"Тракия\" с индустриалната зона на града. За това настояват жители на Шумен пред кмета Любомир Христов, съобщи БНР.По думите им идеята е свързана с малко инвестиции, но това ще облекчи трафика в града.Към момента жителите на най-големия квартал в града имат два варианта да стигнат до индустриалната зона в края на булевард \"Мадара\". Първият е да се премине автогарата, а след това към булевард \"Мадара\". По-дългият вариант е да се мине през околовръстното по пътя за Бургас. Но там проблемът е опасно кръстовище.Според кмета идеята за жп прелеза не е лоша. Той обещава да организира разговор с Министерството на транспорта, за да обсъдят възможно ли е да се изгради прелез през жп релсите до бившата Работническа болница.", "date": "2020.01.27", "title": "Жители на Шумен искат жп прелез в близост до бившата Работническа болница"}
{"url": "https://news.bg/regions/dvama-lekari-napuskat-onkotsentara-v-ruse-sled-obshtestven-natisk.html", "text": "Двама лекари напуснаха Комплексния онкологичен център в Русе след обществен натиск, съобщава БНТ.Управителят на лечебното заведение д-р Камен Кожухаров посочи, че д-р Катерина Генова и д-р Людмил Станев са подали своите заявления за напускане и от утре вече няма да са част от екипа на онкоцентъра.Срещу двамата медици е имало редица сигнали в социалните мрежи и дори в града е бил организиран протест в Световния ден на борба с рака.\"Има много сигнали и обществен натиск. Д-р Генова и д-р Станев са имали недопустимо поведение към пациенти, а впоследствие се оказа и към някои от колегите си. Доброто отношение е важна част от нашата професия\", заяви д-р Кожухаров.Той подчерта, че в онкологичния център работят още много специалисти, които си вършат професионално работата и не заслужават да ги свързват с подобни неща. По негови думи е било постигнато взаимно съгласие за напускането на двамата лекари.Д-р Кожухаров посочи, че това няма да наруши дейността на онкоцентъра и пациентите няма да бъдат ощетени, тъй като работата на двамата медици ще бъде разпределена между техните колеги до обявяване на конкурс за конкретните позиции.", "date": "2020.01.27", "title": "Двама лекари напускат онкоцентъра в Русе след обществен натиск"}
{"url": "https://news.bg/politics/borisov-ne-iska-tragedii-kato-holokosta-da-se-sluchat-otnovo.html", "text": "Да помним отговорността, която носим, за да не допуснем подобни трагедии като Холокоста да се случат отново. Както славните, така и трагичните епизоди на миналото, ни задължават да бъдем пазители на историята на Холокоста и да не допускаме нейното изопачаване, нито омаловажаване на страданието на хората по време на Втората световна война, включително и в България.Това смята премиерът Бойко Борисов, който е в Полша за участие в официалната церемония по повод 75 години от освобождаването на бившия концлагер Аушвиц-Биркенау, съобщиха от Министерския съвет.Според него българското общество и най-вече младото поколение са в правото си да се гордеят със спасяването на българските евреи.Актът на защита на всички евреи, които са на територията на България в дните на Холокоста, е послание към съвременното общество за търпимост, доброжелателство и човеколюбие между хората с различен етнос, религия и култура. Защото спазването на човешките права и тяхното гарантиране е задължително условие за мир и напредък и не подлежи на политически компромис, каза Борисов. Заедно с лидери от цял свят Бойко Борисов участва във възпоменателното честване пред \"Портата на смъртта\" в Аушвиц-Биркенау и почете паметта на жертвите пред монумента в бившия концлагер.На събитието присъстваха десетки държавни и правителствени ръководители от цял свят. Днешната дата, на която международната общност се прекланя пред жертвите на Холокоста, е безспорно един от символите, поставящи основите на мира в следвоенна Европа.", "date": "2020.01.27", "title": "Борисов не иска трагедии като Холокоста да се случат отново"}
{"url": "https://news.bg/regions/nyama-da-izvinyavat-sluzhebno-otsastviyata-na-detsata-v-detski-gradini-v-sofiya.html", "text": "Отсъствията на децата, които заради грипната епидемия в София не посещават ясла или детска градина, няма да се извиняват служебно. Това съобщи за БГНЕС директорът на Дирекция \"Образование\" в Столичната община Мария Минчева.Тя обясни, че родителите на децата, които не ги пускат на ясла или детска градина, трябва да попълнят заявление, за да им бъде преизчислена таксата и за да може ръководството на детското заведение да направи разчет за храната. В случай че детето е болно, родителите трябва да занесат медицинска бележка от лекар. По нейни думи това се прави съгласно действаща Наредба.Припомняме, . Учениците трябва да се завърнат в клас на 6 февруари, след като мине и междусрочната им ваканция.", "date": "2020.01.27", "title": "Няма да извиняват служебно отсъствията на децата в детски градини в София"}
{"url": "https://news.bg/politics/angelkova-iska-poveche-turisti-no-i-ot-po-visok-klas.html", "text": "Туризмът е сред националните приоритети за българската икономика и формира близо 12 на сто от БВП и 11% от заетостта в страната. Той е тясно свързан с развитието на транспортната инфраструктура. Това заяви министърът на туризма Николина Ангелкова на среща с еврокомисаря по транспорта и подпомагащ туризма Адина Вълян в Брюксел.За нас е важно не само да привличаме повече туристи, но и те да са от по-висок клас, което означава предлагане на висококачествен продукт, отговарящ на международните изисквания, подчерта Ангелкова.Двете обсъдиха възможностите за развитие на туризма в ЕС от гледна точка на свързаността, както и статута на дейностите в рамките на Европейския комитет по транспорт и туризъм /TRAN/. Транспортът и инфраструктурата са основополагащи елементи от туристическото развитие, които носят ползи както на гражданите на Европа, така и на туристическата индустрия.Възможността за осъществяване на устойчив и достъпен транспорт за повече европейски граждани благоприятства развитието на туризма, подчерта министър Ангелкова. Тя изрази увереност, че българският туристически сектор ще бъде подпомогнат от работата на Генералната дирекция за мобилност и транспорт на ЕК.От създаването на Министерството на туризма в края на 2014 г. са отчетени 31% увеличение на международните туристически визити в България и 34% ръст на приходите от тях. Данните за устойчив тренд продължават и за първите 11 месеца на 2019 г., която бе изключително трудна в международен план, са генерирани над 8,8 млн. чужди туристи, т.е. само 0,02% по-малко от рекордната за българския туризъм 2018 г., стана ясно от думите на министъра.Туристическата администрация в партньорство с останалите институции, местната власт и бизнеса прави необходимото, за да се създаде оптимална рамка за функциониране на сектора в съответствие с Националната стратегия и план за действие за устойчиво развитие на туризма 2014-2030 г., подчерта министър Ангелкова. Важен акцент в работата на ведомството е привличане на повече инвеститори в сектора. До края на годината ще стартира второто издание на картата на инвестиционните проекти в туризма, която бе започната през 2017 г.България има стратегическо местоположение и близост до важни регионални транспортни центрове и това я прави перспективно място за инвестиране. Страната ни участва активно в дейностите по реализацията на Дунавската стратегия на ЕС и заедно с Румъния са координатори по приоритетна ос 3 за насърчаване на културата, туризма и контактите между хората, обобщи министър Ангелкова.Туризмът е изключително важен генератор на икономически растеж, бе коментирано по време на срещата с еврокомисаря по транспорта Адина Вълян. Туристическият отрасъл създава най-много работни места в ЕС, като по последни данни те възлизат на 27.3 милиона души, ангажирани основно в малки и средни предприятия. Прекият и непрекият дял на отрасъла в БВП на 28-те страни членки на Съюза е 10.3 %.През 2018 г. туристите в ЕС наброяват 538 млн. души, а приходите от туризъм възлизат на над 400 млрд. евро. Това е катализатор на трансгранично сътрудничество и продуктово развитие.В качествата й на комисар за транспорта и подпомагащ туризма комисар Вълян отчете пряката връзка между двата сектора и се ангажира с активна политика за устойчиво развитие на пътуването в ЕС.", "date": "2020.01.27", "title": "Ангелкова иска повече туристи, но и от по-висок клас "}
{"url": "https://news.bg/crime/obviniha-i-lyubovnika-na-bankovata-sluzhitelka-iztochila-1-mln-leva.html", "text": "Окръжната прокуратура във Варна привлече като обвиняем и \"любовника\" на банковата служителка от Варна, източила над 1 млн. лева.Към наказателна отговорност е привлечен и 30-годишният Сергей М. от Монтана. Повдигнато му е обвинение за измама в особено големи размери, представляваща особено тежък случай и му е наложена мярка за неотклонение \"Парична гаранция\" в размер на 10 000 лева.Припомняме, 38-годишната специалистка от отдел \"Банкиране на дребно\" в клон на българска банка във Варна е  след като стана ясно, че е присвоила над 1 млн. лева от сметки на вложители.Присвоените средства в периода от 1 януари 2018 г. до 21 ноември 2019 г. били , с когото банковата служителка се запознала в интернет. По време на виртуалната връзка служителката изпращала с колети присвоените средства, както и лични средства, включително изтеглени от нея и нейни роднини кредити.Между нея и Сергей от Монтана, който се представял в разговорите в интернет като Мирослав Михайлов, не е имало нито една среща на живо. Пред разследващите тя обяснила, че средствата били нужни на нейния интернет приятел, за да реши финансови проблеми с лихвари. Тя разполагала само с три негови снимки. Парите изпращала на името Сергей, който уж бил негов братовчед. Впоследствие обаче се оказва, че това е истинското му име.Разследването на досъдебното производство е възложено на екип от следователи от Окръжния следствен отдел към Окръжната прокуратура във Варна.", "date": "2020.01.27", "title": "Обвиниха и \"любовника\" на банковата служителка, източила 1 млн. лева"}
{"url": "https://news.bg/crime/chetirima-biha-prodavach-i-obraha-magazin-v-stolichniya-kvartal-slatina.html", "text": "Четирима души са пребили продавач и са обрали денонощен магазин в столичния квартал \"Слатина\", предаде bTV. Те са били въоръжени с ножове. Загубите се изчисляват на около 10 000 лева. Задигнати са оборотът, лотарийни билети и цигари. Точно преди обира е бил спрян токът. Продавачът е излязъл да провери какво се случва и тогава е бил нападнат. Крадците са били заснети от охранителните камери. ", "date": "2020.01.27", "title": "Четирима биха продавач и обраха магазин в столичния квартал \"Слатина\""}
{"url": "https://news.bg/world/180-spaseni-migranti-v-sredizemno-more.html", "text": "В две спасителни операции, проведени през нощта между неделя и понеделник, корабът Ocean Viking е спасил най-малко 180 души на около 80 километра от Либия, предаде АНСА.В момента на борда му има 407 души, които са спасени преди 72 часа от кораба, управляван от неправителствените организации SOS Mediterranee и MSF. За три дни най-малко 13 лодки, превозващи мигранти, са тръгнали от Либия с близо 800 души на борда, според Alarm Phone, услуга, подпомагаща мигранти в затруднено положение в Средиземно море.Миналата седмица Ocean Viking спаси 59 души близо до бреговете на Либия.Няколко спасителни кораба, управлявани от различни благотворителни организации, са разположени в Средиземно море, един от най-опасните, но много популярни маршрути, използвани от мигрантите за достигане до Европа.В района действат много контрабандисти и трафиканти на хора.Спасителните операции са особено опасни през зимата поради по-ниските температури и силни ветрове.", "date": "2020.01.27", "title": "180 спасени мигранти в Средиземно море "}
{"url": "https://news.bg/politics/boris-yachev-nyama-saglasuvanost-v-deystviyata-na-simeonov-i-pravitelstvoto-za-hazarta.html", "text": "Безпочвени са внушенията, че има организирана съгласуваност в действията на НФСБ, на Валери Симеонов, на финансовия министър и на изпълнителната власт. Идеите за промените в Закона за хазарта са от 2018 г. и още тогава е обмислян начинът за по-сериозна регулация на част от хазартния бизнес. Това заяви пред БНТ депутатът Борис Ячев, председател на комисията \"Борба с корупцията, конфликт на интереси и парламентарна етика\".По думите му в последните месеци се появила информация, че има проблеми в управлението на Държавната комисия по хазарта, министър Горанов споделил за тези проблеми, сега дошло времето на този закон.От НФСБ ще сезират Антикорупционната комисия да провери имущественото състояние на членовете на Комисията по хазарта, заяви Ячев.Припомняме, , но прокурори и разследващи се въздържаха от коментари. От помещенията на комисията бяха изнесени кашони с документи. Главният прокурор Иван Гешев също отказа да даде подробности по разследването. . спестени от частния хазарт за периода от 2014 до 2019 година.Вътрешният министър  на МВР по случая са единствено по линия на оказване на съдействие.За нередности в Комисията по хазарта намекна по-рано псъвпадна с  за втори път от страна на лидера на НФСБ, след като през 2018 година той не събра достатъчно подкрепа сред депутатите. По думите на Симеонов в момента той обаче разполага с подкрепата както на премиера Борисов, така и на За различното облагане на Българския спортен тотализатор и на частния бизнес депутът смята, че не е нормално да съществува такова разминаване, но то е предвидено в закона. Според него . Очаква серазследване от Специализираната прокуратура защо не е последвало подобно действие.Народният избраник е съгласен, че трябва да бъде въведена регулация и да бъде преразгледано местоположението на казината, особено на тези, които са близо до училищата.Според Ячев, ако се въведе държавна регулация на лотарийните игри и тя стане държавен приоритет, приходите на Тотото ще бъдат много повече от 50 млн. Това може да стане, ако тя се осъществява през държавното предприятие Български спортен тотализатор. Той потвърди, че има проблеми в Комисията по хазарта.", "date": "2020.01.27", "title": "Борис Ячев: Няма съгласуваност в действията на Симеонов и правителството за хазарта"}
{"url": "https://news.bg/world/53-ma-zaginali-pri-vazdushni-udari-na-sayuznitsi-na-haftar-v-libiya.html", "text": "ООН в понеделник заяви, че чуждестранните военни самолети, подпомагащи фелдмаршал Халифа Хафтар в Либия, са отговорни за убийството на поне 53 мигранти и бежанци в център за задържане близо до Триполи миналия юли, предаде Анадолската агенция.Заключението се съдържа в доклад на 13 страници, публикуван от Мисията за подкрепа на ООН в Либия и Службата на ООН за правата на човека въз основа на посещенията в района, анализ на видео кадри и други доказателства, както и последващи интервюта с оцелели и свидетели.Въздушните удари вероятно са извършени от самолети, принадлежащи на чужда държава.Докладът не споменава нито една чужда държава във връзка с въздушния удар, но Обединените арабски емирства (ОАЕ) бяха обвинени в участие в авиационни удари. ОАЕ обаче отрече тези обвинения.Според доклада, въздушният удар в центъра за задържане в Тайура, близо до столицата Триполи, е един от най-смъртоносните инциденти, откакто в Либия миналия април избухнаха нови военни действия и заслужава по-нататъшно разследване.От миналия април военната офанзива на Хафтар срещу международно признатото правителство на Либия отне живота на повече от 1000 души.Съветът за сигурност на Организацията на обединените нации враждуващите страни в Либия да сключат споразумение за прекратяване на огъня възможно най-скоро и да проправят пътя за прекратяване на продължителния конфликт в северноафриканската страна, съобщиха световните информационни агенции.Съветът направи това изявление, след като в германската столица Берлин през уикенда беше проведена среща на върха за либийската криза, на която бе създадена военна комисия, която трябва да определи начини за прекратяването на военните действия.Лидери от Турция, Русия, Египет, Франция, Италия, Великобритания и Съединените щати, както и Сарадж и Хафтар, присъстваха на подкрепяната от ООН среща в Берлин, за да помогнат за установяване на \"постоянно\" прекратяване на огъня между враждуващите страни.Заключителното комюнике на еднодневната среща на върха призова всички заинтересовани страни в продължаващия конфликт да удвоят усилията си за трайно спиране на военни действия, деескалация и прекратяване на огъня.Освен това участниците на срещата обещаха да не се намесват във вътрешните работи на Либия и нейния смъртоносен конфликт.Турция наскоро постигна военно споразумение с либийското правителство да изпрати войски в северноафриканската страна и да помогне срещу атаките на Хафтар.Страната, богата на петрол, потъна в хаос през 2011 година.Правителството на Сарадж оттогава се опитва да установи ред.", "date": "2020.01.27", "title": "53-ма загинали при въздушни удари на съюзници на Хафтар в Либия "}
{"url": "https://news.bg/world/szo-opasnostta-ot-koronavirusa-e-visoka.html", "text": "Опасността от коронавируса е висока. Това е последното заключение на Световната здравна организация (СЗО) за бързо разпространяващото се заболяване. Организацията коригира оценката си за заплахата - от \"умерена\" към \"висока\" и призна, че е подценила сериозността на ситуацията.Говорителят Фадела Чаиб заяви само, че става въпрос за \"грешка във формулировката\".Шефът на Световната здравна организация Тедрос Адхан замина за Китай. Той ще проведе консултации с правителството и с медицински експерти.По-рано СЗО отказа да обяви извънредно положение заради новия щам, като мотивира решението си с малкия брой заболели извън Китай.За първи смъртен случай от коронавирус в китайската столица Пекин.50-годишен, който е бил в Ухан, огнището на заболяването, се е заразил от вируса на 22 януари, пояснява телевизията. Той е починал от дихателна недостатъчност.Най-малко 81 души са починали от вируса, а повече от 2800 са заразени. Потвърдени случаи има в САЩ, Канада, Франция, Австралия, Япония, Южна Корея, Сингапур, Малайзия, Тайланд, Виетнам и Непал. До момента всички починали са китайски граждани.Президентът на САЩ Доналд Тръмп предложи помощ на Китай за контрол на коронавируса.Премиерът на Китай Ли Къцян инспектира мерките за контрол на заболяването.", "date": "2020.01.27", "title": "СЗО: Опасността от коронавируса е висока "}
{"url": "https://news.bg/world/us-voenen-samolet-se-e-razbil-v-afganistan.html", "text": "Американски военен самолетТова потвърдиха в понеделник служители от армията на САЩ.Не е известна съдбата на екипажа. Засега местни власти съобщават, че са били открити телата на двама души.Това все още не е потвърдено от военните.Тече разследване на причините на инцидента.Засега няма индикации, че самолетът е свален вражески огън, както твърдят талибаните.Самолетът е бил изпращан с разузнавателни мисии.Американският министър на отбраната Марк Еспър заяви, че следи развитието на случая.\"Наясно съм със ситуацията\", каза той пред журналисти по време на пресконференция в понеделник в Пентагона с френския министър на въоръжените сили Флоранс Парли. че самолет на авиокомпанията Ariana Afghan Airlines се е разбил в провинция Газни в югоизточната част на Афганистан, съобщиха местни медии, позовавайки се на местните власти. На борда на самолета е имало 83 души.Според представител на местния губернатор самолетът се е разбил в района на Дех Як в източната част на провинция Газни. Този район е контролиран от талибаните.Веднага след това обаче се появиха и твърдения за военен самолет на САЩ.", "date": "2020.01.27", "title": "US военен самолет се е разбил в Афганистан "}
{"url": "https://news.bg/crime/rodnata-politsiya-hvana-ukrainets-izdirvan-ot-interpol-za-ubiystvo.html", "text": "Украинец е задържан за убийство и заливане с киселина на украинка в Херсон. Инцидентът е станал през 2018 г. Убиецът е издирван с червена бюлетин на Интерпол. Това обяви говорителят на главния прокурор Сийка Колева.Още от януари украинска делегация от прокурори и след съгласуване с обвинител номер едно Иван Гешев е координирала акцията. Убиецът е установен чрез пръстови отпечатъци.Окръжният прокурор на Бургас Георги Чинев поясни, че украинецът е задържан за 72 часа. Ще се иска постоянен арест. Той е със забрана да напуска пределите на България.Директорът на ГДНП Христо Терзийски подчерта, че украинецът е влязъл като пешеходец през ГКПП \"Дуранкулак\" още през 2018 г. Той е издирван на територията на Варна и Бургас.Украинецът бил хладнокръвен и притежавал умения да използва оръжия. Полицията е очаквала той да стреля, но по време на акцията е заловен само чрез помощни средства.Съпругата му също е пребивала на наша територия от август 2018 г. Украинецът е бил с променена външност, за да се различава от снимката в Интерпол и да не бъде разпознат. У нас се е издържал благодарение на добрите си финансови възможности още от Украйна.Акцията се провела на 24 януари след 21.00 часа. Срещата между Гешев и украинските прокурори е била ден по-рано, за да се уточни залавянето. Няма данни у нас той да е извършвал престъпления. ", "date": "2020.01.27", "title": "Родната полиция хвана украинец, издирван от Интерпол за убийство"}
{"url": "https://news.bg/world/koronavirusat-predizvika-spad-na-petrola-i-na-borsite-kachi-tsenata-na-zlatoto.html", "text": "Бързото разпространение на коронавируса предизвика спад на борсите и на петрола и покачване на златото, информират медии.До момента вирусът е отнел живота на най-малко 81 души, а повече от 2700 са заразени. Тръгнал от Ухан, Китай, вирусът е регистриран в редица азиатски държави, също така в САЩ, Канада, Франция и Австралия. Китайските власти блокираха най-малко 12 града, ограничиха движението на повече от 40 милиона души, за да спрат разпространението на заразата.Туризмът и търговията на дребно, които разчитат на китайското търсене, отчетоха сериозен спад. Акциите на Burberry, Carnival и International Consolidated Airlines Group (IAG) паднаха с повече от 4,5 на сто. В същото време търсенето на държавни ценни книжа тласна доходността по 10-годишните американски облигации до най-ниското им ниво от октомври 2019 г.Вирусът се превърна в смъртоносен и това предизвика голяма паника на пазарите, коментират експерти.Внезапно появилият се вирус може да увеличи влиянието върху пазарите.Но други анализатори смятат, че здравната криза може да помогне за успокояване на пазарите.Тази сутрин беше отчетен рязък спад на европейските борси. Германският индекс отчете спад от 1,8 на сто, британският FTSE 100 - от 2,2%, а Euro Stoxx 50 отчете понижение от 1,8 на сто.Повечето азиатски борси са затворени. Китайското правителство удължи празниците около Лунната нова година с три дни до неделя. Японският индекс Nikkei падна с 2% -най-голямото понижение за един ден за последните 5 месеца.Американските пазари отвориха на червено. Dow Jones Industrial Average и S&P 500 са надолу с 1,2%, а Nasdaq с 1,5 на сто.Американският лек суров петрол се обезцени с 3,3 на сто до 52,40 долара за барел, а сорт \"Брент\" е с 3,2% по-евтин до 58 щатски долара за барел.Златото се увеличи с 0,4 на сто до $1582 за тройунция.", "date": "2020.01.27", "title": "Коронавирусът предизвика спад на петрола и на борсите, качи цената на златото"}
{"url": "https://news.bg/health/674-uchilishta-v-stranata-sa-v-gripna-vakantsiya-ot-dnes.html", "text": "674 училища в страната са в грипна ваканция от днес, съобщиха от МОН.Учениците от град Благоевград и в град Ямбол са в грипна ваканция. Заради високата заболеваемост от днес - 27 януари, до 4 февруари е преустановен учебният процес във всички училища в двете области.Училищата в София-област ще излязат във ваканция от утре, 28 януари до 4 февруари, включително. Всички училища в София-град ще бъдат във ваканция до 4 февруари.Учениците ще започнат учебни занятия на 6 февруари, тъй като 5 февруари е неучебен ден, поради края на първия учебен срок.В област Перник грипната ваканция ще започне също от 28 януари и ще продължи до 4 февруари.В шест училища в област Велико Търново преустановяват учебния си процес - в общините Павликени и Сухиндол. Там няма да има занятия от 27 до 29 януари.В област Ловеч седем училища ще преустановят учебния процес от 27 до 31 януари. Учениците във всички 32 училища в област Габрово няма да учат от 27 до 31 януари, а в област Кюстендил днес грипната ваканция приключва.В област Кърджали учебният процес ще бъде преустановен от днес до 2 февруари, а в област Монтана - до 29-ти януари.От утре /28 януари/ в област Пловдив също ще бъде обявена грипна ваканция до 5 февруари включително.", "date": "2020.01.27", "title": "674 училища в страната са в грипна ваканция от днес"}
{"url": "https://news.bg/regions/proveriha-izvanredno-tets-bobov-dol.html", "text": "Извънредни проверки на ТЕЦ \"Бобов дол\" извършиха от Регионалната инспекция по околната среда и водите в Перник през почивните дни.При инспекция след сигнал на граждани вчера е било установено, че има авариен пробив в пещ на камера на енергиен котел 1 и въведен в експлоатация енергиен котел 2. При проверката е било констатирано, че от изпускащо устройство 1 - т. нар. \"голям комин\", се изпускат тъмносиви димни газове, дължащи се на разпалването на котела с мазут. Съгласно комплексното разрешително на ТЕЦ \"Бобов дол\" при разпалване емисиите се изпускат през големия комин в рамките на 6 до 8 часа, посочват от РИОСВ.Заради установени нарушения на дружеството екоинспекцията наложи  Със заповед беше спряна производствената дейност на дружеството на енергийни котли 1, 2 и 3 в частта производство на електрическа енергия чрез използване на неразрешен вид гориво - биомаса, за работата на енергийните котли, както и извършването на дейност по оползотворяване с код R1 (използване на отпадъците предимно като гориво или по друг начин за получаване на енергия). Пломбирани още на 24 януари са шредерните инсталации, използвани при раздробяване на отпадъци.Принудителната административна мярка е наложена с цел опазването на околната среда и здравето на хората, както и предотвратяване на административни нарушения от Закона за опазване на околната среда, както и на други административни нарушения в областта на екологичното законодателство.Припомняме, проверка в ТЕЦ \"Бобов дол\" установи, че отпадъци са горени Преди дни прокурори и следователи влязоха в централата. Повод за посещението е ", "date": "2020.01.27", "title": "Провериха извънредно ТЕЦ \"Бобов дол\""}
{"url": "https://news.bg/int-politics/izrael-kam-polsha-mnogo-polyatsi-pomognaha-za-izbivaneto-na-evrei-prez-vsv.html", "text": "По време на среща с полския си колега Анджей Дуда в Полша по повод отбелязването на Международния ден за възпоменание на Холокоста президентът на Израел Реувен Ривлин е настоял, че въпреки че \"полският народ се е сражавал със смелост и сила срещу нацистка Германия... мнозина поляци са били безучастни зрители и дори са подпомагали убийствата на евреи\", съобщават израелските медии.С тези думи Ривлин прави препратка към неотдавнашни опити на полското правителство да омаловажи съучастието на някои поляци в насилието срещу евреи по време и след Холокоста, въпреки че е изтъкнал, че полската страна, подобно на еврейския народ, е жертва на нацисткия режим.\"Съхраняването на паметта е основен градивен елемент на нашето наследство\", подчерта Ривлин.\"Наш дълг е да водим решителна, ясна и безкомпромисна битка срещу антисемитизма и расизма\", добави той и отбеляза: \"Ние се обръщаме към полския народ днес и искаме да работим заедно за бъдещето на следващото поколение, уважавайки историята и вдъхновени от мир, справедливост, толерантност и партньорство.\"", "date": "2020.01.27", "title": "Израел към Полша: Много поляци помогнаха за избиването на евреи през ВСВ"}
{"url": "https://news.bg/world/v-shotlandiya-glasuvat-za-provezhdane-na-vtori-referendum.html", "text": "Шотландският парламент ще проведе принципно гласуване за провеждане на нов референдум за независимост, съобщават медии. Правителството на Шотландия не може да се договори с британския кабинет и гласуването в законодателния орган ще бъде използвано като опит за оказване на натиск. Символичното гласуване е планирано дни преди Великобритания окончателно да напусне ЕС.В петък първият министър на Шотландия Никола Стърджън ще разкрие \"следващите стъпки в кампанията за подсигуряване на бъдещето на Шотландия като независима държава\".Речта на лидера на Шотландската национална партия е на деня на Брекзит. В сряда ще се проведе дебат в шотландския парламент, където ще бъде поискано от депутатите да подкрепят референдум за независимост и принципа, че \"това е в правото на народа на Шотландия да реши бъдещето си\".По-рано този месец Борис Джонсън Преди дебата Стърджън коментира: \"Петък ще бъде тъжен ден за Шотландия, тъй като ние сме извадени от ЕС против волята ни\".Предложението, внесено от администрацията на Шотландската национална партия, също призовава правителството на Великобритания да постигне споразумение с шотландското правителство за дата и начин за провеждане на референдум. Шотландското правителство предлага референдумът да се проведе през 2020 г.Шотландските националисти и Зелените имат мнозинство в местния парламент и е много вероятно предложението да бъде прокарано. в регионалния парламент на изборите през декември. Никола Стърджън обеща да организира втори референдум за независимост в края на 2020 г.На  отделяне от Великобритания, но пък подкрепиха оставане в ЕС на , което се използва от Шотландската национална партия за набиране на подкрепа за втори референдум за независимост.", "date": "2020.01.27", "title": "В Шотландия гласуват за провеждане на втори референдум"}
{"url": "https://news.bg/crime/dvama-sa-politsaite-postradali-pri-meleto-pred-mrrb.html", "text": "Двама полицаи са пострадали при сблъсъците пред МРРБ. Единият е с охлузни рани, а другият в момента е в МВР болница на преглед. Това обясни директорът на ГДНП Христо Терзийски.Протестът в бил съгласуван с МВР и Столична община. Полицаите са Възстановен е общественият ред пред строителното министерство. В момента протестиращите са нерегламентирано пред Министерски съвет, поясни Терзийски.Прокуратурата установява нарушителите на обществения ред. Няма да допуснем да се нарушава общественият ред, закани се говорителят на главния прокурор Сийка Милева.По-късно от прокуратурата съобщиха, че общо четирима участници в протеста, организиран от ПП \"Възраждане\" днес, са задържани от органите на реда.Две от лицата, които са проявили агресия спрямо органите на реда, са задържани, в опит да избягат от местопроизшествието. В близост до мястото на инцидента са установени и задържани и други две лица, които са хвърляли камъни по служители на реда.", "date": "2020.01.27", "title": "Двама са полицаите, пострадали при мелето пред МРРБ"}
{"url": "https://news.bg/bulgaria/mazh-prostrelya-51-godishna-zhena-v-selo-tuchenitsa.html", "text": "Мъж простреля 51-годишна жена в село Тученица, съобщиха от пресцентъра на МВР.Сигналът е подаден вчера сутринта. Изпратеният на място полицейски екип установил, че по време на тържество, под въздействие на алкохол и неправилно боравене с огнестрелно оръжие, 52-годишен е прострелял 51-годишна жена.Извършен е оглед. Иззето е оръжието, законно регистрирано, патрони и гилза. Пострадалата е настанена в болнично заведение за операция. Уведомена е прокуратурата. Продължава работата за изясняване на всички обстоятелства около инцидента.", "date": "2020.01.27", "title": "Мъж простреля 51-годишна жена в село Тученица"}
{"url": "https://news.bg/regions/bager-skasa-gazoprovod-v-stolichniya-kv-boyana.html", "text": "Багер скъса разпределителен газопровод в столичния квартал \"Бояна\".Аварията е станала около 10.00 часа тази сутрин.От пресцентъра на \"Овергаз\" посочват, че причината е, че строителите не се съобразяват с кадастралните планове.Подаването на газ беше възстановено в 13.00 часа.Общо 198 битови потребители останаха за часове без синьо гориво.", "date": "2020.01.27", "title": "Багер скъса газопровод в столичния кв. \"Бояна\""}
{"url": "https://news.bg/comments/shte-razvenchae-li-koronavirusat-masoviyat-turizam.html", "text": "Прелиствайки тази сутрин вестниците, попаднах на коментар, от който научих, че прилепите са гризачи, че Средновековието е мрачно (вероятно защото го обитават такива мрачни типове като св.св. Кирил и Методий, царeте св. Борис-Михаил и Симеон, св. Иоан Рилски и св. патр. Евтимий) и че виновен за разпространението на поредния вездесъщ коронавирус е масовият туризъм. Разбира се, с първите две твърдения няма как да се съглася от елементарна обща култура, но, виж, третото е твърде интересно. Отдавна съм на мнение, че на туризма е опасно да се гледа като на приоритетен отрасъл, а що се отнася до масовия туризъм, нещата там вече добиват и ценностни измерения. На броени неща се крепи клетата ни икономика и две от тях са еврофондовете и туризмът, който, що се отнася до чужденците, по същество се брои износ, макар на пръв поглед да изглежда като най-обикновен внос на безделници. И еврофондовете, и туризмът са много сладки, но и двете са до време, и двете могат да угаснат в един миг като нощна лампа, когато сънена ръка щракне ключа. Вече сме виждали как социалистически правителства падат заради спиране на кранчето от Европа; видяхме и сътресенията в масовия туризъм от фалита на \"Томас Кук\" и можем да си представим какво ще се случи, ако фалира още някой от този мащаб или пък се стовари удар върху нискотарифните авиолинии - нещо, което им кроят не от вчера. Тогава елате да видите безработица, тогава елате да видите неизпълнен бюджет. Затова казвам, че е опасно да се приоритизира туристическият отрасъл, колкото и да е сладък.Обаче изглежда българската държава е на друго мнение, защото в края на миналата седмица министър Ангелкова с гордост  \"Механизъм за насърчаване на организирания туризъм\". Този механизъм, по думите на Изпълнителния директор на Националния борд по туризъм Полина Карастоянова, освен израз на бащинска грижа от страна на Бойко Борисов и правителството Му, също така е и \"новаторски\", съизмерим по важност със самото съществуване на Министерство на туризма, ще послужи като ноу-хау и за други европейски страни - дето се вика: и ний да дадем нещо на света!В какво всъщност се състои механиката на механизма? Състои се в това да се похарчат 12.5 млн. лв. без ДДС от бюджета (а не от еврофондове) за реклама на българското Черноморие с очакването това да доведе през лятото 200-300 хил. туристи повече. Да помечтаем, да вземем средната стойност 250 хил. и да допуснем, че всеки един от тях - старец, жена, мъж или дете - ще похарчи по хиляда лева. Това са 250 млн. оборот, от който държавата, като си вземе своите 10% (нали сме данъчен рай и държавата за повече не ламти!), ще върне 25 млн. в бюджета, от който е вложила 12.5 и ще излезе с точно още толкова на печалба. Крупна финансова операция!Рекламните кампании... - Пардон! Новаторският механизъм - ще бъдат възложени на четири лота, както следва: Германия - 5 млн.; Великобритания - 2,5 млн.; Вишеградска четворка (Полша, Унгария, Чехия и Словакия - 3,75 млн.; Русия - 1,25 млн. Остава да видим от кого ще бъдат спечелени - дали от някакви нови (новаторски) агенции, които досега не са печелили подобни задания, или от дежурните печеливши, на които сме се нагледали през годините. Но това е тема на друг разговор. Сега темата ни е масовият туризъм.Каква е идеологическата основа на масовия туризъм? Туризмът се съотнася към масовия туризъм по същия начин, по който човекът се съотнася към масовия човек*. Един от белезите на благоденствието на масовия социалистически човек беше масовата възможност да отиде през лятото на море с карта във ведомствената почивна станция и да се наслаждава на шедьоврите на румените лелки в столовата. Днес белег на благополучие за масовия човек е да пътува някъде в чужбина, да види свят и да опита колкото може повече национални кухни. Условие за това е именно споменатото благополучие, което се изразява преди всичко в това, че на масовия човек му остават излишни пари. А останат ли у масовия човек излишни пари, веднага се организира някаква индустрия, която да ги усвои.Какви видове туризъм познаваме? Така, без нарочна подготовка и проучване, се сещам за няколко: ваканционен (зимен или летен); активен спортен, с елементи на спорт (ски, лодки, сърф, лов, риболов, доколкото последните две са спорт); пасивен спортен (когато агитката пътува по света с любимия отбор), градски (за уикенда в някой невинен град), алкохолен, сексуален (тези двата често се планират и осъществяват в пакет), хазартен, културен, екстремен и т.н. В повечето случаи, особено при ваканционния туризъм, който е и най-масовият масов туризъм, прекарването се състои в папкане и акане в някой затворен комплекс с четири или пет звезди, напълно идентичен с който и да е такъв комплекс, в която и да е точка на света.Прието е да се вярва, че пътешествията са висша форма на забавление. Не е нужно да се ровиш в статистиките, за да видиш, че човекът харчи най-много за войска, полиция и забавление. С право можем да наречем \"забавление\" всяко целенасочено доставяне на удоволствие и тогава ще видим, че човекът живее, за да се кефи, и от време на време да воюва с друг човек, който му пречи да се кефи, като често войната също го кефи.Ами интелектуалците, художниците, творците? И те ли живеят, за да се кефят? Да, те също се кефят от това, което правят, иначе не биха го правили. Ами алтруистите, онези, които се жертват за другите? Те също задоволяват някаква своя морална потребност, вършат това, което искат, стремят се към това, което целят да постигнат и в крайна сметка, като го постигнат - кефят се. Редно ли е да отъждествяваме удоволствието с удовлетворението? Може би само изпълнението на дълга не върви задължително с удоволствие или удовлетворение, но то е защото не е по собствена воля. Иначе всяко служене на собствената воля е кефене. Ох, по-добре да не се захващаме с такива мисли, ами да си останем здраво стъпили на олинклузива.Всеки медал си има две страни. Безспорно пътешествията обогатяват хората, развиват общочовешката култура (доколкото такова нещо изобщо съществува), помагат им да се разбират по-добре и по-лесно да живеят заедно. Но същевременно разпространяват пороци, лъжи, измами, ограбване, насилие, нечестна конкуренция, престъпления и всякакво зло, включително и болести. А болестите, независимо от огромното разнообразие на микробите, които ги причиняват, не са нищо друго, освен наказание за грехове. \"Ама - ще кажат, - някои болести хората сами ги изобретяват и разпространяват, за да господства страх и несигурност и да се продават лекарства!\". А вие можете ли да си представите по-справедливо наказание за греховете от това - чрез собствената си лошотия човекът сам да наказва собствената си лошотия? Не, човекът не се ражда добър. Ако се раждаше добър, нямаше да умира.Коронавирусът бил тръгнал от изядена змия. Все тази змия! Но може ли да изчисли някой колко такива змии са били изядени през вековете? Баш тази ли се оказа болна? Или колкото повече хора (местни и туристи) ядат змии, толкова по-голяма е вероятността някой да изяде болната? Нима не е справедливо! - увеличаването на човешката (пък и на всяка друга) популация предизвиква нейното намаляване. Но не бойте се! Скоро ще се появи цяр и за коронавируса, както в забравената вече епоха на птичия грип изгря звездата на Тамифлу-то, та се продадоха милиарди опаковки за кротка радост на производителя. Но още е рано. Нека паниката узрее, нека общественото мнение се нагнети, нека всички изпищят изпод медицинските маски: \"Давайте илача, па не ни интересува колко струва!\". Страхът също е част от наказанието, а според мнозина даже е и твърде полезен. Освен това мисля, че Картаген трябва да бъде разрушен.", "date": "2020.01.27", "title": "Ще развенчае ли коронавирусът масовият туризъм"}
{"url": "https://news.bg/world/talibanite-tvardyat-che-pri-misterioznata-katastrofa-e-padnal-us-voenen-samolet.html", "text": "Американски военен самолет катастрофира в Източен Афганистан, обявиха говорител на талибаните и афганистански журналист, свързан с екстремистката група, предаде АП.По-рано беше съобщено, че е катастрофирал пътнически самолет, но информацията не е потвърдена.Журналистът разказа, че е видял горящия самолет. Също така е видял две тела и предната част на самолета е била сериозно изгоряла. По думите му няма големи поражения по фюзелажа и опашката на самолета.Говорител на талибаните каза, че американски военен самолет е паднала в провинция Газни. Според него при катастрофата са загинали \"много\" американски войници. Групировката често завишава броя на загиналите.Инцидентът е станал на около 10 километра от американска военна база.САЩ отказват коментар. По-рано беше съобщено, че американски военни разследват инцидента.Снимки, разпространявани в социалните мрежи, показват останки от самолет Bombardier E-11A, който е използван от американските военни за електронно следене над Афганистан. Тези самолети са наричани от американските военни \"Wi-Fi в небето\".", "date": "2020.01.27", "title": "Талибаните твърдят, че при мистериозната катастрофа е паднал US военен самолет"}
{"url": "https://news.bg/regions/obyavyavat-gripna-epidemiya-i-v-oblastite-pernik-smolyan-i-sofiya.html", "text": "От утре, 28 януари, Регионалните здравни инспекции обявяват грипна епидемия на територията на Софийска област, област Смолян и област Перник.По-късно стана ясно, че грипна епидемия е обявена и на територията на общините Добрич, Балчик и Генерал Тошево.Ограничават се плановите операции и свижданията в лечебните заведения и се преустановяват женските и детските консултации.Припомняме, по-рано днес държавният здравен инспектор доц. д-р Ангел Кунчев съобщи, че  Заболеваемостта е 277 на 10 000 души, а пикът се очаква да е в края на януари и началото на февруари.По данни на МОН от днес ", "date": "2020.01.27", "title": "Обявяват грипна епидемия и в областите Перник, Смолян и София"}
{"url": "https://news.bg/crime/chetirima-protestirashti-sa-v-aresta.html", "text": "Общо четирима участници в  днес, са задържани от органите на реда.Софийска районна прокуратура е образувала досъдебно производство по повод ескалиралото напрежение по време на организиран протест на граждани пред Министерството на регионалното развитие и благоустройството. При сблъсъците на протеста пострадаха и .Две лица, които са проявили агресия спрямо органите на реда, са задържани, в опит да избягат от местопроизшествието. В близост до мястото на инцидента са установени и задържани и други две лица, които са хвърляли камъни по служители на реда.Производството се води за престъпление по чл.130, ал.2, т.3, вр. чл.130, ал.1 от НК - умишлено причиняване на лека телесна повреда на полицейски орган, при изпълнение на службата му.Разпитват се полицейски служители и други очевидци, като в момента продължава събирането на доказателства.Говорителят на главния прокурор Сийка Милева вече предупреди, че прокуратурата няма да допусне никакви нарушения на обществения ред с прояви на агресия при подобни масови мероприятия.Припомняме, че протестът, организират от ПП \"Възраждане\" беше пред Министерството на регионалното развитие и благоустройството с искането за оставка на министър Петя Аврамова. Именно там, при опит на протестиращите да влязат в сградата, се стигна до сблъсъци и използване на сълзотворен газ от страна на полицията. После протестът се премести пред сградата на Министерски съвет.От ПП \"Възраждане\" разпространиха и изявление за напълно незаконен арест на мирен гражданин с използване на електрошок.", "date": "2020.01.27", "title": "Четирима протестиращи са в ареста"}
{"url": "https://news.bg/crime/obviniha-upravitelyat-na-ekoinvest-za-zamarsyavaneto-na-reka-maritsa.html", "text": "Обвиниха управителят на \"Екоинвест\" Орлин Тасев за замърсяването на река Марица, съобщи bTV. Припомняме, че това доведе до измирането на рибата в участък от реката.Вчера стана ясно, че именно инсталацията за преработка на полиетиленови отпадъци на \"Екоинвест\" е причинила замърсяването.Тасев е под парична гаранция в размер на 20 000 лв., като, ако бъде признат за виновен, може да влезе в затвора за до 5 г. и да плати глоба в размер на максимум 30 000 лв.Екоинспекцията в Пазарджик през последните 2 години 5 пъти е глобявала предприятието за замърсяване, но нито едно не е било в такива размери. Сега фирмата ще отнесе и санкция за около 100 000 лв.", "date": "2020.01.27", "title": "Обвиниха управителя на \"Екоинвест\" за замърсяването на река Марица"}
{"url": "https://news.bg/regions/iskat-udalzhavane-na-bedstvenoto-polozhenie-v-pernik.html", "text": "Общинският кризисен щаб в Перник поиска от областния управител Емил Костадинов удължаване на обявеното заради водната криза бедствено положение, съобщава БНР.Припомняме, то беше  първоначално за 7 дни, а  с още 30 дни.След днешното заседание кметът на Перник Станислав Владимиров заяви, че предприетите до момента мерки, сред които почистване на всички водохващания и канали, довеждащи вода до язовир \"Студена\", проучвания за сондажи и за вземане на вода от пещерите в карстовия район и др., не са дали очаквания резултат.Притокът продължава да бъде по-малък от разхода и обемът на язовира все още намалява.По тази причина е било решено официално да бъде поискано обявяване на ново бедствено положение.Градоначалникът посочи, че е особено важно изграждането на съоръжението, което ще върже Перник с водопроводната мрежа на София. По негови думи това е единственият изход в момента за осигуряването на вода за битово-питейни нужди на перничани в предстоящите месеци.Владимиров съобщи, че вече има вече решение на Общинския съвет в Перник и предстои утре да бъде взето такова и в Столичния общински съвет.", "date": "2020.01.27", "title": "Искат удължаване на бедственото положение в Перник"}
{"url": "https://news.bg/regions/novo-trase-s-6-lenti-oblekchava-trafika-po-dunav-most-pri-ruse.html", "text": "Ново трасе облекчава движението по Дунав мост при Русе, съобщи БНТ.Опашките от камиони, които чакат да преминат в Румъния, често са километрични. Това се дължи на недостатъчния брой гишета за проверка на тежкотоварните автомобили в северната ни съседка.От префектурата на съседния на Русе румънски окръг Гюргево са се ангажирали новото трасе с 6 ленти да заработи до Великден, когато обикновено през Дунав мост 1 преминават над 10 000 автомобила.Двете страни продължават да търсят и възможности за изграждане на нов мост, който да реши окончателно проблемите с трафика в района.", "date": "2020.01.27", "title": "Ново трасе с 6 ленти облекчава трафика по Дунав мост при Русе"}
{"url": "https://news.bg/bulgaria/zadarzhaha-bivshiya-shef-na-vik-pernik-obvinen-e-za-bezstopanstvenost.html", "text": "Бившият управител на ВиК Перник Иван Витанов е задържан преди обед днес. Той е бил извикан в 10:00 ч в следствения отдел на специализираната прокуратура в София, съобщиха от 24 часа.Витанов е обвинен за умишлена безстопанственост и сключване на неизгодна сделка за разходомера на водата.От прокуратурата не уточниха дали той е привлечен под отговорност по делото за водната криза в Перник или става дума за отделно дело.Припомняме, че още през ноември миналата година, когато започна водната криза в града. Като причина за отстраняването му беше посочено късното уведомяване за проблема с водата, както и липсата на достатъчно информация, което е довело до напрежение сред хората.За кризата с водата в Перник се разбра дни след местните избори, които бяха спечелени от БСП и Станислав Владимиров. Той обаче е категоричен, че вина носят управляващите и . Кризата струва постовете както на областния управител Ирена Соколова, така и на .Напопмняме, че заради водната криза в Перник бе арестуван, бившия екоминистър Нено Димов, а в петък на10 януари, , която беше приета от премиера Бойко Борисов. На Витанов е наложено задържане под стража до 72 часа, съобщиха от спецпрокуратурата и обещаха още днес да има официална информация по случая.Освен Витанов в следствения отдел на прокуратурата е бил призован и зам.-кмет на Перник.", "date": "2020.01.27", "title": "Задържаха бившия шеф на ВиК-Перник, обвинен е за безстопанственост"}
{"url": "https://news.bg/world/irlandiya-es-ima-predimstvo-na-pregovorite-s-london-sled-brekzit.html", "text": "Премиерът на Ирландия предупреди Великобритания, че Брекзит е далеч от приключване и че Европейският съюз ще има предимство на предстоящите преговори за бъдещите отношения, информира АП.Великобритания ще напусне ЕС в петък. Обединеното кралство е първата държава в историята на Общността, която ще прекрати членството си. От събота страната ще влезе в 11-месечен преходен период, през който Обединеното кралство ще продължи да следва правилата на ЕС, докато двете страни преговарят за нови споразумения в сферата на търговията, сигурността и отбраната.Лео Варадкар подчерта, че \"Европейският съюз е съюз от 27 страни членки. Великобритания е само една държава\".\"И ние имаме население и пазар от 450 милиона души. Великобритания е около 60 милиона\", каза той пред Би Би Си. \"Ако има два отбора един срещу друг на футбол, кой мислите, че има по-силен отбор\", попита Варадкар.\"Винаги съм казвал, че ние сме само на половината на Брекзит, все още не е приключено\", добави Варадкар преди среща с главния преговарящ на ЕС за Брекзит Мишел Барние в Дъблин.Премиерът на Великобритания Борис Джонсън е категоричен, че няма да се съгласи на повторно удължаване на преходния период след края на 2020 г., ако не бъде сключено споразумение.Варадкар коментира, че ще бъде трудно да се сключи всеобхватно споразумение навреме, особено като се има предвид, че трябва да бъде одобрено от всички парламенти на страните членки.", "date": "2020.01.27", "title": "Ирландия: ЕС има предимство на преговорите с Лондон след Брекзит"}
{"url": "https://news.bg/regions/trudova-zlopoluka-otne-zhivota-na-darvosekach-v-silistrensko.html", "text": "Разследват смъртта на дървосекач в Силистренско.Окръжната прокуратура в Силистра ръководи досъдебно производство за трудова злополука, при която е била причинена смъртта на работник.Вчера, 26 януари, в землището на село Стрелково поради незнание или немарливо изпълнение на занятие е била причинена смъртта на 38-годишен мъж, работещ като дървосекач. Веднага след злополуката е бил извършен оглед на местопроизшествието.Според заключението от аутопсията смъртта на дървосекача е причинена от тежка черепно-мозъчна травма, проникващо нараняване в черепната кухина и остра анемия след кръвоизлив.", "date": "2020.01.27", "title": "Трудова злополука отне живота на дървосекач в Силистренско"}
{"url": "https://news.bg/society/trima-sa-balgarite-v-blokiraniya-grad-uhan.html", "text": "Българското посолство в Пекин е в постоянен контакт с нашите сънародници в китайския град Ухан, уверяват от Министерството на външните работи на България. Те са трима. Обсъждат се варианти за тяхното извеждане. Китайските власти обаче препоръчват чуждестранните граждани да не напускат страната. Към момента няма данни за засегнати български граждани от новия коронавирус (2019-nCov) в Китай.По актуални данни (от 20 януари 2020 г.) на Националната администрация за миграция на Китайската народна република през 2019 г. българите в континентален Китай (без САР Хонконг, САР Макао и Тайван) са общо 373 души, от които 195 работещи и 134 учащи. Най-много българи има в градовете Шанхай и Пекин, както и в провинция Дзянсу.По-рано временно управляващият посолството ни всъщо заяви, че към момента няма данни за българи, които да са засегнати от коронавируса. ", "date": "2020.01.27", "title": "Трима са българите в блокирания град Ухан"}
{"url": "https://news.bg/disasters/tryabvat-drakonovski-ogranicheniya-na-patuvaniyata-po-sveta-za-ogranichavane-na-koronavirusa.html", "text": "Правителствата по света трябва да въведат \"драконовски\" ограничения на пътуванията, за да се спре мистериозният коронавирус в Китай да не се превърне в глобална епидемия. Това обяви екип от експерти, които картографират заразата, съобщава \"Франс прес\".Учени от Университета в Хонконг предупредиха, че разпространението на смъртоносния вирус, който наподобява SARS, и който за пръв път се появи в китайския град Ухан, се ускорява.\"Трябва да сме подготвени, че тази конкретна епидемия може да се превърне в глобална епидемия\", изтъкнах Габриел Леунг, който е ръководител на екипа от учени.\"Съществени, драконовски мерки за ограничаване на мобилността на населението трябва да бъдат предприети колкото се може по-скоро\", допълни ученият.Леунг ръководи група изследователи, които картографират вируса, който досега е заразил 2835 души в Китай и е убил 81 души.Въпреки че огнището на заразата остава 11-милионният град Ухан в централната китайска провинция Хубей, след това той се разпространи в част от най-големите градове на страната, включително Пекин, Шанхай и Чунцин, както и южните градове Шънджън и Гуанджоу.\"Очакваме да видим епицентрове на самоподдържащи се епидемии в тези и други големи градове в континенталната част на Китай\", прогнозира Леунг.Като се има предвид, че тези градове имат големи регионални и международни транспортни връзки, има \"голяма вероятност\" тези връзки да разпространят вируса още повече, след като тези градове имат самоподдържащи се огнища, добави той.Вирусът Ухан е открит в десетина други страни - чак в Северна Америка и Европа - но само чрез шепа хора, пътували предимно от епицентъра на заразата в Ухан.Международните правителства планират да изведат своите граждани от Ухан, като Испания е последната, която се присъединява към Великобритания, Япония и САЩ, предлагайки да окаже помощ.Последните модели на Университета в Хонконг предупредиха, че броят на действителните инфекции вероятно е много по-висок от официалните данни, които отчитат само онези, които са установени и тестовете им са положителни.Университетът в Хонконг смята, че до събота може да са заразени 44 000 души, след като се появиха доказателства, които показват, че хората може да са заразени, дори когато не проявяват симптоми на болестта.Леунг заяви, че броят на инфекциите вероятно ще се удвоява на всеки шест дни, достигайки пик през април и май за онези места, които в момента се борят с епидемия, въпреки че ефективни мерки на здравните власти биха могли да намалят този процент.Китайското правителство отцепи Ухан и съседните градове, като ефективно блокира десетки милиони хора в опит да овладее вируса.Но някои експерти предупреждават, че тези мерки са били взети твърде късно, като милиони са напуснали региона за Лунната Нова година преди налагането на блокадата.", "date": "2020.01.27", "title": "Трябват \"драконовски\" ограничения на пътуванията по света за ограничаване на коронавируса"}
{"url": "https://news.bg/world/rohani-predupredi-che-demokratsiyata-v-iran-e-pod-zaplaha.html", "text": "Президентът на Иран предупреди, че \"демокрацията и националният суверенитет\" на страната са под заплаха, след като доминиран от ултраконсервативни опоненти орган дисквалифицира хиляди кандидати седмици преди изборите, информира АФП.Умерените консерватори на държавния глава Хасан Рохани и реформистките им съюзници влязоха в спор със Съвета на пазителите, който дисквалифицира хиляди кандидати, включително и 92 депутати.Съветът, който контролира изборите в страната обяви, че е дисквалифицирал 9500 потенциални кандидати или почти 2/3 от 14 500 кандидати.Рохани, чиито алианс се опасява, че ще изгуби мнозинството си на изборите на 21 февруари каза, че \"най-голямата заплаха за демокрацията и националния суверенитет е денят, когато изборите се превърнат във формалност\". Той отправи предупреждението по време на среща с провинциални управници.\"Нека Аллах никога да не носи този ден\", добави той.\"Нека уверим народа и да му кажем, че нашата система не е еднопартийна система\", продължи Рохани.\"Те трябва най-малко да позволят да има съперничество и участие\", подчерта президентът, като има предвид ултраконсервативните, които блокират кандидатурите.Той призова иранците да участват на изборите, \"макар че има недостатъци на изборите\".\"Понякога може би не искам да гласувам по някаква причина, но друг път може би нямам достатъчно доверие, за да отида до избирателната урна, това е много опасно\", смята Хасан Рохани.Дисквалифицираните кандидати имат право да обжалват преди изборите.", "date": "2020.01.27", "title": "Рохани предупреди, че демокрацията в Иран е под заплаха"}
{"url": "https://news.bg/crime/mazh-se-zastrelyal-sas-samodelka-v-sgradata-na-dans.html", "text": "Около 60-годишен мъж се самоубил в сградата на Държавна агенция \"Национална сигурност\", съобщи bTV.Сигналът за случилото се е бил подаден минути преди 14 часа днес, 27 януари.По първоначални данни мъжът е използвал самоделно оръжие.По информация на БНР починалият се бил  с химикалка със сачма. Самоличността му не е известна, като най-вероятно той е влязъл в сградата като посетител.Малко по-късно от ДАНС потвърдиха за стрелбата в тяхната сграда.\"Има инцидент с гражданско лице, уведомени са компетентните органи, водят се процесуални следствени действия\", съобщиха от агенцията пред телевизията. По информация на \"24 часа\" мъжът, който се бил самоубил в сградата на ДАНС, е бил извикан там за разпит. Той е членувал в националистическата партия \"Български национален съюз\", която организира .Преди седмица главният прокурор . Самоубиецът е от редовните участници на шествието, което почита паметта на ген. Христо Луков. ", "date": "2020.01.27", "title": "Мъж се застрелял със самоделка в сградата на ДАНС"}
{"url": "https://news.bg/crime/otkriha-tyalo-na-zhena-v-grebniya-kanal-v-plovdiv.html", "text": "Откриха тяло на 29-годишна жена в гребния канал в Плодив, съобщи БНТ.Жената е от Смолян. По предварителна информация по нея няма следи от насилие.Предполага се да се касае за инцидент или самоубийство.", "date": "2020.01.27", "title": "Откриха тяло на жена в гребния канал в Пловдив"}
{"url": "https://news.bg/regions/nezakonno-prisaedinyavane-kam-rilskiya-vodoprovod-prichinilo-navodnenie-v-shahta.html", "text": "Има незаконно присъединяване към водната система на София. Това е причина за наводнената шахта над Горна баня, за която общинският съветник архитект Борислав Игнатов сигнализира в социалната мрежа.Информацията е на заместник-изпълнителния директор на \"Софийска вода\" Станислав Станев, цитиран от БГНЕС. Екипи на водноразпределителното дружество работят на място. Станев увери, че нарушителите ще бъдат санкционирани и призова гражданите да подават сигнали в дружеството.По думите му мрежата на Рилския водопровод е в добро състояние. ", "date": "2020.01.27", "title": "Незаконно присъединяване към Рилския водопровод причинило наводнение в шахта"}
{"url": "https://news.bg/health/pikat-na-gripa-sledvashtata-sedmitsa-nay-mnogo-boleduvat-detsata.html", "text": "Една трета от областите в България са в грипна епидемия. Заболеваемостта е 277 на 10 000 души, а пикът се очаква да е буквално другата седмица - в края на януари и началото на февруари.Това съобщи на брифинг в Министерство на здравеопазването държавният здравен инспектор доц. д-р Ангел Кунчев. Последно в грипна епидемия излязоха Хасково и други общини в град Благоевград, град Ямбол е пред епидемия, каза Кунчев. По думите му , тъй като първите градове с епидемия вероятно ще излязат от нея и така няма да има седмица, в която всички градове да са в грипна епидемия.Кунчев добави, че в рамките на една-две седмици ще падне заболеваемостта. Най-засегнати от грипа са децата, най-много болни има във възрастовата група между 5 и 14 г., следвана от тази на децата до 5 година, а след това на младежите.Причината - щамовете, които върлуват в момента, са с подобна генетична характеристика от минали години, и много от възрастните имат степен на имунитет или изкарват вируса по-лесно. ", "date": "2020.01.27", "title": "Пикът на грипа – следващата седмица, най-много боледуват децата"}
{"url": "https://news.bg/world/rusiya-izgoni-yaponski-zhurnalist-za-shpionazh.html", "text": "Русия експулсира японски гражданин за шпионаж, съобщават руски медии.Министерството на външните работи на Русия привика японски дипломат, за да му бъде връчена протестна нота във връзка с действията на гражданин на Япония, който се е опитал да събере секретни данни за военния потенциал на Русия.На 25 януари 2019 г. при опит за получаване на секретни материали за руския военен потенциал в Далечния изток сътрудници на руските правоохранителни органи във Владивосток задържаха гражданин на Япония, се казва в съобщение на ведомството.Задържаният имал 72 часа да напусне територията на Русия.\"На следващия ден намиращият се в Русия с журналистическа виза японец напусна за родината си\", добави министерството.Ведомството връчило протестна нота на японското посолство в Москва във връзка с незаконните действия.", "date": "2020.01.27", "title": "Русия изгони японски журналист за шпионаж"}
{"url": "https://news.bg/crime/prekratyavat-mandata-na-kmeta-na-septemvri.html", "text": "Административният съд в Пазарджик разпореди да бъде прекратен мандата на кмета на Септември, съобщават от Днес магистратите отмениха решението на Общинската избирателна комисия в Септември от 7 януари, с което тя отказа да прекрати правомощията на Марин Рачев заради конфликт на интереси.В съдебното решение е разпоредено в 14-дневен срок избирателната комисия да се произнесе отново съобразно указанията на съда - правомощията на кмета да бъдат прекратени предсрочно.Припомняме, , че през 2017 г. е внесъл предложение в общинския съвет за промяна на статута на имот, собственост на фирма на майка му, като предложението е било прието.На 3 януари, че кмета на Септември е бил в конфликт на интереси.  с аргумент, че това е било в предишния мандат на кмета. Сега Административният съд в Пазарджик отменя това решение.Съдебният акт може да се обжалва пред ВАС.", "date": "2020.01.27", "title": "Прекратяват мандата на кмета на Септември"}
{"url": "https://news.bg/crime/obviniha-mazha-napadnal-sedmoklasnik-v-plovdiv.html", "text": "Прокуратурата привлече като обвиняем мъжа, който  \"Княз Александър Първи Батенберг\", съобщи БНТ.Обвинението е за проявено хулиганство, което се отличава с особена дързост и цинизъм.За това провинение законът предвижда до 5 години лишаване от свобода. Срещу мъжа е взета мярка за неотклонение - подписка.Припомняме, че на 23 януари стана ясно, че . ", "date": "2020.01.27", "title": "Обвиниха мъжа, нападнал седмокласник в Пловдив"}
{"url": "https://news.bg/world/palestina-svetat-da-boykotira-mirniya-plan-na-tramp.html", "text": "Премиерът на Палестинската автономия Мохамад Щайе призова международните сили да бойкотират мирния план на Доналд Тръмп, който палестинците разглеждат като пристрастен в полза на Израел, информира АФП.\"Това е план за защита на Тръмп от импийчмънт и защита на (премиера Бенямин) Нетаняху от затвор. Това не е мирен план за Близкия изток\", каза министър-председателят на среща на кабинета.\"Този план дава суверенитет на Израел над палестинската територия. Призоваваме международната общност да не бъде партньор в това, защото противоречи на международното право. Правата на палестинския народ не са за продан\", закани се Щайе.Премиерът изтъкна, че президентът Махмуд Абас ще свика среща на палестинското ръководство за обсъждане на най-добрите начини да се отговори на плана.В Газа днес няколкостотин палестинци протестират срещу плана на Тръмп, който е наричан от палестинците иронично \"Споразумението на века\".Междувременно стана ясно, че наскоро Абас е отказал телефонен разговор с президента Доналд Тръмп, информира Анадолската агенция, позовавайки се на висш палестински представител.Днес Тръмп ще приеме Нетаняху и Бени Ганц, лидер на опозиционната израелска партия \"Синьо и бяло\", в Белия дом. Те ще обсъдят плана на американската администрация за разрешаване на израелско-палестинския конфликт.\"Имаше опити от Тръмп да проведе телефонен разговор с Абас, но той отказа\", каза източникът и добави, че това е станало през последните няколко дни.", "date": "2020.01.27", "title": "Палестина: Светът да бойкотира мирния план на Тръмп"}
{"url": "https://news.bg/bulgaria/do-kraya-na-mesetsa-mozhe-da-se-promenya-vida-na-osiguryavaneto.html", "text": "До 31 януари самоосигуряващите се лица могат да променят вида на осигуряването си, напомнят от Национална агенция за приходите.Видът на осигуряването на самоосигуряващите се лица може да се променя за всяка календарна година, ако е подадена декларация по утвърден образец от изпълнителният директор на НАП. Срокът за подаване на документа е до 31 януари на съответната година.В 7-дневен срок от започване или възобновяване на трудовата дейност самоосигуряващите се лица определят вида на осигуряването си, като подават декларация по утвърден образец в компетентната териториална дирекция на НАП или чрез е-услугите на приходната агенция с Персонален идентификационен код /ПИК/ или електронен подпис /КЕП/.При прекъсване и възобновяване на съответната трудова дейност, както и при започване на друга трудова дейност през календарната година не може да се променя вече избрания и декларирания вид осигуряване.Самоосигуряващите се лица задължително се осигуряват във фонд \"Пенсии на държавното обществено осигуряване (ДОО), а по свой избор могат да се осигуряват и във фонд \"Общо заболяване и майчинство\".Тези, които изберат да внасят осигурителни вноски и във фонд \"Общо заболяване и майчинство\", могат да се ползват от всички осигурени социални рискове (без трудова злополука и професионална болест и безработица) на ДОО.Другият вариант е да внасят осигурителни вноски на по-нисък процент само във фонд \"Пенсии\" на ДОО (за инвалидност поради общо заболяване, старост и смърт). В този случай обаче, напомнят от НАП, самоосигуряващите се нямат право на парични обезщетения от ДОО в определени ситуации (например т. нар. \"майчински\" при бременност и раждане).", "date": "2020.01.27", "title": "До края на месеца може да се променя вида на осигуряването"}
{"url": "https://news.bg/bulgaria/oshte-dvama-s-obvineniya-za-vodnata-kriza-v-pernik.html", "text": "Нови обвинения за водната криза в Перник за две длъжностни лица. Това са за бившият управител на ВиК -Перник Инж. Иван Витанов, който е обвинен в умишлена безстопанственост и сключване на неизгодни сделки. С обвинение е и временният кмет на Перник от 2019 Севделина Ковачева.След писмено уведомяване по надлежния ред от управителя на \"ВиК\" ООД гр. Перник, че има силно намаляване на дебита на водоизточниците и водния ресурс в яз.Студена, и след като са били предложени действия за въвеждане на режим на водоползване в гр. Перник и други 10 населени места в общината, и.д. кметът не изпълнил служебните си задължения по Закона за местното самоуправление и местната администрация и Наредба №4 от 14 септември 2004 г. (за условията и реда за присъединяване на потребителите и за ползване на водоснабдителните и канализационните системи), не е предприел съответните действия за въвеждане на режим на водоползване в населените места от община Перник, което е довело до значителен недостиг и неправилно разходване на водния ресурс за питейно битови нужди в общината.Бившият управител на ВиК-Перник пък умишлено не положил достатъчно грижи за управлението, стопанисването и запазването на повереното му имущество - на водопреносната и водоснабдителна мрежа на община Перник и на водата за питейно битови нужди от яз.\"Студена\". Умишлено не упражнил достатъчен контрол върху работата на служителите в дружеството, на които възложил да поддържат и ремонтират водопреносната и водоснабдителна мрежа на община Перник.На управителя на \"ВиК\" Перник е повдигнато и обвинение и за сключване на неизгодни сделки на управляваното от него дружество, свързани с купуването и наемането на измервателни уреди на водния ресурс на яз.\"Студена\".Събраните до момента доказателства сочат, че от действията на двамата обвинени не са могли да настъпят преки вреди, довели до водната криза в Перник и региона.По отношение на двамата обвиняеми Специализираната прокуратура е постановила задържане за 72 часа, в които ще бъде преценено какви мярки за неотклонение да им бъдат поискани или определени.Припомняме, че иоще през ноември миналата година, когато започна водната криза в града. Като причина за отстраняването му беше посочено късното уведомяване за проблема с водата, както и липсата на достатъчно информация, което е довело до напрежение сред хората.За кризата с водата в Перник се разбра дни след местните избори, които бяха спечелени от БСП и Станислав Владимиров. Той обаче е категоричен, че вина носят управляващите и . Кризата струва постовете както на областния управител Ирена Соколова, така и на .Напопмняме, че заради водната криза в Перник бе арестуван, бившия екоминистър Нено Димов, а в петък на10 януари, , която беше приета от премиера Бойко Борисов.Това стана ясно от брифинга на говорителя на главния прокурор Сийка Милева. С обвинение е и временният кмет на Перник от 2019 -той е обвинен в  длъжностно престъпление. И двамата са задържани  за 72 часа.", "date": "2020.01.27", "title": "Още двама с обвинения за водната криза в Перник"}
{"url": "https://news.bg/crime/27-godishen-piyan-otkradna-kola-i-katastrofira-v-kanavka-v-selo-banya.html", "text": "Пиян 27-годишен мъж открадна кола и катастрофира в района на село Баня. Той е задържан от полицията, съобщи bTV, позовавайки се на полицията в Благоевград.Мъжът решава да се качи в лека кола, паркирана с ключове на таблото пред частен имот в село Баня.След подаден сигнал за открадната кола органите на реда започват издирване. Намират катастрофиралия автомобил в крайпътна канавка.След залавянето на крадецът му е направена проба за алкохол, която отчита 4,62 промила.", "date": "2020.01.27", "title": "27-годишен пиян открадна кола и катастрофира в канавка в село Баня"}
{"url": "https://news.bg/world/kitay-e-vtoriyat-nay-golyam-proizvoditel-na-orazhiya-v-sveta-sled-sasht.html", "text": "Ново изследване на Стокхолмския международен институт за изследване на мира (СИПРИ) показва, че Китай е вторият най-голям производител на оръжия в света. Китай е зад САЩ, но изпреварва Русия.Това проучване представлява най-обхватната картина на оръжейното производство в Китай.В миналото заради липса на прозрачност нямаше категорична информация за оръжейните сделки на китайските компании. Поради тази причина СИПРИ не включваше китайски оръжейни компании в годишната класация със стоте най-големи производителя на оръжия (SIPRI Top 100).В изследването е включена информация от 2015 до 2017 г. за четири компании. Компаниите покриват три сектора в производството на конвенционални оръжия: въздушно-космически системи, електронни и сухоземни.През 2017 г. от 20-те най-големи компании 11 са в САЩ, 6 в Западна Европа и 3 в Русия. Ако четирите китайски компании бъдат включени в Топ 100, всички те ще са сред най-големите 20 компании с продажби за 54,1 милиарда долара. Три от четирите компании влизат в Топ 10.Най-голямата китайска компания е Aviation Industry Corporation of China (AVIC), която с продажбите си за 20,1 милиарда долара се нарежда на шесто място в света. China North Industries Group Corporation (NORINCO) е осма със 17,2 милиарда долара. Тя де факто е най-големият производител в света на сухоземни оръжейни системи.Китайските компании специализират в отделни сектори на отбраната. Например AVIC произвежда предимно самолети.През 2017 г. топ 20-те компании, включително и китайските, са продали оръжия за 284,1 милиарда долара.", "date": "2020.01.27", "title": "Китай е вторият най-голям производител на оръжия в света след САЩ"}
{"url": "https://news.bg/bulgaria/novata-naredba-za-parnoto-bila-prah-v-ochite-na-horata.html", "text": "Проблемите с топлоснабдяването за изключително големи. Това констатира за пореден път бившият омбудсман Мая Манолова на дискусия за новата наредба за топлоснабдяването. Тя разкритикува отново високите цени на парно и топла вода, неясните сметки и отношения между фирмите за дялово разпределение, дружествата и потребителите.Хората очакват да има реални истински промени в нормативната база, каза Манолова. Тя иска да се приеме ясна и разбираема методика за дялово разпределение в една сграда. Председателят на гражданската инициатива Изправи се.бг е недоволна, че КЕВР и СО не са изпратили свои представители на дискусията.Обсъждането на новата наредба идва три месеца след последните промени в закона. Още като обществен защитник тя е предприела всички мерки за натиск върху институциите в името на защитата на правата на потребителите. Липсва обаче политическа воля за реформа в сектор топлоснабдяване, категорична е Мая Манолова. Новата наредба е поредното разочарование, изтъкна тя и я оцени като прах в очите на хората. Наредбата била опит да се заблуди съда. Съдът отмени методиката за изчисляване на такса сградна инсталация. Новата наредба е старата наредба, новата методика е старата методика, обяви Манолова. С промените се правел опит да се закрепи положението. Манолова отново се обяви срещу произвола на топлофикационните дружества.Каквито и промени се правят по наредбата, според Манолова, ако министерство на енергетиката не предложи истински промени, реформа няма да се случи.Държавата през своето законодателство дава едно единствено право на гражданите - да плащат, обясни тя. Днес други решават вместо гражданите, обясни Мая Манолова. Гражданите не могат да обжалват решенията на КЕВР. Фирмите за дялово разпределение могат да правят грешни отчети, без да се обясняват на гражданите. Това е един омагьосан кръг, от който няма излизане, ако не бъдат направени промени в Закона за енергетиката, категорична е Мая Манолова.", "date": "2020.01.27", "title": "Новата наредба за парното била прах в очите на хората"}
{"url": "https://news.bg/disasters/patnicheski-samolet-s-83-dushi-se-razbi-v-afganistan.html", "text": "Самолет на авиокомпанията Ariana Afghan Airlines се е разбил в провинция Газни в югоизточната част на Афганистан, съобщиха местни медии, позовавайки се на местните власти. На борда на самолета е имало 83 души.Според представител на местния губернатор самолетът се е разбил в района на Дех Як в източната част на провинция Газни. Този район е контролиран от талибаните. Уточнява се, че самолетът е пътувал от Херат за столицата Кабул.  Засега няма информация за причината за инцидента и броя на жертвите.Ariana Afghan Airlines е най-голямата авиокомпания в Афганистан и играе ролята на национален превозвач на страната. Авиокомпанията се намира в списъка с превозвачите, които имат забрана да оперират в Европейския съюз. Появяват се обаче противоречиви информации за собственика на самолета. Първоначално беше съобщено, че самолетът е на Ariana Afghan Airlines.Изпълняващият длъжността изпълнителен директор на Ariana Afghan Airlines обаче отрече информациите и обяви, че в региона не се е разбивал нито един самолет, принадлежащ на компанията.Друг източник пък твърди, че самолетът е на Афганистанската национална армия. Появиха се и информации, че самолетът е на военновъздушните сили на САЩ.По-късно шефът на полицията в Газни и провинциалните власти потвърдиха, че полет на Ariana Afghan Airlines се е разбил, въпреки че по-рано от авиокомпанията отрекоха техен самолет да е катастрофирал.Междувревенно от канцеларията на регионалните власти обявиха, че самолетът бил на \"чуждестранен авиопревозвач\", като самолетът не можел да бъде идентифициран, защото бил напълно изгорял. ", "date": "2020.01.27", "title": "Пътнически самолет с 83 души се разби в Афганистан"}
{"url": "https://news.bg/crime/72-godishen-mazh-e-pochinal-pri-pozhar-v-selo-shishkovtsi.html", "text": "Откриха трупа на 72-годишен мъж при гасенето на пожар в кюстендилското село Шишковци, съобщи говорителят на ОД на МВР Катя Табачка. Пожарът в спомагателна постройка е възникнал в събота.Общо 13 пожара са гасили огнеборците в края на миналата седмица в Кюстендилска област.При един от пожарите строителна неизправност в комин е причинила пожар в къща за гости. Сградата е в село Горна Брестница, община Кюстендил. Унищожени са 120 кв. м покривна конструкция, покъщнина, дограма.Небрежно боравене с открит огън е причината за друг пожар в поле с арония в землището на с. Ръсово, община Кюстендил. Унищожени са девет дка с насаждения.", "date": "2020.01.27", "title": "72-годишен мъж е починал при пожар в село Шишковци"}
{"url": "https://news.bg/regions/biznesat-uspya-da-zapazi-paralelkata-po-shivachestvo-v-gimnaziyata-v-montana.html", "text": "Бизнесът успя да запази паралелката по шивачество в гимназията в Монтана.Припомняме, от news.bg От БСК-Монтана организираха подписка, подкрепена от девет фирми от шивашкия бранш, срещу закриването на паралелката \"Производство на облекло от текстил\" в Професионалната гимназия по лека промишленост в града.В писмото си те настояваха паралелката да се запази с аргумента, че от години шивашката професия оглавява списъка с най-търсените свободни работни места на Бюрото по труда в Монтана.Миналата седмица от news.bg се обърнахме за повече информация по случая към Регионалното управление на образованието в Монтана.Росица Кирилова, началник отдел ОМДК към РУО-Монтана, ни обясни, че през настоящата учебна година приемът за паралелката \"Производство на облекло от текстил\" не се е състоял, тъй като е имало само двама желаещи. Тя обаче посочи, че това е изключение и в предишните години са се сформирали класове и всяка година досега са завършвали ученици.По нейни думи настоящите единадесетокласници от Професионалната гимназия са в дуална форма на обучение и към момента работят в четири фирми от бранша. Такава програма имало и за деветокласниците, които също са на стаж.На въпрос на news.bg дали въпреки неосъществения прием през тази учебна година се предвижда през следващата паралелката да се запази, тя обясни, че все още няма утвърден план-прием, тъй като крайният срок за внасяне на окончателното предложение до областния управител е до първи февруари.Кирилова обаче увери, че се стремят да повишат броя на професионалните паралелки, които с всяка година ставали повече от профилираните именно с цел приемът да е балансиран и да се отговори на нуждите на бизнеса.Тя поясни, че през декември се е състояла предварителна среща с областния управител на Комисията по заетост по повод утвърждаването на план-приема за учебната 2020/2021 г., за да се обсъди какво предлагат училищата и директорите да се срещнат с представители на бизнеса, за да чуят какви са нуждите на пазара на труда.Днес председателят на БСК-Монтана Мая Григовора съобщи за news.bg, че миналата седмица е била постигната договореност между Камарата и РУО-Монтана паралелката \"Производство на облекло от текстил\" да бъде заложена и в план-приема за предстоящата 2020/2021 учебна година, който предстои да бъде окончателно гласуван на 11 февруари.Тя обясни, че на предварителната среща на бизнеса с ръководството на Професионалната гимназия през декември не се е предвиждало включването на паралелката и именно поради тази причина е била организирана подписката.Григорова обаче увери, че вече е постигната договореност между двете страни и исканията на шивашкия бранш са удовлетворени.", "date": "2020.01.27", "title": "Бизнесът успя да запази паралелката по шивачество в гимназията в Монтана"}
{"url": "https://news.bg/world/premierat-na-sloveniya-neochakvano-podade-ostavka.html", "text": "Лявоцентристкият премиер на Словения Марян Шарец неочаквано съобщи, че е депозирал оставката си в парламента и призова за организиране на предсрочни избори, информират \"Ройтерс\" и \"Блумбърг\".Той обоснова решението си с това, че неговото правителство на малцинството не може да прокара важно законодателство.\"С тази коалиция и тази ситуация в парламента не мога да изпълня очакванията на хората. Ще мога да ги изпълня след избори\", каза той на пресконференция.Малко по-рано националната новинарска агенция STA информира, че финансовият министър подава оставка.Петпартийното правителство на малцинство е под въпрос, откакто лява партия оттегли подкрепата си по-рано този месец. Спорът е около бюджет 2020. Коалицията зависи от опозиционни депутати при прокарването на всеки нов законопроект, тъй като не й достигат трима депутати за мнозинство.Според социологически проучвания Листа на Марян Шарец води с 15% подкрепа. Социалдемократите са втори с 14 на сто.", "date": "2020.01.27", "title": "Премиерът на Словения неочаквано подаде оставка"}
{"url": "https://news.bg/society/bsk-podkrepya-iskaniyata-za-spirane-deystvieto-na-naredba-n-18.html", "text": "БСК подкрепя исканията на протестиращите браншови организации за спиране на действието на Наредба Н-18. Това съобщават от организацията.Те настояват за отлагане влизането в сила на действието на Наредбата до изчистване на всички основни проблеми, касаещи прилагането й, както и изменение в разпоредбите на чл. 186 и чл. 187 от ЗДДС, касаещи принудителна административна мярка запечатване на търговски обекти, без изрично доказана вина от страна на търговеца.Според БСК въпреки положените усилия Наредба Н-18 продължава да съдържа редица проблемни текстове, които затрудняват фирмите в страната, увеличават административния и финансов натиск (особено върху микро- и малките предприятия), създават несигурност и възпрепятстват нормалното функциониране на бизнеса у нас.От Българската стопанска камара подчертават, че до момента усилията на трите работни групи - Софтуерна фискализация, Облекчаване режима на картовите плащания, Модернизиране на ФУ, са довели до отпадане на задължението на търговците за водене на касови книги и автоматични Z-отчети; въвеждане на алтернатива за електронните магазини и мобилните приложения, приемащи картови плащания (за първи път възможност за работа без фискално устройство, без посредничество на мобилен оператор и директно отчитане в НАП, което е основа за модерна софтуерна фискализация); облекчена алтернатива за отчитане в НАП чрез одиторски файл за средни и големи предприятия с годишни обороти в брой под 5%; облекчен режим за софтуерите, които работят с НЗОК и защита на лични и чувствителни данни на пациенти, чрез ограничаване на достъпа до тях.Припомняме, че на  и служители в ресторанти, кафенета, заведения за хранене, хотели работиха облечени в жълти жилетки.Символичният протест е заради наредба Н-18, която задължава собствениците на обекти да добавят специален модул в софтуерите си, който дава достъп на проверяващите до личните данни на всички от персонала и до рецептурните книжа, които често са фирмена тайна. Новите правила трябва да влязат в сила от 31 януари.", "date": "2020.01.27", "title": "БСК подкрепя исканията за спиране действието на Наредба Н-18"}
{"url": "https://news.bg/crime/ot-prezidentstvoto-otgovaryat-che-samo-ks-mozhe-da-talkuva-konstitutsiyata.html", "text": "Само Конституционният съд може да тълкува Конституцията. След като главният прокурор е сезирал Конституционния съд, очакваме развитие по образуваното дело, пише \"\".Това коментираха от администрацията на президентстската институци по повод питането на главния прокурор Иван Гешев за тълкуване на разпоредбата от Конституцията, свързана с имунитета на президента и вицепрезидента, , публикувано на сайта на прокуратурата. В питането си Иван Гешев е поставил въпросите дали се припокрива по съдържание понятието \"държавна измяна\" с престъпленията, визирани в Раздел I \"Измяна\", Глава първа \"Престъпления против републиката\" от Особената част на Наказателния кодекс и ако не се припокрива - какви по естеството си нарушения включва:- каква е разликата между понятията \"държавна измяна\" и \"нарушение на конституцията\";- включва ли в съдържанието си някое от понятията \"държавна измяна\" и \"нарушение на конституцията\" и кое от тях извършването на престъпление, различно от предвидените в Раздел I \"Измяна\", Глава първа \"Престъпления против републиката\" от Особената част на Наказателния кодекс. „Ако включва, налице ли са изисквания относно вида на престъплението (от общ или от частен характер) или за нормативно предвижданото за конкретното престъпление наказание (както по отношение на неговия вид, съобразно чл. 37 НК, така и по отношение на неговия размер);Иван Гешев постави питането си към КС почти месец след встъпването му в длъжност. Това е първото негово питане.", "date": "2020.01.27", "title": "От президентството отговарят, че само КС може да тълкува Конституцията"}
{"url": "https://news.bg/regions/strah-ot-ekokatastrofa-v-sozopol-moreto-izhvarli-trabata-za-mrasnite-vodi.html", "text": "Морето изхвърли част от тръбата за заустване на мръсните води от Созопол, съобщават от Местните се опасяват, че може да се стигне до екокатастрофа, която да засегне предстоящия летен сезон.Изхвърлената тръба е част от мрежата за отвеждане в морето за дълбоководно заустване на отпадните води от пречиствателната станция на Созопол. Тя е изградена по интегрирания проект за водния цикъл в Созопол на стойност 75 млн. лв., който е реализиран през 2015 г. по времето на бившия кмет Панайот Рейзи.В района вече е извършено обследване. От общината уверяват, че няма риск от екокатастрофа. Те обясниха, че през тръбата се заустват само пречистени води, а пречиствателната станция работи нормално.От общината посочват и че проектът още е в гаранция. Това означава, че фирмата изпълнител трябва да я възстанови за своя сметка. Не се изключва и възможността да се иска и ревизия на проекта.Заустването на отпадните води на Созопол става на 2,5 км. навътре в морето.", "date": "2020.01.27", "title": "Страх от екокатастрофа в Созопол - морето изхвърли тръбата за мръсните води"}
{"url": "https://news.bg/crime/bum-na-krazhbi-na-alkohol-ot-hranitelni-magazini-v-ruse.html", "text": "Увеличават се кражбите на скъп алкохол от хранителните магазини в Русе, съобщи БНТ.Повечето от извършителите са заловени чрез камерите за видеонаблюдение. Те са предимно млади хора. А на входовете на някои от обираните магазини са разлепени и снимки на крадците.Служители в магазините казват, че кражбите са почти ежедневие. Затова вече навсякъде има видеокамери - и в хипермаркетите, и в кварталните магазини. Обикновено кражбите ставали вечер, когато хората се прибират от работа и в магазините има повече хора.Крадците посягали към различни стоки - дали за собствена консумация или за да ги продадат. При един от последните случаи жена се опитала да открадне бутилка алкохол за 75 лева.Повечето продавачи и управители на магазини обаче казват, че стигне ли се до полиция, процедурата е тромава, а често след това няма и резултат. По закон, ако щетата е под минималната работна заплата, наказанието може да бъде пробация или глоба до 300 лева.По думите на управител на магазин, вече има заведени дела, но няма резултат, а кражбите продължават. Затова са стигнали до решението да разлепят снимките на крадците с предупреждение, както за тях самите, така и за клиентите си с надпис \"Вие не сте желани тук\".", "date": "2020.01.27", "title": "Бум на кражби на алкохол от хранителни магазини в Русе"}
{"url": "https://news.bg/bulgaria/ideya-za-nov-zhivot-na-retro-tramvai-i-trolei.html", "text": "Общината обсъжда идеята да реставрира старите трамваи, тролеи и автобуси, които да станат туристическа атракция в столицата, съобщиха от Нова телевизия.По думите на вносителя на идеята Симеон Ставрев, планът е общо 28 трамвая, тролея и автобуса да бъдат реставрирани, така че да могат да се движат по линиите на останалите.\"Невероятно културно и подвижно наследство, което ние притежаване, и което, в интерес на истината, в момента изгнива по гаражите\", смята вносителят Симеон Ставрев и дава като пример мотриса от 1924 г.Той предлага да се направи и музей към музея на София. В столичния общински съвет се обсъжда и дали част от ретро машините могат да се превърнат в кафенета или книжарници.Председателят на Столичния общински съвет Карлос Контрера допълни, че трябва да се намери отговор на въпросите затова дали тази реставрационна програма е дългосрочна, кой как ще извършва и как ще я финансира. Той смята, че въпросът е концептуален.По думите му става ясно, че следващата седмица предложението ще бъде гласувано в Столичния общински съвет.", "date": "2020.01.27", "title": "Идея за нов живот на ретро трамваи и тролеи"}
{"url": "https://news.bg/crime/avtomorgata-v-haskovo-v-koyato-izgoryaha-nad-100-koli-rabotila-zakonno.html", "text": "Автоморгата в Хасково, в която при голям пожар изгоряха над 100 бракувани коли, е работила законно, съобщи шефът на Регионалната екоинспекция, цитиран от БНТ.От там уточняват, че фирмата е била проверявана многократно през годините, но не са били открити съществени нарушения.След направена проверка, обектът остава заключен. Екоинспекторите издирват собственикът.От РИОСВ са категорични, че замърсяване на въздуха в Хасково няма. Причината за пожара все още се разследва.Димитър Илиев, директор на РИОСВ-Хасково обяснява, че ще проверяват дали се изпълняват условията за извършване на разкомплектоване, условията, които са заложени в разрешителния документ.\"Най-напред една кола, като влезе за разкомплектоване, трябва да се извадят, да се извлекат опасните, леснозапалими течности, акумулаторите, еърбеците, ако има газовите бутилки, и тогава да се започне със самото разкомплектоване. Може би това не е спазено и това е била причината, за да възникне пожара\", поясни  още Илиев.", "date": "2020.01.27", "title": "Автоморгата в Хасково, в която изгоряха над 100 коли,  работила законно"}
{"url": "https://news.bg/regions/zhertva-i-dvama-raneni-pri-tezhka-katastrofa-kray-kresna.html", "text": "Един човек загина при тежка катастрофа по Е-79 край Кресна, съобщава БГНЕС.Пътният инцидент е станал малко след 12.00 часа днес в участъка след жп гара Яворов.На дясна крива се блъскат лек автомобил с полска регистрация и микробус с благоевградска регистрация.По предварителна информация чуждестранен гражданин е починал в линейката. Други двама души са пострадали при катастрофата. Те са откарани в МБАЛ-Благоевград..Разследването на инцидента продължава.", "date": "2020.01.27", "title": "Жертва и двама ранени при тежка катастрофа край Кресна"}
{"url": "https://news.bg/bulgaria/pediatriyata-zapochva-da-raboti-ot-sledvashtata-sedmitsa-s-vsichki-lekari-i-otdeleniya.html", "text": "От 3 февруари Интензивното отделение на Педиатрията \"Иван Митев\" в София, в което се приемат най-тежките случаи на болни деца от цяла България, започва да работи отново.Добрата новина съобщи директорът на болницата директорът д-р Димитър Русинов, който заедно с екип от лекари, началника на Клиниката по пулмология и интензивно отделение и момичетата от каузата \"За доброто\" представиха ремонта на отделението., след като в края на ноември миналата година напуснаха лекари от болницата, сред тях и анестезиологът. А без анестезиолог клиниката няма как да функционира.Кризата в Педиатрията настъпи след случая с , което беше преминало през 3 болници, една от които \"Иван Митев\". Имаше и разследване, а директорът й временно отстранен заради разследване дали е имало забавен прием и лечение на детето. След това напуснаха и петима лекари.От следващата седмица обаче: \"С висока скорост, да се набере инерция и всичко това в името за борбата за децата на България\", каза днес доц. Даниел Илиев, началник на Интензивното отделение.Двама анестезиолози вече са наети на работа, единият започва от следващия понеделник, когато започва работа и отделението, а следващата седмица в работата се включва и още един анестезиолог. Всички места на напусналите лекари са попълнени, единствено не достигат медицински сестри.Отделението се състои от 12 легла - 6 интензивни и 6 пулмология. Сега са затворени 8 легла и се приемат само спешни случаи на болни дечица на 4 легла.От другата седмицата работата на отделението ще е в пълен обем и спират да се препращат деца в Национална кардиологична болница и \"Пирогов\".\"Бяхме принудени да затворим, но пък през това време направихме нещо добро\", каза директорът на болницата Димитър Русинов.И заедно с Кремена, Надя и Дими обясниха, че само за три седмици е направен ремонт на клиниката.Момичетата от кауза \"За доброто\" са спали буквално в отделението, за да организират ремонта.И сега децата се посрещат с мишчици и птиченца по стените, нарисувани абсолютно безвъзмездно от най-добрите художници на България. Изцяло освежени стени, мазилка, свежи цветове и приказни герои, нови удобни легла със специални дюшеци и весели чаршафи.А лекарите се похвалиха и с нова апаратура, закупена от събраните дарения - нов стол за манипулации, нов пистолет за интраосални игли, нови хладилници за лекарства и много други удобства.Всичко това е станало благодарение на даренията на хиляди българи, достигнали 22 000 лв., и на безвъзмезден труд на доброволци.А от \"За доброто\" споделиха, че след като по своя воля са събрали пари за ремонт на Нефрологичното отделение миналата година, за което имаше оплаквания от родители за тежки условия, сега лекарите в болницата са ги помолили да им помогнат отново.\"Тежък разговор в тягостна обстановка, лекарите ни помолиха да им помогнем, но ние не се интересуваме защо държавата не дава парите, а се борим в името на децата\", каза в заключение Кремена от каузата \"За доброто\".", "date": "2020.01.27", "title": "Педиатрията започва да работи от следващата седмица с всички лекари и отделения"}
{"url": "https://news.bg/regions/testvat-300-l-v-sekunda-poveche-voda-po-traseto-za-pernik.html", "text": "Успешен е бил теста за доставка на 300 л в секунда повече вода по водопроводното трасе за София и за Перник. Това стана ясно по време на проверката от столичния кмет Йорданка Фандъкова на пречиствателната станция в Бистрица, съобщи bTV.Информацията за нивото на язовирите се получава в контролния пункт на \"Софийска вода\". От там се управлява водопроводната система, стана ясно по време на проверката. Водата, която трябва да стигне до чешмите на перничани, трябва да дойде от планината Рила. Тя трябва да бъде доставена чрез така наречените .Тези водосборища могат да бъдат включени както към . Преди дни Йорданка Фандъкова заяви, че нито една община не е застрахована и за това е нормално да помогнем на Перник.При обсъждане варианта за доставка на вода за Перник през Софийския водопровод тя поясни, че условието е Столична община да може да спре водоподаването при поява на риск за софиянци. Безпрецедентна водна криза застигна миньорския град и региона, след като стана ясно, че .Междувременно стана ясно, че е арестуван бившият шеф на ВиК Перник по обвинение за безстопанственост.  пред сградата на Министерския съвет заради водния режим, който продължава втори месец. Припомняме,  бе обявено на 21 декември, след като воден режим бе  на 18 ноември 2019 г.На 13 януари 2020 г., бе  който отговаря за водните ресурси. Разпитът му продължи над два часа и половина.На 15 януари бе разпитана и ., а на 10 януари, , която беше приета от премиера Бойко Борисов.Обвинението срещу Нено Димов бе свързано с кризата с водата в Перник, но разследващите работят и по афера ..По време на заседанието На 16 януари стана ясно, че .", "date": "2020.01.27", "title": "Тестват 300 л в секунда повече вода по трасето за Перник"}
{"url": "https://news.bg/int-politics/kraynata-desnitsa-zagubi-izborite-v-klyuchova-provintsiya-v-avstriya.html", "text": "Крайнодясната Австрийска партия на свободата, която беше разтърсена от скандали за корупция, вчера изгуби изборите в ключова провинция, където властта преминава в ръцете на социалдемократите, съобщават австрийските медии.Австрийската социалдемократическа партия спечели 49,94% от гласовете на местните избори в провинция Бургенланд, която граничи с Унгария, като този резултат е с над 8% повече в сравнение с резултата на партията на предишните избори през 2015 година.Този успех позволява на социалдемократите, които от 2015 г. бяха в коалиция с Австрийската партия на свободата, да управляват вече сами, след като печелят 19 от 36-те места в местния парламент.", "date": "2020.01.27", "title": "Крайната десница загуби изборите в ключова провинция в Австрия"}
{"url": "https://news.bg/politics/db-ostro-atakuvaha-bezochieto-na-fandakova-i-upravlyavashtite-za-pernik.html", "text": "\"Демократична България\" излезе с остра позиция срещу столичния кмет Йорданка Фандъкова и управляващите, като увериха, че не подлежи на съмнение подкрепата, която ще дадат утре в Столичния общински съвет (СОС) за решаването на водната криза в Перник.От дясноцентристката формация обаче ясно заявяват отношението си към \"безочието на управляващите\".След всички публични уверения от страна на кмета Фандъкова, че тя е гарант за предложението на Министерския съвет за разрешаване на кризата в Перник, те са установили с изненада, че нейното име не стои под доклада за решаването на водната криза в Перник. Като вносители са посочени двама общински съветници от групата на ГЕРБ - Прошко Прошков и Георги Георгиев.\"Ще подкрепя само решение за Перник, което дава 100% гаранции за софиянци\", припомнят от \"Демократична България\" изявлението на Фандъкова на предното заседание на Постоянната комисия по инженерна инфраструктура и енергийно планиране към СОС.\"По какъв начин подкрепя тя решението, без да се подпише под предложението до СОС\", питат от формацията. От \"Демократична България\" уверяват, че общинските им съветници в СОС ще подкрепят решение за предотвратяване на хуманитарната криза в Перник, но настояват Фандъкова, която, освен столичен кмет, е и заместник-председател на партия ГЕРБ, която е докарала кризата в Перник, да спре да се крие зад съветниците от групата си и да поеме персонална отговорност за внесения в СОС доклад.\"Това може да стане само ако положи подписа си под него. В противен случай ще продължим да имаме премиер, който се крие зад министрите, министри, които се крият зад кмета, кмет, който се крие зад общинските съветници и общински съвет, превърнат в гумен печат на едно непочтено и некадърно управление\", завършва острата позиция на \"Демократична България\".", "date": "2020.01.27", "title": "ДБ остро атакуваха \"безочието\" на Фандъкова и управляващите за Перник"}
{"url": "https://news.bg/bulgaria/proizvodstvoto-prodalzhava-i-sled-izgonvaneto-na-ruskite-diplomati.html", "text": "Независимо, че руските дипломати са изгонени, досъдебното производство продължава. Това обяви бившият шеф на ДАНС Владимир Писанчев в ефира на Нова телевизия.\"Ясно е, че Русия има определени интереси на Балканите, ясно е, че ние искаме да изградим добри отношения, но трябва да има взаимно уважение и не трябва да се преминава границата, а виждаме, че границата е премината след като се стига до досъдебно производство\", допълни той.Припомняме, че  че ДАНС е водила разследване срещу първи секретар на руското посолство и служител в търговското представителство. Те обаче не могат да бъдат обвинени, защото имат дипломатически статут. Руският посланик Анатолий Макаров спешно бе извикан в петък в МВнР, за да му бъде връчена нотата за изгонване на двамата. От Министерството на външните работи д страната ни, а Макаров обеща той да бъде спазен.Писанчев коментира, че е практика да се изпраща агент в чужда страна. Той си създава име и започва да работи в тази страна, обясни той. Като допълни, че в зависимост от задачите, които са му създадени, той започва своята работа.Нелегалите може да започнат от нулата и да стигнат до много високи нива.\"Ако разглеждаме световната практика има нелегали, които са стигали много високо. В България няма такава информация. Това е една интелектуална игра. Ние нямаме информация дали тези руски дипломати са нелегали\", коментира още Писанчев.Двама руски дипломати у нас са обвинени за изнасяне на държавни тайни, стана ясно от съобщение на прокуратурата преди дни. Единият търсел информация за механизмите на изборния процес, а другият събирал данни за енергетиката и енергийната сигурност на България и ги пращал в руска разузнавателна централа.Във връзка с това дали има нещо общо между случаят Скрипал и руските шпиони у нас, Писанчев бе категоричен, че става въпрос за два различни случая , които се развиват по различен начин и ние може да ги разглеждаме по един и същи начин.\"Самият факт, че се стига до досъдебно производство, това означава, че ние сме стигнали до  качествено ново ниво на работа\", зави още Писанчев. По думите му гражданите и въобще хората извън службите виждат само върха на айсберга. ", "date": "2020.01.27", "title": "Производството продължава и след изгонването на руските дипломати"}
{"url": "https://news.bg/politics/pasi-zove-borisov-da-zvanne-na-prezidenta-na-kitay-za-savet-kak-da-upravlyava.html", "text": "Китайските власти реагираха по впечатляващ начин на коронавируса. Тази позиция изрази пред БНТ президентът на Атлантическия клуб у нас Соломон Паси.Той направи паралел със случващото се в Перник. Трябва много да се поучим от китайците, съветва той.Господин Борисов трябва да се обади на китайския президент Си Цзинпин и трябва да го попита \"Господин президент, как се справяте с нещата, защото ние не можем\", настоя Паси.За коронавируса няма лечение, а за Перник имало. Освен това вирусът дошъл ненадейно, а  била предотвратима.Според него премиерът трябвало да пита кмета на Лондон как столицата на Великобритания се е справила с мръсния въздух преди 100 години. От Китай трябва да се учим и от Китай трябва да се пазим, смята Соломон Паси.Китай има дългосрочна стратегия за завладяване на света, по думите му. Индия била стратегическият ни партньор за опазване от Китай. Иначе с Китай, по думите му, трябва да имаме търговско партньорство. Тайван също може да ни е от полза с ноу-хау. е като Априлското въстание - предварително обречено, но привлича внимание.За  с Русия Паси смята, че това е напълно ежедневно събитие. Според него 57 са руските шпиони в руското посолство към септември миналата година.Той вижда опасност . С изгонването на няколко дипломата, няма да се ограничи руското влияние, убеден е Соломон Паси.Иначе той смята, че България не е черната овца на Европа спрямо Русия. Не можело да имаме балансирана политика с Русия. Те са ни влезли в леглата, категоричен беше той.В политиката най-важно е политическият избор, подчерта Паси. Не можеш да балансираш между жена си и някой друг, вече си се оженил, отчете президентът на Атлантическия клуб.", "date": "2020.01.27", "title": "Паси зове: Борисов да звънне на президента на Китай за съвет как да управлява"}
{"url": "https://news.bg/bulgaria/zhiteli-na-karlukovo-izlyazoha-na-protest-zaradi-opasni-otpadatsi.html", "text": "Вчера жители на Карлуково излязоха на протест заради опасни отпадъци, изложени на открито, съобщиха от Нова телевизия. Местните искат да се извозят опасните отпадъци и вещества възможно най-бързо.Стигна се и до напрежение между кмета на селото, жителите и фирмата, която извозва отпадъците.Един от протестиращите заяви, че жителите се притесняват от тези пестициди, които вредят на цялото население на Карлуково. Жителите искат да бъдат премахнати тези отпадъци, защото има деца.Протестиращите споделят, че в последните дни са забелязали, че от 70 тона, пестицидите сега са около 140. Кметът на Луковит заяви, че се надява до края на февруари всичко да е приключило. По думите му не се носят пестициди, а амбалаж.", "date": "2020.01.27", "title": "Жители на Карлуково излязоха на протест заради опасни отпадъци"}
{"url": "https://news.bg/bulgaria/trabite-za-vodoprovoda-za-pernik-ne-tryabva-da-diktuvat-proekta-kritikuva-ekspert.html", "text": "Сроковете (45 дни, гледано от 18 януари) за изграждането на водна връзка между Мало Бучино и Перник, чиято дължина е 13,5 км, са изключително малки, но не непостижими. Това коментира пред БНР инж. Мирослав Мазнев, който е бивш изпълнителен директор на Камарата на строителите.По думите му част от тръбите изискват определена температура, за да се правят спойките, но за други има алтернатива за включване на една тръба към друга.\"Нямаме право на грешка тук и разчитам, че всички професионални организации ще се хванат ръка за ръка и непременно денонощно, няма друг избор, ще се работи и трябва да се изпълни обектът. Такива обекти в такива срокове по света има изпълнявани\", подчерта инж. Мазнев и увери: \"В момента секторът е в готовност. Има много фирми, и то добри фирми.\"\"Според мен нито една професионална организация няма право да предлага конкретни фирми. Те могат да предложат показателите и възложителят да поеме своята отговорност\", смята Мазнев.Той е учуден, че все още няма оповестен идеен проект, а са поръчани тръби и започва тяхната доставка.\"Тези тръби не зная кой и по какъв начин ги е изчислил, но не е изключено това да преобърне малко проектното решение: тръбите да диктуват какво решение да се вземе\", изтъкна още експертът.Според него не трябва да се бърза, докато няма идеен проект и проектантите не са на място.На въпрос дали проектът е смислен и крие ли рискове за София от гледна точка на аварии по столичните тръби, той отговори, че решаването на проблема с Перник ще изисква много голямо ангажиране на всички в системата. \"Това значи, че системата на ВиК-София ще трябва да бъде много внимателна, защото такава сериозна намеса в инженерната инфраструктура може да доведе до падане на някои налягания, до допълнителни спуквания, защото ще се прекарват по-големи количества вода - около 25-26 хиляди кубика на денонощие, което не е малко, но за София то не е в големите стойности\", поясни още Мирослав Мазнев.", "date": "2020.01.27", "title": "Тръбите за водопровода за Перник не трябва да диктуват проекта, критикува експерт"}
{"url": "https://news.bg/bulgaria/16-pati-previshena-normata-za-zamarsyavane-v-reka-maritsa.html", "text": "Установено е в пъти над пределно допустимите концентрации на вещества в производствените отпадъчни води на обекта. Нормата за неразтворени вещества е превишена 16 пъти, съобщиха от Нова телевизия.От Екоминистерството съобщиха, че замърсяването на река Марица е преустановено. Те за първи път посочиха кой е виновникът, за това вредните вещества да стигнат от Пазарджик до Първомай.Резултатите от взетите водни проби от реката и от двата градски колектора сочат инсталацията за преработка на отпадъци на , съобщи Нова телевизия.Установено е в пъти над пределно допустимите концентрации на вещества в производствените отпадъчни води на обекта. Нормата за неразтворени вещества е превишена 16 пъти.Екоминистерството е предупредило фирмата да преустанови производствената си дейност. Компанията отрича тя да е източник на замърсяването.Представителят на фирмата Ангел Ангелов, коментира в ефира на btv, че фирмата няма вина за това, което се случва в река Марица.Той посочи \"Екоинвест\" работи в нормите и изискванията на всички екологични институции, включително в България и ЕС. \"Имаме всички видове лицензи, дадени на територията на страната ни и на ЕС. Постоянно сме под мониторинг на екоорганизации, на доставчици и т.н. Не можем да си позволим да направим нещо, което да застраши природата, рибите, населението, водата и т.н. Нашите води, които излизат от преработката, се вливат в канализацията на ВиК, оттам отиват в една малка река, която се казва Пишманка и от тази река отива в Марица. В тази река няма една умряла риба. Няма как. Ако отравяме рибата, трябва да тровим рибата от самото начало, а не в Стамболийски. Ние сме най-видимите, най-големите и най-удобни за хващане на този проблем. Изключено е, не работим от вчера\" коментира още Ангелов.Главният инженер на ВиК-Пловдив заяви, че няма опасност от замърсяване на питейната вода в Пловдив. \"Нашите сондажи са на 80-90 м дълбочина, през два геоложки хоризонта минават, през глинести слоеве, тъй че няма никаква опасност повърхностна вода да попадне в нашите сондажи и оттам в питейната мрежа\", увери в ефира на bTV Антон Гълъбов.По думите му общинска охрана дежури край бреговете на реката в Стамболийски и следи да не се вади мъртва риба от водата. Предупреждават се и гражданите да не купуват сладководна риба с неясен произход от магазинната мрежа, тъй като не се знае какви вещества съдържа тя и дали не е потенциално опасна за здравето.Директорът на Агенцията по храните-Пловдив коментира, че ще се проверяват всички тържища и магазини. Всички места, на които е възможно да се продава риба. Там, където може да се се извършва продажба на речна риба, ще бъде иззети тези риби. Директорът на Агенцията по храните-Пловдив отправи апел към гражданите - да не ядат такава риба. Да не дават и на животните, както и да преустановят водопоя на река Марица.", "date": "2020.01.27", "title": "16 пъти превишена нормата за замърсяване в река Марица "}
{"url": "https://news.bg/world/otseleli-s-preduprezhdenie-75-g-sled-osvobozhdenieto-na-aushvits.html", "text": "Днес се отбелязват 75 г. от освобождението на лагера на смъртта \"Аушвиц\". Оцелелите при Холокоста ще се съберат в нацисткия концентрационен лагер, за да отдадат почит на над 1,1 милиона жертви, предимно евреи, на фона на ново безпокойство от възход на антисемитизма в Европа, информира АФП.Повече от 200 оцелели от целия свят ще се съберат в нацистския лагер в Освиенцем в окупираната тогава Полша, за да споделят преживяното от тях.\"Искаме следващото поколение да знае през какво преминахме и че това никога повече не трябва да се случва\", каза 93-годишният Давид Маркс, оцелял при Холокоста, преди журналисти в бившия концентрационен лагер.35 роднини на Давид, румънски евреи, са убити в \"Аушвиц\".От средата на 1942 г. нацистите методично депортират евреи от цяла Европа в шест лагера - \"Аушвиц-Биркенау\", \"Белзек\", \"Собибор\", \"Треблинка\", \"Майданек\" и \"Хелмно\".Организаторите смятат, че на паметната церемония днес фокусът трябва да е преди всичко върху това, което оцелелите трябва да кажат, а не върху политически спорове преди годишнината.\"Това е за оцелелите, а не за политики\", категоричен Роналд Лаудер, директор на Световния еврейски конгрес. Той се срещна с група в \"Аушвиц\", сега паметник и държавен музей в Полша.\"Виждаме възход на антисемитизма и ние не искаме тяхното (оцелелите) минало да бъде бъдещето на децата им или бъдещето на внуците им\", добави той.Кралски особи, президенти и премиери от близо 60 държави ще участват на церемонията, но няма да има топ световни лидери. Президентът на Израел Реувен Ривлин ще бъде сред гостите.Миналата седмица Израел беше домакин на събития в Йерусалим по повод годишнината от освобождението на концентрационния лагер. Сред гостите бяха вицепрезидентът на САЩ Майк Пенс, френският президент Еманюел Макрон и руският лидер Владимир Путин.Полша обтегна отношенията с Израел и Русия за Втората световна война и Холокоста. Путин предизвика недоволство на Запад, след като обвини Полша в сътрудничество с Нацистка Германия и че е допринесла за започването на войната.Докато светът научава в пълна степен за ужасите, след като Червената армия влиза в лагера на 27 януари 1945 г., съюзниците са имали подробна информация за нацисткия геноцид срещу евреи много по-рано. През декември 1942 г. полското правителство в изгнание в Лондон е предало на съюзниците документа \"Масово изтребление на евреи в окупирана от Германия Полша\". Документът съдържа подробности как е осъществен Холокоста, разкрити от членове на полската съпротива, но съюзниците не повярвали на информацията.За да информират съюзниците за случващото се, поляците от съпротивата Ян Карски и Витолд Пилецки рискуват живота си при тайни операции. Те проникват и след това бягат от нацистки концентрационни лагери и гета в окупирана Полша, включително и от \"Аушвиц\".Историкът от Оксфорд Норман Дейвис коментира пред АФП, че на по-голямата част от информацията съюзниците не са повярвали. Въпреки настояването на полската и еврейската съпротива пред съюзниците да бомбардират железопътните линии към \"Аушвиц\" и други лагери на смъртта, отношението на военните е било \"ние трябва да се концентрираме върху военни цели, а не върху граждански неща\", поясни Дейвис. Той добави, че през 1943-1944 г. една от целите, която е бомбардирана от британците, е фабрика за синтетично гориво до \"Аушвиц\". Въпреки че самолети на съюзниците прелитат над самия лагер, не са издавани заповеди за бомбардирането му.93-годишният Давид Ленга, оцелял от \"Аушвиц\", смята, че това е едно от най-големите престъпления, извършено от тези, които са показали безразличие, защото те (съюзниците) са били наясно със случващото се там, можело е да направят нещо, но те умишлено не са направили нищо.\"Аушвиц-Биркенау\" е най-големият нацистки лагер на смъртта. Избити са предимно европейски евреи, цигани, съветски военнопленници и поляци.Управляван от нацистите от 1940 до 1945 г., \"Аушвиц\" е част от брутална мрежа от лагери в Европа. Лагерите са инструментът на нацистите за Окончателното решение на еврейския въпрос, което е предвиждало избиването на 10 милиона евреи на Стария континент.", "date": "2020.01.27", "title": "Оцелели с предупреждение 75 г. след освобождението на „Аушвиц”"}
{"url": "https://news.bg/regions/gripna-vakantsiya-i-v-plovdiv.html", "text": "От утре учениците в Пловдив излизат в грипна ваканция.Занятията ще бъдат подновени в четвъртък, 6 февруари, следващата седмица.Решението се взема заради увеличаващия се брой отсъстващи от класните стаи деца. Във ваканция вече бяха пуснати учениците в Хисар, Куклен, Карлово и Сопот.От днес е обявена , както и в Кърджалийска и Хасковска област, и в част от Благоевградска. Преди това беше обявена грипна епидемия в  и частично в Габровска - за общините Севлиево, Дряново, Трявна.", "date": "2020.01.27", "title": "Грипна ваканция и в Пловдив"}
{"url": "https://news.bg/crime/ivan-geshev-pita-ks-kakvo-tochno-e-darzhavna-izmyana.html", "text": "Главният прокурор Иван Гешев е поискал от Конституционния съд тълкуване на разпоредбата от Конституцията, свързана с имунитета на президента и вицепрезидента, , публикувано на сайта на прокуратурата.Според Българската конституция имунитетът на президента, както и на вицепрезидента, включва два компонента: неотговорност за действията, извършени при изпълнение на служебни функции, с изключение на държавна измяна и нарушение на Конституцията и неприкосновеност за задържане и за възбуждане на наказателно преследване. Предвид еднаквата правна уредба, касаеща имунитета на президента и вицепрезидента, изложеното в пункт I, II и III следва да се възприеме като еднакво валидно и за двете фигури.Според прокуратурата \"разкриване на смисъла на разпоредбата на чл. 103 от КРБ е необходимо, тъй като нормата е лаконична и не дава еднозначен отговор на поставения с настоящото искане въпрос\".За да се избегне противоречиво прилагане на тази конституционна разпоредба и да се предотврати настъпването на неблагоприятни за националната правна система последици, е необходимо тълкуване и конкретизиране на смисъла на понятията \"държавна измяна\" и \"нарушение на конституцията\". Главният прокурор поставя и въпросите:- припокрива ли се по съдържание понятието \"държавна измяна\" с престъпленията, визирани в Раздел I \"Измяна\", Глава първа \"Престъпления против републиката\" от Особената част на Наказателния кодекс и ако не се припокрива - какви по естеството си нарушения включва:- каква е разликата между понятията \"държавна измяна\" и \"нарушение на конституцията\";- включва ли в съдържанието си някое от понятията \"държавна измяна\" и \"нарушение на конституцията\" и кое от тях извършването на престъпление, различно от предвидените в Раздел I \"Измяна\", Глава първа \"Престъпления против републиката\" от Особената част на Наказателния кодекс. Ако включва, налице ли са изисквания относно вида на престъплението (от общ или от частен характер) или за нормативно предвижданото за конкретното престъпление наказание (както по отношение на неговия вид, съобразно чл. 37 НК, така и по отношение на неговия размер);В искането си Гешев настоява още Конституционният съд да каже дали е законосъобразно да бъдат извършвани проверки и образувани наказателни производства срещу президента и вицепрезидента, ако в хода на дейността им след встъпването им длъжност компетентните органи разкрият, че са налице данни за извършено от тях престъпление.Моментално от страна на Конституционния съд бе съобщено, че още днес, 27.01.2020 г., се образува конституционно дело № 1/2020 г. по искането на Главния прокурор на Република България за даване на задължително тълкуване на разпоредбата на чл. 103 от Конституцията на Република България.Докладчик по делото е съдия Мариана Карагьозова-Финкова.", "date": "2020.01.27", "title": "Иван Гешев пита КС какво точно е \"държавна измяна\""}
{"url": "https://news.bg/world/razprostranenieto-na-koranavirusa-po-darzhavi.html", "text": "Най-малко 81 души са починали от коронавируса, съобщават медии.До момента са регистрирани 2744 случая, от които 769 през последните 24 часа до неделя вечерта. Има пет случая в Хонконг и два в Макао. Почти всички смъртни случаи са в провинция Хубей, четирима души са починали в други райони на Китай.Асошиейтед прес представя списък със заболелите по света.В САЩ има пет случая: 2 в Южна Калифорния и по един в щата Вашингтон, Чикаго и Аризона; 8 случая в Тайланд; 5 в Австралия; 4 в Южна Корея; 4 в Япония; 4 в Сингапур; 4 в Малайзия; 3 във Франция; 3 в Тайван; 2 във Виетнам; 1 в Канада и 1 в Непал.", "date": "2020.01.27", "title": "Разпространението на коранавируса по държави"}
{"url": "https://news.bg/regions/katastrofa-mezhdu-avtomobil-i-kamion-zatvori-patya-ruse-razgrad.html", "text": "Катастрофа между автомобил и камион затвори временно за движение пътя Русе-Разград, съобщава Нова телевизия.Пътният инцидент е станал в района на Дервента.Пътуващите могат да ползват обходен маршрут Вятово-Сеново-Дряновец.По първоначални данни при катастрофата няма сериозно пострадали.", "date": "2020.01.27", "title": "Катастрофа между автомобил и камион затвори пътя Русе-Разград"}
{"url": "https://news.bg/crime/31-godishen-e-s-opasnost-za-zhivota-sled-tezhka-katastrofa-v-plovdiv.html", "text": "Тежка катастрофа в Пловдив. 31-годишен шофьор премина през кръгово движение, заби се е в билборд, а след това и във фургон, съобщи Нова телевизия. Шофьорът е с опасност за живота.", "date": "2020.01.27", "title": "31-годишен е с опасност за живота след тежка катастрофа в Пловдив"}
{"url": "https://news.bg/disasters/samolet-na-caspian-airlines-se-prizemi-nasred-grad-v-iran.html", "text": "Самолет на иранската авиокомпания Caspian Airlines се приземи насред иранския град Бандар Махшар, съобщават ирански медии.По думите на говорителя на гражданската авиация на Иран всички 130 души на борда са невредими. Той също така отбеляза, че причината за инцидента остава неизвестна и се води разследване.Самолетът, който се е приземил опасно близо до сгради и превозни средства, е бил заснет от очевидци.Те също така са заснели кадри на пътници, които напускат самолета.Уточнява се, че полет 6936 е излетял от Техеран около 6:44 ч. местно време и се е опитвал да кацне в град Бандар Махшар в югозападната провинция Хузестан, когато излязъл от пистата.Видеоклипове от местопроизшествието, които циркулират в социалните медии, показват самолета Boeing, лежащ по корем по средата на път. Пътниците спокойно бяха евакуирани от самолета, докато по земята се виждаха отломки от фюзелажа.", "date": "2020.01.27", "title": "Самолет на Caspian Airlines се приземи насред град в Иран"}
{"url": "https://news.bg/regions/ulitsi-bez-imena-i-nomer-bavyat-speshnata-pomosht-v-pazardzhik.html", "text": "Липса на табели с имената на улиците и номерата на сградите затруднява работата на Спешната помощ в Пазарджик, съобщава БНР.Ръководството на медицинския център е сигнализирало за проблема в писмо до кмета Тодор Попов. В него директорът на медицинския център д-р Борис Манев посочва, че спешните медици трябва да осъществяват спешна диагностика и терапия на пациенти с остро настъпили нарушения на жизненоважните им функции. В такива случаи е важна всяка минута, поради което трябва да се използва най-краткият маршрут, за да се достигне на подадения адрес.Екипите обаче често се бавят заради липсата на указателни табели и номера на жилищните сгради.По тази причина в писмото се настоява проблемът да бъде отстранен възможно най-скоро.Сигналът е подаден и до обществения посредник Георги Шопов.", "date": "2020.01.27", "title": "Улици без имена и номер бавят Спешната помощ в Пазарджик"}
{"url": "https://news.bg/world/lelyata-na-kim-chen-un-ne-e-likvidirana-poyavi-se-publichno-za-parvi-pat-ot-6-g.html", "text": "Лелята на лидера на КНДР Ким Чен-ун се появи на публично събитие за първи път от повече от 6 г., с което се сложи край на спекулации, че е очистена, след като помогнала на племенника си да поеме управлението на страната, пише \"Гардиън\".Официалният вестник на управляващата партия на КНДР \"Родон синмун\" показа Ким Кхьон-хи до Ким и съпругата му Ри Сол-джу. Те присъстваха на представление по повод Лунната нова година в театър в Пхенян, провело се в събота.Нейното име също е споменато в бюлетина на Корейската централна новинарска агенция.Слуховете, че Ким Кхьон-хи e била отстранена или ликвидирана, се появиха, след като нейният съпруг беше екзекутиран за държавна измяна и корупция през декември 2013 г. Дни след убийството на съпруга й, държавната медия спомена Ким Кхьон-хи като член на комисия за погребението на друг висш член на върхушката. Но тя не присъства на церемония по повод 2 г. от смъртта на брат й Ким Чен Ир - баща на Ким Чен-ун. Нейното име не се е споменавало в бюлетини на държавните медии до неделя.Наблюдатели смятаха, че тя е била жертва на чистка по нареждане на племенника й в опит да прочисти партията от потенциални врагове. Други спекулираха, че Ким Кхьон-хи е имала проблеми с алкохола и е починала вследствие на влошеното й здраве.Внезапната поява на 73-годишната се разглежда като показ на семейно единство, докато режимът се опитва да окаже натиск върху САЩ да направят отстъпки преди да бъдат възобновени преговорите за ядрено разоръжаване.", "date": "2020.01.27", "title": "Лелята на Ким Чен-ун не е ликвидирана, появи се публично за първи път от 6 г. "}
{"url": "https://news.bg/weather/valezhi-ot-dazhd-7-oblasti-sa-s-zhalt-kod-za-opasni-poleditsi.html", "text": "Денят ще бъде облачен, с превалявания от дъжд, в 7 области е обявен жълт код за опасни поледици.Дъждове с различна интензивност ще има в цялата страна, но в крайните югозападни райони има вероятност за временни разкъсвания на облачността и дори прокрадващи се слънчеви лъчи.В сутрешните часове в Западна България ще има условия за поледици. Жълт код за опасни заледявания е в сила за областите Видин, Монтана, Враца, Перник, Кюстендил, София и София-град.През първата половина на деня в източните райони се очаква слаб до умерен южен вятър, на запад ще бъде почти тихо. С напредването на деня в цялата страна вятърът ще се ориентира от запад и северозапад.Максималните температури ще са предимно между 5 и 10 градуса, малко по-високи в източната част на страната, където ще достигат 11-12 градуса. Минималните са в интервала 1-5 градуса.", "date": "2020.01.27", "title": "Валежи от дъжд, 7 области са с жълт код за опасни поледици"}
{"url": "https://news.bg/press/oshte-nikoy-ne-kopae-vodoprovod-za-pernik-spryaha-zamarsyavaneto-na-maritsa-kolektorski-firmi-mamyat-dlazhnitsi.html", "text": "Замърсяването на река Марица е сред водещите теми на вестниците в понеледник.\"Залпово замърсяване с пластмасови мленки - продукт от преработка на полиетиленови отпадъци, се оказа причинител на масовото измиране на риба в Марица вчера. Това установи официално регионалната инспекция по околна среда в Пазарджик. След проверка на всички предприятия в района е установено, че причинител е компанията за оползотворяване на отпадъци \"Екоинвест\", работеща в промишлената зона на Пазарджик. Установено е превишение в пъти над пределно допустимите концентрации (ПДК) на вещества в производствените отпадъчни води на обекта. При показателя \"химическа потребност от кислород\" (ХПК) - при норма 700 mg/l, пробите показват 2322 mg/l, или превишение от 3 пъти. Нормата за неразтворени вещества е превишена 16 пъти. При норма 200 mg/l, са измерени 3140 mg/l. Високи стойности на тези показатели са установени и в градския колектор, който отвежда отпадъчните води от \"Екоинвест\"ЕООД / ХПК - 2940 mg/l и нерезтворени вещества - 5392 mg/l/. Анализът на данните сочи за преминало залпово замърсяване от този обект. \"Екоинвест\"ЕООД преустанови производствената си дейност, свързана с формиране на отпадъчни води. След като дружеството е преустановило дейностите, свързани с формирането на отпадъчни води, замърсяването е преустановено, информира екоинспекцията. Взети са нови проби от канализационните колектори и река Пишманка. Резултатите от пробите сочат, че замърсяването е преустановено... Прокуратурата разследва случая. Областният управител на Пловдив Дани Каназирева все пак призова гражданите да не купуват риба от нерегламентирани места, да не ловят и да не допускат домашни животни в близост до реката. По думите й Изпълнителната агенция по рибарство и аквакултури е проверила течението на Марица до Първомай и не е установила другаде умряла риба.\" - в. \"Дневник\".\"Източникът на замърсяването на река Марица е фирма, която преработва пластмасови отпадъци и събира вторични суровини, съобщи NOVA. Сигнал за екопроблема бе подаден в събота. Заради замърсяването реката край град Стамболийски се изпълнила с мъртва риба. Полицията, местните екоинспекции, Басейнова дирекция, ВиК - Пловдив и Областната дирекция по безопасност на храните се задействаха, хората получиха предупреждение да не ядат риба от реката, а от питейната вода бяха взети проби. Прокуратурата образува досъдебно производство по случая. \"Говорим за токсично замърсяване с много сериозни щети. Бързите тестове отхвърлиха наличието на цианид. Все още обаче не е ясно какво точно е опасното вещество във водата\", каза областният управител на Пловдив Дани Каназирева. Тя увери, че фирмата, причинила замърсяването, ще бъде глобена. От ВиК-Пловдив пък съобщиха, че са ограничили водовземането от две помпени станции. От дружеството обаче уверяват, че пряка опасност за населението няма, тъй като водата за питейно-битови нужди се взима от по-дълбоко, а не от повърхността.\" - в. \"Монитор\".\"Преустановено е замърсяването на река Марица. Извършено е повторно пробонабиране от канализационните колектори и река Пишманка. Резултатите от пробите сочат, че замърсяването е преустановено. Показателите от Градски колектор-1 са: ХПК - 128 mg/l и неразтворени вещества - 209 mg/l, а от Градски колектор-2: ХПК - 49 mg/l и неразтворени вещества - 29 mg/l. Това съобщават от Регионалната инспекция по околната среда и водите в Пазарджик и басейновата дирекция \"Източнобеломорски район\". Бяха взети водни проби от отпадъчните води на инсталация за преработка на отпадъци в промишлената зона на Пазарджик, от двата градски колектора на ул. \"Заводска\" и от отпадъчните води на предприятия за преработка на хартия в село Главиница, община Пазарджик. Проверени са още три промишлени обекта в индустриалната зона, за които се установи, че в момента не заустват отпадъчни води в канализационната система с водоприемник река Пишманка, локализирана като участък на замърсяването. Във водите й са установени пластмасови мленки от преработка на полиетиленови отпадъци. Резултатите от взетите водни проби от реката и двата градски колектора сочат инсталацията за преработка на отпадъци на \"Екоинвест\"ЕООД за източник на замърсяването. Установено е превишение в пъти над пределно допустимите концентрации (ПДК) на вещества в производствените отпадъчни води на обекта по На редба 7, за реда и начина за заустване на отпадъчни води в канализационните системи. Превишени са следните показатели: химическа потребност от кислород (ХПК) - при норма 700 mg/l, пробите показват 2322 mg/l, или 3 пъти над ПДК. А нормата за неразтворени вещества е превишена 16 пъти. При норма 200 mg/l, са измерени 3140 mg/l. Високи стойности на тези показатели са установени и в градския колектор, който отвежда отпадъчните води от \"Екоинвест\"ЕООД / ХПК - 2940 mg/l и нерезтворени вещества - 5392 mg/l/. Анализът на данните сочи за преминало залпово замърсяване от този обект. От вчера следобед \"Екоинвест\"ЕООД преустанови производствената си дейност, свързана с формиране на отпадъчни води. Регионалната инспекция по околната среда и водите в Пазарджик и Басейнова дирекция \"Източнобеломорски район\" припомнят, че експерти от РИОСВ-Пазарджик, Басейнова дирекция \"Източнобеломорски район\" и Регионалната лаборатория към ИАОС проверяват сигнал за мъртва риба в река Марица, под моста на с. Огняново. Директорът на РИОСВ Костадин Гешев незабавно сформира екип от експерти и беше извършено щателно обследване на района за следи от източници на замърсяване. За инцидента бяха уведомени окръжният прокурор на Пазарджик, директорът на ОД на МВР и директорът на ОДБХ, за вземане на проби от умрялата риба и установяване причините за смъртта й. Образувано е досъдебно производство.\" - в. \"Труд\".Водната криза остава сред тематичните акценти на всекидневниците.\"Около резервоара над с. Мало Бучино е тихо и пусто - никой не копае изкоп за водопровод, нито се виждат докарани тръби. На осмия ден след шумно оповестения екшън план на Министерския съвет за пренос на вода от Рила през София за Перник екип на \"Дневник\" завари единствено пазача на резервоара. От тук трябва да започне спешният строеж на водопровод с дължина 13.5 км, по който да стигне рилската вода до Перник. Този нов водопровод ще се построи за по-малко от 45 дни като ще се работи денонощно от над 10 екипа, обеща министърът на икономиката Емил Караниколов след извънредното заседание на правителството на 18 януари. \"Нищо не се строи сега. Чака се разрешението на Столичния общински съвет. Дотогава нищо не може да се прави\", заучено изговаря охранителят на резервоара над Мало Бучино. Казва, че и други хора го питат кога ще започне, но той това знае. Цената на водопровода с дължина 13.5 км е около 25 милиона лева. Няма да се провежда обществена поръчка за фирма-изпълнител, защото \"нямаме време за процедури и за обществени поръчки\", аргументира се министър Караниколов. И добавя, че вече е избрано кой ще свърши работата - държавното предприятие \"Монтажи\" ЕАД. За вторник, 28 януари, е насрочена извънредната сесия на Столичния общински съвет, която трябва да гласува предложението на правителството рилската вода да премине през софийската ВиК мрежа. Това е законната процедура и ако предложението се приеме, според разчетите на Караниколов водопроводът трябва да е готов най-рано в началото на март. \"Този водопровод е необходим точно сега. Ако се изгради за 10-15 дни и работи още 30-40 дни - има смисъл да го строят. Обаче няма да успеят толкова бързо и ще остане като паметник, каквито има много в България. Просто след два месеца вече няма да е нужен, защото снеготопенето ще започне и водата ще дойде в язовир \"Студена\", скептичен е хидроинженерът Иван Бухов. Той е бил главен проектант във \"Водоканалпроект\" и е разработил схемата за водохващане за язовир \"Белмекен\", от който ще дойде водата за Перник. Сега е пенсионер. Селото е с 560 жители и е на североизточния скат на Люлин планина. То е в чертите на София, в район \"Овча купел\". Вместимостта на резервоара е 13 хиляди куб.м вода и се намира на 850 м надморска височина. До билото на планината има още близо 100-ина метра денивелация и за да се качи водата до там трябва да се изгради помпена станция. През новия водопровод ще минават 25-27 хиляди куб.м вода дневно за Перник. С това количество няма как да спре кризата, а само ще бъде запазен сегашният воден режим в града. Това обясни кметът на Перник Станислав Владимиров. В края на февруари язовир \"Студена\" ще бъде окончателно изчерпан, ако не завали обилен сняг и после не духне южен вятър, по думите на Караниколов. Затова, когато и да е готова новата тръба от Мало Бучино, тя ще е единствената, по която 90 хиляди перничани ще получават живителната течност.\" - в. \"Дневник\".\"Сега големите световни центрове не дават надежда февруари и март да бъдат с нормални валежи. Прогнозата е те да бъдат малко по-топли и с по-малко от нормата валежи.\" Това коментира по БНТ професор Георги Рачев. Лилия Бочева допълни: \"Това, че през тази зима нямаме сняг и валежи не е нещо, което да не се е случвало. То се е случвало и в съвсем близките години.\" Климатолозите са категорични, че природата не ни е спряла водата. И предупреждават, че след сухата зима, пролетта може да дойде с проливни дъждове. И не бива да има изненадани. Климатолозите коментират сушавата 2019 година. Проф. Георги Рачев каза: \"Имало е години с още по-драстична суша.\" И данните го потвърждават. Лилия Бочева: \"По-сухи от нея са определено 2000-та, когато беше действително една много суха година. 90-а, 92-а, 93-а година. Че 2019 г. не беше суха, показват не само данните. Вероятно го помнят и хората, които през лятото на миналата година се молиха дъждът да спре.\" Имахме поредица от проливни валежи, наводнени населени места, обявяване на бедствено положение, скъсани язовирни диги, добави тя. Месеци по-късно молитвата е за сняг. Ако през миналата година по това време цели населени места бяха затрупани, днес сняг там няма. А някои градове ще изпратят и този месец без никакви валежи.\" - в. \"24 часа\".\"Бивш екоминистър: Язовирите да се управляват с изкуствен интелект Европа може да ни помогне и да ни подкрепи да използваме изкуствен интелект, за да направим модели за прогнозиране на водата на язовирите. Това заяви бившият екоминистър и евродепутат Искра Михайлова. Според нея е необходима нова технология, виждане, приемане на иноваци и нови технологии във всеки един сектор в България, но най-вече във водния. Водопреносната мрежа е в критично състояние и когато е разкопано, за да се сменя канализацията, се вижда, че тръбите за питейна вода са като лейки, негодува тя. Според Михайлова с методи и подходи от 50-те години на миналия век не може да се предоставят услуги, типични за 21 век.\" - в. \"Монитор\".Всекидневниците информират за нов вид измама, практикувана от колекторски фирми.\"Адвокат предупреди, че колекторски фирми предлагат \"служебни защитници\" на длъжници, каквито законът не предвижда. Събирачите на дългове започвали дело срещу срещу човек, който не си е плащал сметки или вноски към банка, телеком, топлофикация и т.н, а после техен представител се обажда на длъжника и му обяснява, че е неговият \"служебен защитник\", назначен от съда. За това предупреди адвокат Десислава Филипова, която е председател на Европейския център за защита на правата на гражданите. Законът не предвижда по такива дела да се назначават служебни адвокати, коментира адвокат Филипова. Мнимият служебен адвокат Ви предлага да направите плащане още преди съдът да се е произнесъл, за да избегнете осъждането за допълнителни разноски, което е подвеждане...\" - в. \"24 часа\".\"Мнимият служебен адвокат предлага на длъжника да направи плащане преди съдът да се е произнесъл, за да избегне осъждането за плащане на допълнителни разноски. Гражданският процесуален кодекс бе променен в края на миналата година. Преди промяната банката трябваше да покаже в съда копие от счетоводната книга и само на това основание се сдобиваше с изпълнителен лист, а длъжникът дори нямаше време да възрази и да обясни, че банката е качила лихвите. След промяната обаче, всеки кредитор, който иска да получи от съда заповед за принудително изпълнение, трябва да представи задължително договора, а съдът да провери дали този договор не е в ущърб на клиента, дали не съдържа неравноправни клаузи. В случай, че има такива клаузи или други нарушения, съдиите отказват да издадат заповед в полза на кредитора. Повечето хора обаче все още не знаят, че законът ги защитава. Точно за да заобиколят тази защита и да ви накарат да платите преди съдът да е разгледал заявлението им, колекторските фирми са измислили новата си схема за измама, пояснява адвокат Филипова.\" - в. \"Стандарт\".Вестниците съобщават също за българин, заловен с 46 пликчета кокаин на доминиканско летище.\"Българин е бил задържан с 46 пликчета кокаин в стомаха в Доминиканската република, съобщи местното онлайн издание \"Доминикан тудей\", предава БТА. Нашенецът е бил задържан на международното летище на Пунта Кана, където минавал проверка, за да се качи на полет за Белгия. Българинът бил откаран в болница, където кокаинът бил изваден от стомаха му...\" - в. \"Стандарт\".\"След ареста сънародникът ни е откаран в болница, където наркотикът е изваден. Местните власти смятат, че мъжът е бил използван като \"муле\". От началото на годината на различни летища в Доминиканската република са задържани 13 наркотрафиканти. Преди време пък е била разбита голяма мрежа за пренос на дрога. За нея работели чужденци, използвани като \"мулета\", като целта била да транспортират наркотик в различни държави...\" - в. \"Сега\".", "date": "2020.01.27", "title": "Още никой не копае водопровод за Перник, спряха замърсяването на Марица, колекторски фирми мамят длъжници…"}
{"url": "https://news.bg/bulgaria/11-elitni-kone-izgoryaha-vav-vrachansko-veroyatno-e-palezh.html", "text": "При пожар загинаха 11 елитни коне, отглеждани в база край врачанското село Сираково, предаде БНТ. Собствениците смятат, че животните им са станали жертва на палеж.Конете са участвали в национални състезания, освен това са използвани за терапия на болни деца. Те са били собственост на различни хора, които са ги гледали заедно.Общият размер на щетите е за около 100 хиляди лева.Полицията работи по 2 версии - палеж или запалване от късо съединение в електрическата инсталация на конюшнята.", "date": "2020.01.27", "title": "11 елитни коне изгоряха във Врачанско, вероятно е палеж"}
{"url": "https://news.bg/world/zarazata-s-koronavirusa-se-razrastva-eksplozivno-shefat-na-szo-zamina-za-pekin.html", "text": "Заразените с коронавируса 2019-nCoV в Китай вече са 2794 души, според официални данни, предаде Дойче веле. Броят на починалите от болестта вече е 80.Националната комисия па здравеопазване на Китай публикува нова информация, според която само за денонощие са регистрирани нови 700 случая. Властите разширяват мерките срещу разпространението на заразата.От 26 януари е забранена търговията с диви животни, а всички животновъдни ферми са поставени род карантина.Увеселителните паркове \"Дисниленд\" в Шанхай и Хонконг спряха работа.Над 56 милиона души в 18 града на провинция Хубей са под карантина.Междувременно шефът на Световната здравна организация Тедрос Адхан замина за Китай. Той ще проведе консултации с правителството и с медицински експерти.По-рано  заради новия щам, като мотивира решението си с малкия брой заболели извън Китай.Първите случаи на заразяване с новия коронавирус бяха свързани с пазар за морски продукти в град Ухан, провинция Хубей. До затварянето му на 1 януари там се продаваха не само морски животни, но и прилепи, кокошки, зайци, змии. Смята се, че някой то тези видове е източник на заразата.Към 27 януари случаи на заболяването са установени в Хонконг, Макао, Тайван, Австралия, Виетнам, Канада, Малайзия, Непал, Сингапур, САЩ, Тайланд, Франция, Южна Корея и Япония.При хората инкубационният период - през който човек има заболяването, но все още няма симптоми, варира между един и 14 дни.Без симптоми човек може да не знае, че има инфекцията, но все пак ще може да я разпространи.", "date": "2020.01.27", "title": "Заразата с коронавируса се разраства експлозивно, шефът на СЗО замина за Пекин"}
{"url": "https://news.bg/int-politics/salvini-gubi-izborite-v-klyuchovata-provintsiya-emiliya-romanya.html", "text": "Матео Салвини е на път да изгуби изборите в северната италианска провинция Емилия Романя, предаде Би Би Си. Преди вота имаше очаквания, че партията на Салвини \"Лига\" ще спечели.Според данни от екзитпол, лявоцентристката Демократическа партия печели между 49% и 51% от гласовете, а \"Лига\" - между 43% и 45%.Левицата управлява Емилия Романя от края на Втората световна война.Очаква се окончателните резултати от вота да бъдат огласени днес.", "date": "2020.01.27", "title": "Салвини губи изборите в ключовата провинция Емилия Романя"}
{"url": "https://news.bg/health/sofiya-kardzhali-haskovo-veche-sa-v-gripna-epidemiya.html", "text": "От днес е обявена грипна епидемия в София, както и в Кърджалийска и Хасковска област, и в част от Благоевградска.Училищата в тези области са в грипна ваканция, а в болниците се спират плановите операции и свижданията. Налагат се също и ограничения за женските и детските консултации.Преди това беше обявена грипна епидемия в  и частично в Габровска - за общините Севлиево, Дряново, Трявна.Циркулиращите щамове засягат основно децата на възраст до 14 години, възрастните са по-малко уязвими.", "date": "2020.01.27", "title": "София, Кърджали, Хасково вече са в грипна епидемия"}
{"url": "https://news.bg/world/nova-raketna-ataka-sreshtu-posolstvoto-na-sasht-v-bagdad-1.html", "text": "За нов ракетен обстрел срещу посолството на САЩ в Багдад съобщават иракските медии. Няколко души са били ранени, нанесени са и незначителни материални щети, предаде Дойче веле.Изпълняващият функциите на премиер на Ирак - Адел Абдул Махди потвърди информацията за ракетния обстрел и осъди нападението срещу дипломатическото представителство.Според иракския телевизионен канал Al-Sumaria, пострадалите са най-малко трима.Все още никой не е поел отговорност за обстрела.CNN съобщи за незначителни материални щети, позовавайки се на неназован източник от американското правителство.Държавният департамент призова иракските власти да \"изпълняват ангажиментите си по защита на дипломатическите обекти\".През последните дни американското посолство в Багдад беше обстрелвано нееднократно с ракети, след ескалацията в отношенията между САЩ и Иран заради смъртта на иранския генерал Касем Сулеймани, който загина при американски ракетен удар. Атаките срещу посолството не спират, въпреки официалното уверение на Техеран, че повече няма да търси отмъщение.", "date": "2020.01.27", "title": "Нова ракетна атака срещу посолството на САЩ в Багдад"}
{"url": "https://news.bg/int-politics/boltan-ulichava-tramp-che-e-shantazhiral-ukrayna.html", "text": "Президентът на САЩ Доналд Тръмп е заявил на съветника си по националната сигурност Джон Болтън, че смята да блокира военната помощ за Украйна докато властите в Киев не започнат разследване срещу Хънтър Байдън - сина на вероятния му съперник за президентския пост Джо Байдън. Това съобщи в. \"The New York Times\", позовавайки се на все още неизлязла от печат книга на вече бившия съветник на президента.По думите на Болтън, през август 2019 г. Доналд Тръмп му е казал, че няма да размрази одобрената от Конгреса помощ от 391 милиона долара докато Киев не му съдейства с разследването. Значителна част от средствата - 250 милиона долара, са предназначени за инициативата по националната сигурност на Украйна. Помощта беше размразена едва през септември 2019 г.Джон Болтън вече изрази  на изслушванията по импийчмънта. Същевременно Тръмп забрани на редица служители от своята администрация да участват в разследването.", "date": "2020.01.27", "title": "Болтън уличава Тръмп, че е шантажирал Украйна"}
{"url": "https://news.bg/disasters/nyama-zasegnati-balgari-ot-koronavirusa-v-kitay.html", "text": "Няма засегнати българи от коронавируса в Китай. Това заяви пред Би Ти Ви временно управляващият посолството ни в Пекин Владислав Спасов.Няма засегнати граждани на ЕС, изтъкна той. 2744 са заразени, а 80 са починали. Ухан и още два града са най-засегнати от заразата.Българите там са добре. По думите на Спасов в тези три града няма транспорт, няма движение по улиците.Наш ансамбъл се връща от Китай. Китайската държава взема мерки да се погрижи за всеки, коментира Спасов.Ваканцията за китайската нова година е удължена до 2 февруари. В Пекин, със или без съгласието на всеки пътник, им се мери температурата в няколко метростанции.Все още няма официална информация за възникването на заразата, обясни Владислав Спасов.Сега китайските власти реагирали много адекватно, по думите му. Вирусът се пренася по капков път. Затова Китай е въвел носене на маски.", "date": "2020.01.27", "title": "Няма засегнати българи от коронавируса в Китай"}
{"url": "https://news.bg/crime/izsledvat-himikalite-otkriti-v-bivshiya-voenen-zavod-vav-vratsa.html", "text": "Изследват химическите вещества, открити в сграда на бившия военен завод \"Гаврил Генов\" във Враца, съобщи bTV.Припомняме, че миналата седмица Тази сутрин специалисти от лицензирана лаборатория в Русе влязоха в помещенията, които вече се охраняват денонощно от полицията.В сряда стана ясно, че в около 60 дървени сандъка се съхраняват опасни химикали, сред тях калиев перхлорад, цианидни съединения, окислители и червен живак в стъклени шишета, от който според експертите, ако попадне в недобросъвестни ръце, може да са направят взривни вещества.Очаква се днес служителите от русенската лаборатория да установяват количествата и вида на веществата, които години наред са се намирали в приземията без каквито и да било мерки за безопасност.Впоследствие ще се преценява къде да бъдат транспортирани и унищожени. По случая е образувано досъдебно производство заради първоначалния риск за населението и околната среда.", "date": "2020.01.27", "title": "Изследват химикалите, открити в бившия военен завод във Враца"}
{"url": "https://news.bg/regions/otkriha-martva-riba-i-v-reka-chaya.html", "text": "Екоинспекцията провери сигнал за мъртва риба в река Чая в района след разклона за село Югово.Той е бил подаден около 15.00 часа вчера.Последвала проверка на експерти на РИОСВ - Смолян, Регионална лаборатория - Смолян, Басейнова дирекция \"Източнобеломорски район\" и представители на община Лъки. При нея са били установени мъртви екземпляри от вида черна мряна в различен стадий на разлагане.При извършения оглед не са били констатирани мирис, пяна или промяна в цвета на водата. След проверка на река Юговска (приток на река Чепеларска) не са открити други мъртви риби, посочват от РИОСВ-Смолян.Направените полеви анализи за електропроводимост, активна реакция (pH) и разтворен кислород са в норма.За да се установи причината за замърсяването, в лабораторни условия ще бъде направен допълнителен анализ по азот амониев, азот нитритен, азот нитратен, общ азот, ортофосфати като фосфор, общ фосфор, желязо, манган, цинк, мед, кадмий, олово и цианиди свободни.От екоинспекцията съобщават, че в района няма промишлени предприятия или други източници, генериращи замърсявания.Припомняме, преди дни голямо количество  край Пазарджик. Беше установено, че При извършената проверка бяха констатирани пластмасови мленки от преработка на полиетиленови отпадъци. Резултатите от взетите водни проби сочат  за източник на замърсяването.", "date": "2020.01.27", "title": "Откриха мъртва риба и в река Чая"}
{"url": "https://news.bg/bulgaria/targovtsite-se-gotvyat-za-nov-protest-sreshtu-naredba-n-18-na-nap.html", "text": ", относно текстовете в наредбата. Не успяхме да постигнем консенсус. В следствие на това взехме решение да направим протест. Това каза председателят на Българската асоциация на заведенията Ричард Алибегов в ефира на Bulgaria ON AIR. Като допълни, че ще има и нови стачни действия- затваряне на търговски обекти.Припомняме, че на  и служители в ресторанти, кафенета, заведения за хранене, хотели работят облечени в жълти жилетки.Символичният протест е заради наредба Н-18, която задължава собствениците на обекти да добавят специален модул в софтуерите си, който дава достъп на проверяващите до личните данни на всички от персонала и до рецептурните книжа, които често са фирмена тайна. Новите правила трябва да влязат в сила от 31 януари.Алибегов коментира, че от браншовите организации са били за наредбата за регулация на браншовете и за изсветляване на бизнеса.  Като уточни, че не е проблем бизнеса да е свързан с НАП. СУПТО, проблемът е, че чрез  Не е нужно една агенция да съхранява толкова много данни, още повече такива, каквито не са свързани с фискализацията, допълни той. Също така уточни, че за този софтуер ще трябва да бъде платен от собствениците на бизнеса.за да се преработи, да се нагоди и да се преинсталира наново. До момента са дадени 300 млн. лв. за касови апарати. и месечни абонаменти, които досега те не са имали\", поясни Алибегов. и хотелския бранш, а засегнати от наредба 18 са целият малък и среден бизнес, което прави близо 90% от икономиката, а заетостта е 70%Според него, вкарвайки ДДС това ще балансира нещата. По думите му, ние сме единствената страна в Европа, която има такава ставка на ДДС.", "date": "2020.01.27", "title": " Търговците се готвят за нов протест срещу наредба Н-18 на НАП"}
{"url": "https://news.bg/crime/povdignaha-obvineniya-na-mazha-ograbil-benzinostantsiya-v-selo-trud.html", "text": "Районна прокуратура - Пловдив привлече като обвиняем и задържа 44-годишен мъж за грабежа в бензиностанция в село Труд, съобщават от държавното обвинение.Той е обвиняем за това, че на 24 януари тази година, еДо момента е установено, че около 2,20 часа през нощта, обвиняемият С.Р. посетил бензиностанция, находяща се на изхода на с. Труд, обл. Пловдив. Той пристигнал с лек автомобил, слязъл от него и се отправил съм дежурния служител в търговския обект. Заплашил го с пистолет и взел от касата 1 200 лева. За да не бъде разпознат, обвиняемият бил поставил противогаз на лицето си.След като откраднал парите, С.Р. отново се качил на лекия автомобил и се прибрал в близко предприятие, където бил нощна смяна на работа. Няколко часа по-късно е задържан от служители на полицията.Разпитват се свидетели, назначени са експертизи, като една от тях е за установяване на вида на използваното оръжие.Обвиняемият С.Р. е задържан за 72 часа. Очаква се прокуратурата да внесе искане за постоянен арест на обвиняемия.", "date": "2020.01.27", "title": "Повдигнаха обвинения на мъжа, ограбил бензиностанция в село Труд"}
{"url": "https://news.bg/world/merkel-nastoyava-albaniya-i-severna-makedoniya-da-zapochnat-pregovori-s-es.html", "text": "Канцлерът на Германия Ангела Меркел призова преговорите с Албания и Северна Македония за присъединяване на двете балкански държави към Европейския съюз да започнат през март, съобщават медии.Меркел отбеляза, че ще настоява пред евролидерите да започнат преговорите на срещата на върха на ЕС през март.\"Преди всичко ние искаме да постигнем споразумение на следващия Европейски съвет през март за започване на преговори за присъединяване с Албания и също със Северна Македония\", каза тя по време на среща с албанския премиер Еди Рама.Според канцлера \"двете страни са постигнали много\" и следователно Берлин ще подкрепи стартиране на преговори с двете държави.В края на миналата година Европейският съвет за на преговорите за присъединяване на Северна Македония и Албания към Европейския съюз. Евролидерите се съгласиха Брюксел да започне преговори с двете държави през 2020 г.На срещата на върха на ЕС през октомври Франция, Дания и Холандия блокираха решение за започване на преговори с Тирана и Скопие. Европейският парламент обаче разкритикува решението. Северна Македония е на път окончателно да се присъедини към НАТО, след като САЩ . Страната се опитва да се присъедини към ЕС, след като преодоля ", "date": "2020.01.27", "title": "Меркел настоява Албания и Северна Македония да започнат преговори с ЕС"}
{"url": "https://news.bg/world/koronavirusat-zatvori-granitsata-na-mongoliya-s-kitay.html", "text": "Монголия затвори граничните пунктове с Китай за автомобили, временно затвори училища и отмени публични събития, за да попречи на коронавируса да се разпространи в страната, обявиха властите, цитирани от АФП.Обявените от Улан Батор мерки са най-драстичните на държава, свързани с вируса, който бързо се разпространява в Китай.До момента няма регистрирани случаи в северната съседка на Китай, в която починаха най-малко 81 души и повече от 2700 случая са регистрирани.Почти в дузина държави има регистрирани случаи на коронавирус, включително в Европа, Азия и САЩ.От правителството на Монголия съобщиха, че решението е взето, защото има потвърдени случаи в автономния китайски регион Вътрешна Монголия.Монголия няма да пуска пешеходци и автомобили.По последна информация най-малко 81 души са починали от коронавируса.Междувременно фондацията на Бил и Мелинда Гейтс отпуска 10 милиона долара за борба с вируса. Парите ще бъдат поделени между Китай и държави в Африка.", "date": "2020.01.27", "title": "Коронавирусът затвори границата на Монголия с Китай "}
{"url": "https://news.bg/regions/trup-na-diva-svinya-v-slivensko-vdigna-institutsiite-na-krak.html", "text": "Сигнал за открит труп на дива свиня в местността \"Карандила\" край Сливен вдигна институциите на крак, съобщава БНР.След публикуването на снимки на мъртвото животно във Фейсбук служителите от Държавното горско стопанство, Регионалната дирекция на горите и Природен парк \"Сините камъни\" в Сливен са предприели незабавни мерки и са открили трупа, който вече е загробен.От РДГ-Сливен посочват, че са спазени всички мерки за биосигурност и е взета проба, която предстои да бъде изпратена за изследване за африканска чума по свинете.От горското стопантство призовават гражданите незабавно да сигнализират на телефон 112 при забелязан труп на дива свиня.", "date": "2020.01.27", "title": "Труп на дива свиня в Сливенско вдигна институциите на крак"}
{"url": "https://news.bg/crime/19-godishen-se-obarna-s-kolata-si-i-zagina-kray-provadiya.html", "text": "19-годишен загина след като се обърна с колата си по стръмен наклон на пътя в района на Провдания, съобщи БНТ.Младеж от село Ивански загубил контрол върху автомобила си и се преобърнал по стръмен склон извън пътя.Момчето е загинало на място, а непълнолетният му спътник е в тежко състояние. По всяка вероятност причината за инцидента е несъобразена скорост.Припомняме, че преди дни 61-годишен мъж се преобръна с колата си на автомагистрала \"Хемус\", в района на Провадия. Мъжът е откаран с болки в гърдите във варненската многопрофилна \"Св. Анна\", където е починал.", "date": "2020.01.27", "title": "19-годишен се обърна с колата си и загина край Провадия"}
{"url": "https://news.bg/regions/izgradiha-novi-3-km-traboprovodi-za-mineralna-voda-v-burgas.html", "text": "Община Бургас изгради 3 км нови тръбопроводи за минерална вода, съобщи БНР. След като държавата прехвърли на Община Бургас управлението на минералните извори на нейна територия, тя търси всякакви източници на финансиране и възможности за разумно оползотворяване на този ценен ресурс. Вече приключи изпълнението на проект за изграждане на 2865 м. нова тръбопроводна мрежа в района на кв. \"Ветрен\". От сондаж Б-191 са захранени 2479 м., а от сондаж165 - близо 400 м. Топлопроводът е изпълнен с предварително изолирани тръби, гарантиращи най-малка загуба на топлина по трасето. Извършена е реконструкция на Сондаж Б-191 и Сондаж Б-165, включваща и монтаж на ново оборудване.Водопроводната мрежа е изградена с подкрепата на Инвестиционна Програма Минерални Води (ИПМВ) на Националния Доверителен Еко Фонд (НДЕФ). Общата стойност на инвестицията е 1 097 649 лв. Съфинансирането от НДЕФ е в размер на 586 225 лв., а останалото са собствени средства на Община Бургас.С реализацията на проекта \"Изграждане на водопроводна мрежа за минерална вода, в. з. \"Минерални бани\", гр. Бургас\" се подобрява услугата за пренос и доставка на продукта до съществуващи и бъдещи бази за рехабилитация и балнеолечение.Новата подземна мрежа ще захранва и общинския плувен басейн. Тя отключва възможността за реализация на следваща идея за развитие на Минералните бани и туристическия комплекс \"Акве Калиде\".Община Бургас вече е осигурила необходимото финансиране и тази година започва да изгражда там нов експозиционен и демонстрационен център с музейна част и реплика на римска баня.", "date": "2020.01.27", "title": "Изградиха нови 3 км тръбопроводи за минерална вода в Бургас"}
{"url": "https://news.bg/society/salzotvoren-gaz-sreshtu-protestirashti-pred-mrrb-zaradi-opit-za-shturm-na-sgradata.html", "text": "Около 200 души се събраха пред Министерство на регионалното развитие и благоустройството в София с искане за оставка на министър Петя Аврамова.С викове \"Оставка\" и \"Вън\", със знамена и на фона на български революционни песни протестиращите се бяха събрали и настояваха освен екоминистъра Нено Димов, който бе арестуван и после , оставка да подаде и министър Аврамова, а и самият премиер Бойко Борисов.Протестът е организиран от партия \"Възраждане\" с лидер Костадин Костадинов.\"Нено Димов беше бушонът, но Петя Аврамова е отговорна повече от него за безводието в Перник и други градове, а стои още на поста си\", каза пред news.bg софиянецът Ангел Тодоров.\"Съд и присъда, не само да си хване самолета. Той е главата на това правителството, трябва да понесе отговорност за управлението си 10 години\", категоричен бе протестиращият.Друг протестиращ, дошъл специално от град Тракия, поиска оставката на цялото правителство, заради \"мизерията в малките градове и заради това, че в тях вече няма българска реч, тъй като българите са си тръгнали\".Георги Георгиев от Хасково, също дошъл специално за протеста, член на Възраждане, но присъствал на протеста като гражданин, добави: \"Искам оставка на министър Петя Аврамова за водната криза, на Борисов, затова, че трови народа от години. Какво още трябва да търпим, заплатите в провинцията са ниски, а хората с висше образование и дори лекарите вземат заплати, срамни за ЕС\".Протестът днес, по думите му, имал две задачи - \"първо събуждане на българския народ и съд за управляващите, които са крали от ресурсите на народа\".По-късно протестиращите започнаха да целят сградата на министерството с празни бутилки и се опитаха да щурмуват сградата, вследствие на което полицията пръсна сълзотворен газ. Няколко човека са откарани за очен преглед в ИСУЛ.От МВР потвърдиха, че са използвали помощно средство - лютив спрей срещу протестиращите, които са се опитали да пробият полицейския кордон и да влязат в сградата. При щурма е счупена входната врата на министерството.Двама служители на реда са пострадали от хвърлен предмет и удар с дръжката на знаме. Оказана им е медицинска помощ.Полицейското присъствие в района остава засилено с цел опазване на обществения ред. Установява се самоличността на провокиралите напрежението пред сградата.Припомняме,  бе обявено на 21 декември, след като воден режим бе  на 18 ноември 2019 г.На 13 януари 2020 г., бе  който отговаря за водните ресурси. Разпитът му продължи над два часа и половина.На 15 януари бе разпитана и ., а на 10 януари, , която беше приета от премиера Бойко Борисов.Обвинението срещу Нено Димов бе свързано с кризата с водата в Перник, но разследващите работят и по афера ..По време на заседанието На 16 януари стана ясно, че .", "date": "2020.01.27", "title": "Сълзотворен газ срещу протестиращи пред МРРБ заради опит за щурм на сградата"}
{"url": "https://news.bg/regions/avariya-ostavi-bez-voda-tri-sela-v-pazardzhishko.html", "text": "Три села в Пазарджишко останаха без вода заради аварии на уличните водопроводи, съобщава БНР.Засегнати са Синитово, Огняново и Цар Асен.В момента аварийни екипи на ВиК отстраняват повредите.Очаква се, че водоподаването ще бъде възстановено във вечерните часове.", "date": "2020.01.27", "title": "Авария остави без вода три села в Пазарджишко"}
{"url": "https://news.bg/world/islyamska-darzhava-se-zakani-da-prevarne-izrael-v-poligon-za-himicheski-orazhiya.html", "text": "ДАЕШ (\"Ислямска държава\") се закани да започне \"нова фаза\" нападения срещу Израел, информира АФП.В аудиосъобщение групировката се закани да нападне еврейската държава.\"Ще превърнем Израел в полигон за изпитание на ракети и химически оръжия\", предупреди групировката.Съобщението е 37 минути.Призовават се джихадистите от ДАЕШ в Сирия и Синай да предприемат нападения срещу Израел.\"Погледът на войниците на халифата, където и да са те, все още е насочен към Йерусалим\", обяви групировката.", "date": "2020.01.27", "title": "„Ислямска държава” се закани да превърне Израел в полигон за химически оръжия"}
{"url": "https://news.bg/int-politics/zhirinovski-obyavi-koronavirusa-za-biologichna-ataka-na-sasht.html", "text": "Лидерът на Либералдемократическата партия в Русия Владимир Жириновски обяви, че причината за заразата с коронавируса в Китай може да са американците.Руският политик предложи две теории, във всяка от които подозренията му падат върху САЩ, съобщава радио \"Говорит Москва\".Жириновски предположи, че вирусът може да се е появил в Китай заради желанието на американските фармацевтични компании да спечелят пари.\"Фармацевтите ще станат милиардери през 2020 г. и бързо всичко ще се забрави\", добави той.Според втората му версия коронавирусът е атакувал хората, след като САЩ са използвали биологическо оръжие. Руският политик смята, че вирусът можел да бъде предаван по въздушен път.\"Тази зараза може да се разпространи в онази страна, която използва биологически оръжия. Междувременно е лесно да се създаде паника\", продължи Жироновски.Главната цел на САЩ в тези случаи била желанието да удари по икономиката на Китай и да се подкопае икономическата му мощ.", "date": "2020.01.27", "title": "Жириновски обяви коронавируса за биологична атака на САЩ"}
{"url": "https://news.bg/health/mvr-i-dans-se-vklyuchvat-v-zashtitata-ot-noviya-koronavirus.html", "text": "Работна група от представители на Министерство на здравеопазването, дирекция Гранична полиция на МВР, Министерство на външните работи и дори ДАНС се заема с мерки за недопускане на територията на България на заразени с новия коронавирус, който тръгна от Китай.Това обяви държавният здравен инспектор д-р Ангел Кунчев.Мистериозният вирус, който тръгна от китайския град Ухан, е наречен \"коронавирус 2019 г.\" Досега за него нямало изготвени проби, но се очаква до 3-4 седмици да има.Така ще могат да се изследват по-лесно хора със съмнение, че може да са се заразили.\"Възможността за износ на вируса от Китай е силно намалена, град Ухан е затворен, полетите спрени\", обясни Кунчев.Той добави, че мерките за ограничаване на вируса от Китай да влезе у нас ще включват и засилени проверки по летищата, най-вече на полети, които имат връзки от Китай.\"Такива са полети от Москва, Истанбул, Лондон и по-малко от Париж и Рим\", обясни експертът.При съмнение, че има заразен пътуващ, човекът ще бъде отделян в медицински пункт и ще му се взема точна анамнеза къде е бил и какви контакти е имал.\"Aко се развият симптоми, ще има специален кабинет в болницата в Петрич, както и ще се правят бързи тестове за грип, а след седмици вероятно ще има и тестове за самия вирус\", каза още д-р Кунчев.Д-р Тодор Кантарджиев, директорът на Центъра по заразни и паразитни болести добави, че и там има създадена работна група от доценти и вирусолози, която се занимава със съмнения за пациенти, заразени с вируса.\"Вирусологичното изследване за доказване на новия \"коронваирус 2019\" може да се докаже само при тежко болен човек с разгъната клинична картина\", заяви д-р Кантарджиев.Той призова при някакви съмнения хората да се свързват с лекарите си, защото материал за изследване ще се приема само от тях. Специалистът обясни, че \"много хора са се сетили да се изследват и отивали направо в центъра\".Кантарджиев обясни и какви са мерките за предпазване - същите като срещу грип - маски, хигиенни кърпички, спирт като дезинфектант, кърпички с хлорхикседин.Според д-р Ангел Кунчев не трябва да има толкова голяма паника по отношение на новия коронавирус.\"Смъртността за този вирус досега е 10% - както има починали, така има и напълно здрави изписани. За сравнение със САРС, при който смъртността беше 30% и имаше случаи във всички европейски страни\", каза Кунчев.Той анализира, че голямата опасност при сегашния китайски вирус е да не стане по-високо патогенен, което означава да се предава по-лесно от човек на човек.\"А досега няма случай пътувал с болен да се е разболял, заразените са само с близък контакт, когато се е лекувал вкъщи или заразени медицински работници\", добави експертът.Поради създадената епидемична обстановка и с цел превенция на заболяването и намаляване на риска от възникване на нови случаи, Министерство на здравеопазването препоръчва на гражданите следното:При пътуване до Китай:За пристигащи от Китай:В случай на симптоми, подсказващи за респираторни заболявания преди, по време или след пътуване:В случай, че симптомите на респираторна инфекция се появят по време на полет, информирайте незабавно за това екипажа на самолета.", "date": "2020.01.27", "title": "МВР и ДАНС се включват в защитата от новия коронавирус"}
{"url": "https://news.bg/crime/i-vks-opravda-nachalnik-otdel-v-dans-za-razglasyavane-na-darzhavna-tayna.html", "text": "Съдът оправда началник отдел в ДАНС. Магистратите от Върховния касационен съд потвърдиха оправдателната присъда на Софийския административен съд (САС). С нея Мирослав Маринов - началник отдел в Специализирана дирекция \"Финансова сигурност\" на ДАНС, е признат за невинен за разгласяване на държавна тайна. Информацията бе публикувана на страницата на ВКС.Наказателното дело е секретно. То е образувано през 2019 г. във ВКС по касационен протест на прокурор при Апелативна прокуратура - София срещу въззивната присъда. С нея е отменена в наказателно-осъдителната ú част първоинстанционната присъда на Софийския градски съд, като подсъдимият Мирослав Маринов (началник отдел в Специализирана дирекция \"Финансова сигурност\" на ДАНС) е признат за невинен.Основанието за неговата невинност се базира на чл. 304 от Наказателно-процесуалния кодекс (НПК). Той е оправдан изцяло по повдигнатото обвинение по чл. 357 от Наказателния кодекс (НК) за разгласяване на информация, представляваща държавна тайна, която му е била поверена или станала известна по служба или работа.Междувременно днес  със самоделка. ", "date": "2020.01.27", "title": "И ВКС оправда началник отдел в ДАНС за разгласяване на държавна тайна"}
{"url": "https://news.bg/world/tramp-nastigna-demokratite-v-sondazhite.html", "text": "Президентът на САЩ Доналд Тръмп използва \"Туитър\" тази сутрин по адрес на Джон Болтън, след като стана ясно, че . Но в същото време Тръмп може да намери утеха в социологическо проучване на Washington Post-ABC News.Националното изследване доближава Тръмп до основните кандидати за президент на САЩ от Демократическата партия. Бившият вицепрезидент на САЩ Джо Байдън води с 4% при сблъсък с Тръмп (50% - 46%). Преди три месеца Байдън водеше със 17%.Сандърс води с 2% (49 на сто - 47%) на Тръмп. Ейми Клобучар води с един процент (48%-47%), а бившият кмет на Ню Йорк Майкъл Блумбърг с 3% (49% - 46%).Този дефицит на Тръмп срещу топ демократите е сведен наполовина в сравнение с подобно проучване в края на 2019 г.Проучването показва още, че сенатор Елизабет Уорън е с изравнени позиции с Тръмп. И двамата са подкрепяни от 48% от респондентите.Социологическото изследване е преди да се появи новината, че Болтън публикува книга. Запитани кой ще спечели на изборите през ноември, 49% посочват Тръмп, а 43% кандидата на Демократическата партия.Това се дължи частично на положителното усещане на американците за икономиката на страната.", "date": "2020.01.27", "title": "Тръмп настигна демократите в сондажите"}
{"url": "https://news.bg/regions/proveryavat-prechistvatelnata-stantsiya-v-sozopol.html", "text": "Започна проверка в пречиствателната станция и в залива в Созопол, съобщава БНТ.Инспекцията се извършва от служители на Басейнова дирекция и Регионалната инспекция по околната среда и водите, след като морето изхвърли част от двукилометровата тръба, която зауства мръсните води на града.Припомняме, по-рано днес стана ясно, че близо . Парчето вече е прибрано в двора на пречиствателната станция.Ръководителят на пречиствателната станция Красимир Кръстенов обясни, че става дума за техническа авария. Той обаче увери, че пречиствателната станция продължава да работи, и то в границите на заложените показатели.От своя страна кметът на Созопол Тихомир Янакиев посочи, че през последните 4-5 години има постоянни проблеми. Той обясни, че водният цикъл на общината е изключително голям проект за над 80 млн. лева. От тях над 60 млн. лева са европейски средства, а три милиона - средства на община Созопол.", "date": "2020.01.27", "title": "Проверяват пречиствателната станция в Созопол"}
{"url": "https://news.bg/crime/samoubiliyat-se-v-dans-bil-seriozno-vaorazhen.html", "text": "Във връзка с възложена от Софийска градска прокуратура (СГП) проверка, на 27 януари 2020 г., в сградата на ДАНС е призовано лице за снемане на обяснения, съобщиха от прокуратурата часове след като стана ясно, че този следобед в сградата на агенцията около 60-годишен мъж се бил самоубил. Според съобщението на ДАНС самоубийството било станало преди влизането в сградата на ДАНС. То било станало при , пишат от държавното обвинение.След инцидента на място се извършва оглед от служители на Столичната дирекция на вътрешните работи, под надзора на прокурор от СРП.В информацията, изпратена от прокуратурата, мъжът, призован да свидетелства в сградата на ДАНС, бил носил и пистолет със заличени номера и два пълнителя.Проверява се версията за , пишат от прокуратурата.", "date": "2020.01.27", "title": "Самоубилият се в ДАНС бил сериозно въоръжен"}
{"url": "https://news.bg/world/iran-obvini-evropa-v-rasizam.html", "text": "Министърът на външните работи на Иран Мохамед Джавад Зариф заяви, че Великобритания, Франция и Германия са проявили \"расизъм\" със задействането на механизма за разрешаване на спорове към ядрената сделка от 2015 г., информира АФП.В реч по телевизията в Техеран Зариф заклейми \"заблудата\", че \"само невинните\" могат да спечелят от международното право.На фона на \"повтарящите се нарушения от страна на САЩ и Европа, Иран няма право да използва член 36 (от договора), въпреки че няколко пъти писмено уведоми европейските представители\", каза Зариф, но не обясни как Иран е бил ощетен.\"Не приемаме такъв расизъм\", добави той.На 14 януари Великобритания, Франция и Германия съобщиха, че , но отбелязаха, че ще продължат да изпълняват договореностите.Преди дни шефът за външната политика на ЕС Жозеп ", "date": "2020.01.27", "title": "Иран обвини Европа в расизъм"}
{"url": "https://news.bg/crime/zadarzhaha-cheh-s-kontrabandni-prekursori-za-4000-lv.html", "text": "Задържаха чешки гражданин за контрабанда на прекурсори през ГКПП \"Капитан Андреево\".50-годишният чужденец е привлечен като обвиняем от Окръжната прокуратура в Хасково за това, че на 26 януари с товарен автомобил внесъл от Турция без разрешително 4 пакета с бели хапчета в насипно състояние, с общо нето тегло 19,840 кг, съдържащи ефедрин/псевдоефедрин, на обща стойност 4 000 лева.Товарният автомобил бил отклонен за щателна митническа проверка, при която било установено, че под палетите с декларираната стока били полиетиленови пликаове с таблетки, за които след лабораторен анализ се установило, че съдържат псевдоефедрин.По разпореждане на прокуратурата чешкият гражданин е бил привлечен към наказателна отговорност и му е наложена мярка за неотклонение \"Гаранция\" в размер на 5 000 лева, както и забрана да напуска страната.Разследването по случая продължава.", "date": "2020.01.27", "title": "Задържаха чех с контрабандни прекурсори за 4000 лв."}
{"url": "https://news.bg/crime/darzhavata-ne-prevazpitava-adekvatno-prestapnitsite-spored-razsledvasht-zhurnalist.html", "text": "Държавата не се справя добре със задължението си да превъзпитава адекватно престъпниците.На това мнение е разследващият журналист Димитър Илиев, предаде Bugaria on air.Той коментира актуалното предложение , извършили тежки престъпления.Такива законодателни предложения и промени, според него, се правят от желание за справедливост. За съжаление, обаче, става ясно, че нямаме стабилно във времето законодателство.Случващото се и превенцията е важно да се стават преди събитията, а не да се върви след тях, убеден е той.Самият случай с Аксел, арестуван за бруталното убийство на Андрея, показва, че законът е несъвършен. Той се е възползвал вече няколко пъти от това за предишни престъпления и не е лежал в затвора.Но наказанията му, от порядъка на 6 месеца, са неадекватни на подобни деяния. Винаги има вратички в закона.Работа на районния инспектор е да следи подобен контингент. Можеше това убийство да бъде предотвратено, настоя Илиев.", "date": "2020.01.27", "title": "Държавата не превъзпитава адекватно престъпниците, според разследващ журналист "}
{"url": "https://news.bg/world/barnie-london-tryabva-da-izyasni-targovskite-si-standarti-sled-brekzit.html", "text": "На Великобритания вероятно ще са необходими значително повече от единадесет месеца, за да постигне бъдеща търговска сделка с Европейския съюз.Това заяви главният преговарящ на ЕС за Брекзит Мишел Барние в Дъблин, където се срещна с премиера Лео Варадкар, предаде \"Блумбърг\".Барние предупреди, че Лондон трябва да изясни точно колко ще се отдалечат от стандартите на ЕС при излизането му.Трябва да се работи за избягването на твърда граница с Ейре, един от болезнените въпроси при преговорите. Но проерките  на стоките, които ще влизат и излизат, са неизбежни.Очаквано, които двамата обсъдиха.\"Винаги съм казвал, че ние сме само на половината на Брекзит, все още не е приключено\", заяви Варадкар преди срещата.Премиерът на Великобритания Борис Джонсън е категоричен, че няма да се съгласи на повторно удължаване на преходния период след края на 2020 г., ако не бъде сключено споразумение.Припомняме, че миналата седмица Джонсън подписа споразумението за Брекзит  историята на страната.", "date": "2020.01.27", "title": "Барние: Лондон трябва да изясни търговските си стандарти след Брекзит "}
{"url": "https://news.bg/crime/samoubiliyat-se-v-dans-otvlicha-samolet-prez-1981-godina.html", "text": "Емил Крумов, ,  е същият, който през 1981 г. отвлича самолет ТУ -134 на БГА \"Балкан\", който изпълнява редовен рейс София-Варна, предаде \"Труд\".Десет минути преди машината да кацне, облечен с немска униформа и отличителни белези на хитлерист, той се отправил с пистолет в ръка към кабината на пилотите.Той направил впечатление на пътуващ резервен екипаж и в момента, когато пилотите предавали на немски език исканията му за отклоняване на самолета към Мюнхен и бил обезвреден.Крумов е бил извикан на разпит във връзка с разпоредената от главния прокурор Иван Гешев проверка на Българския национален съюз (БНС) и на \"Луковмарш\".Крумов от години е редови член на организацията.Мъжът от Перник останал да живее съвсем сам.Той е бил с изключително слаба психика и преди 10 г. е правил опит за самоубийство.Тогава бившият шеф на БНС Боян Расате е успял да го разубеди да не посяга на живота си.Според съобщението на ДАНС самоубийството било станало преди влизането в сградата на ДАНС. То било станало при , пишат от държавното обвинение.След инцидента на място се извършва оглед от служители на Столичната дирекция на вътрешните работи, под надзора на прокурор от СРП.В информацията, изпратена от прокуратурата, мъжът, призован да свидетелства в сградата на ДАНС, бил носил и пистолет със заличени номера и два пълнителя.Проверява се версията за , пишат от прокуратурата.", "date": "2020.01.27", "title": "Самоубилият се в ДАНС отвлича самолет през 1981 година "}
{"url": "https://news.bg/crime/otmeniha-zabranata-na-polfriyman-da-napuska-stranata.html", "text": "Отмениха забраната на австралиеца Джок Полфрийман да напуска страната, предаде \"24 часа\". Това стана със съдебно решение, което обаче не е оконателно.Софийският административен съд е oтмeнил по-рано през януари нaлoжeнaтa oт диpeкция \"Mигpaция\" нa MBP пpeз 2011 г. зaбpaнa  Пoлфpиймaн дa нaпycнe Бългapия.Решението на cъдия Бopянa Бopoджиeвa oт Aдминиcтpaтивeн cъд - Coфия-гpaд е от 24 януари. Мотивът е, че забраната e c oтпaднaлo ocнoвaниe и oгpaничeниeтo e пpилoжимo cпpямo чyждeнци c eфeктивни пpиcъди, изпълнявaни y нacАкo Bърховният административен съд пoтвъpди решението, ycлoвнo пpeдcpoчнo ocвoбoдeният aвcтpaлиeц вce пaк ще получи пpaвo нa избop къдe дa пpeбивaвa.Припомняме, австралиецът Джок Полфрийман, който излежаваше 20-годишна присъда за , излезе Няколко дни по-късно главният прокурор  да се възобнови производството по условно предсрочно освобождаване на Джок Полфрийман и да се Искането е следствие от подадена от.", "date": "2020.01.27", "title": "Отмениха забраната на Полфрийман да напуска страната "}
{"url": "https://news.bg/health/obshtopraktikuashti-lekari-se-obyaviha-sreshtu-naredba-n-18.html", "text": "Общопрактикуващите лекари от София област се обявиха срещу Наредба Н-18, като неприложима в областта на медицината.Това се казва в изявление на тяхното сдружение  до медиите.Лечението като \"продажба\" и лекарите като \"оператори на продажби в търговски обект\" обезсмислят здравеопазването в България, настояват те.Прилагането в практиката както на базовия вариант, така и на специално регламентирания за лекарите вариант на СУПТО ще ще създаде листи на чакащите на всички нива на здравеопазването. За всяко влизане в кабинета ще се пише нов амбулаторен лист. При прекъсване на връзката с НАП ще спира дейността на лекарите. Ще се лишат здравнонеосигурените лица от достъп до първична медицинска помощ, предупреждават лекарите.Те настояват да се премахнат безсмислените ограничения в Наредба Н-18, пречещи на работата ни или да се отмени изцяло относно медицинската дейност. Всички хора в България по Конституция имат право на достъпна медицинска помощ и право на конфиденциалност, се напомня в позицията.Те предлагат да отпадне изискването да вписват в базата данни номерата на касовите бележки; да отпадне забраната за съхранение на медицинската информация от прегледите на всички пациенти, включително неосигурените, в медицинския;да престанат опитите на управляващите да регламентират в сектора задължения, които не могат да бъдат изпълнявани.Много по-ефективен, според тях, ще бъде контролът, ако се създадат стимули за гражданите да съхраняват и предават с данъчните си декларации касовите бележки за разходите, които са направили през годината. В страните, където тази практика е въведена, почти няма необходимост от контролна дейност - гражданите сами изпълняват тези функции.Лекарите подкрепят организирания на 29.01.2020 г. протест на малкия и средния бизнес срещу Наредба Н-18.Припомняме, че на  собственици и служители в ресторанти, кафенета, заведения за хранене, хотели работиха облечени в жълти жилетки.Символичният протест е заради наредба Н-18, която задължава собствениците на обекти да добавят специален модул в софтуерите си, който дава достъп на проверяващите до личните данни на всички от персонала и до рецептурните книжа, които често са фирмена тайна. Новите правила трябва да влязат в сила от 31 януари.", "date": "2020.01.27", "title": "Общопрактикуащи лекари се обявиха срещу Наредба Н-18"}
