{"url": "https://news.bg/bulgaria/hilyadi-vyarvashti-se-sabraha-na-krastova-gora.html", "text": "Хиляди вярващи се събраха на Кръстова гора, за да посрещнат големия християнски празник Кръстовден, който се отбелязва на 14 септември.Вярващите ще посрещнат утрото в родопската гора, като се надяват молитвите им да бъдат чути - през тази нощ те имат голяма сила. По традиция свещената литургия се отслужва на открито. Тя започва в полунощ и продължава близо три часа.Преданията разказват, че в Кръстова гора се намират останки от кръста, на който е бил разпънат Христос, напомня bTV. Оттам идва и името на местността.", "date": "2017.09.13", "title": "Хиляди вярващи се събраха на Кръстова гора"}
{"url": "https://news.bg/disasters/5-ma-sa-zaginali-v-dom-za-vazrastni-ostanal-bez-tok-vav-florida.html", "text": "Пет души са загинали в дом за възрастни във Флорида, който е останал без ток в продължение на дни след урагана Ирма, съобщава Би Би Си.Полицията евакуира около 120 души от дома, който бурята остави без климатик.Барбара Шариф, кмет на Броуард съобщава, че трима са намерени мъртви в дома за възрастни в Холивуд Хилс. Други двама са починали, след като са откарани в болница.Десет милиона души все още нямат ток след урагана Ирма.Това не е единственият дом в щата Флорида, който е оставен без ток от Ирма.Повече от половината от голяма общност пенсионери в Пемброк Пайнс, Флорида, все още нямат електроенергия, възрастни жители са останали в помещения без достъп до асансьори.Говорителят на полицията в Пемброк Пейнс Аманда Конуел съобщава, че служителите на реда са там.Тя допълва, че някои от 15 000-те жители на Сенчъри Вилидж са уязвими и \"ние сме загрижени за тяхното благополучие\".", "date": "2017.09.13", "title": "5-ма са загинали в дом за възрастни, останал без ток във Флорида"}
{"url": "https://news.bg/society/grazhdani-i-tsarkva-ne-iskat-avtogara-pred-hram-pametnika-sv-aleksandar-nevski.html", "text": "Светият синод подкрепя премахването на автогарата на площада около храм-паметника \"Св. Александър Невски\". Синодът отдавна иска премахването, но досега няма никакъв резултат.Припомняме, общинският съветник Симеон Славчев успя да прокара проблема на разглеждане в СОС.Първоначално автобусите, за провинцията и чужбина спирали на южната страна, с гръб към катедралата. Димът от работещите двигатели полепвал по сградата и ставала черна.Също така това правело невъзможно отварянето на прозорците, защото всичко влизало в църквата, а и вредните газове се дишат от туристите, разказа епископ Герасим. Предшественикът му дядо Тихон изпратил писмо до общината и така преместили \"автогарата\" на сегашното й място.\"Има определени 5 места, а те стават 10 - 15 и стигат до 18 рейса. Целият площад е с куфари и определено става голяма цигания. Случвало ми се е по 20 минути да не мога да измина 30 метра и да стигна до сградата на Светия синод, защото площадът е пълен с автобуси и с куфари. Още повече, че тези автобуси възпрепятстват и достъпа до самия храм-паметник \"Св. Александър Невски\" и туристите не могат да си направят снимки\", сподели главният секретар Герасим.Той е категоричен, че мястото на автогарата не е на площада пред катедралния храм. Епископ Герасим смята, че както във всички европейски столици зоната трябва да е пешеходна, за да могат туристите спокойно и необезпокоявани от автобуси и коли да разгледат най-големия православен храм на Балканите.Със задача се е заел и общинският съветник Славчев, който разговаря с Мелнишкия епископ Герасим - главен секретар на Светия Синод на Българската православна църква и Председател на Църковното настоятелство на храм-паметника \"Св. Александър Невски\".Анкетата показа, че над 83% от попълнилите запитването са против автогарата и искат това място да се превърне в пешеходна зона с парково пространство и пейки. Внесено е официално питане до кмета на София Йорданка Фандъкова, кога и кой е разрешил паркирането на автобуси. Питането е в Дневния ред на сесията на СОС, която ще се проведе на 14 септември.", "date": "2017.09.13", "title": "Граждани и църква не искат автогара пред храм-паметника \"Св. Александър Невски\""}
{"url": "https://news.bg/world/nato-turtsiya-ne-ni-informira-za-ruskoto-s-400.html", "text": "Турция не е информирала НАТО за подписаното с Русия споразумение за закупуване на ПВО С-400. Това заяви представител на Северноатлантическия алианс пред ТАСС., каза представителят, коментирайки решението на Анкара да се договори с Москва.В същото време източникът подчерта, че страните членки на организацията самостоятелно приемат решение за придобиване на военна техника.Според източника за НАТО е важно оборудването, което страна членка купува да си взаимодейства с техниката на въоръжените сили на организацията при операции и мисии.Вчера турският лидер Реджеп Ердоган съобщи, че Анкара е подписала с Русия споразумение за закупуване на система С-400 и че вече е внесен депозит.Днес Ердоган обяви, че сделката на Турция с Русия за доставката на руски противовъздушни системи С-400 \"вбеси САЩ\".", "date": "2017.09.13", "title": "НАТО: Турция не ни информира за руското С-400"}
{"url": "https://news.bg/bulgaria/borisov-tarsi-poroshenko-za-obuchenieto-na-balgarski-ezik-v-ukrayna.html", "text": "Министър председателят Бойко Борисов търси украинския президент Порошенко в петък по повод приетия от украинското правителство закон, който ощетява образованието на български език в държавата. Това стана ясно  на Министерски съвет, когато вицепремиерът и министър на отбраната Красимир Каракачанов запозна колегите си с казуса относно ограниченията на българите в Украйна да получават образование на националния си език.По думите му след приемането на Закон за образованието в украинския парламент, образованието на национален език се ограничава само до детските градини и началното образование. Според Каракачанов, това нарушава правата на българската общност.Става ясно, че освен българите засегнатите от този закон са унгарци, поляци, румънци и т. н. В същото време Украйна получава подкрепа от българска страна. Мнението на Каракачанов е, че българското правителство трябва да вземе позиция и мерки, за да защити правата на сънародниците ни в Украйна.\"Това е въпрос, който стои на нашето внимание от няколко месеца. За съжаление, законът беше приет в този вид окончателно от украинския парламент\", коментира проблемът вицепремиерът и външен министър Екатерина Захариева. Тя съобщи на колегите си, че се подготвя съвместно писмо с държавите, които най-много са засегнати от този въпрос - Унгария, Румъния, Полша, Гърция. Тя уточни, че българското малцинство в Украйна няма училище, в което изцяло всичко да се изучава на български.По думите за Захариева вече са проведени разговори с някой от министрите на тези държави, но написването на общо писмо ще коства време.Бойко Борисов поиска Захариева да разговаря с външния министър на Украйна и украинският посланик да предаде нашите притеснения зад граница. Премиерът пожела също министър Красимир Вълчев да се свърже с техния министър на образованието. \"Като ми докладвате какво е реалното положение и как ще ни засегне, ще поискам разговор с президента Порошенко\". Борисов изтъкна, как при визитата си тук Петро Порушенко многократно благодари за подкрепата от България.Амбицията на премиера е по възможност проблемът да се реши на ниво министри. Министър председателя обясни, че трябва да се действа бързо, за да поиска разговор с Петро Порошенко до петък.", "date": "2017.09.13", "title": "Борисов търси Порошенко за обучението на български език в Украйна"}
{"url": "https://news.bg/euronews/ep-iska-razsledvane-na-azerbaydzhanskata-perachnitsa.html", "text": "Евродепутатите поискаха разследване на \"Азербайджанската перачница\".Това става ясно от резолюция, приета с 578 гласа \"за\" срещу 19 \"против\", при 68 \"въздържал се\".Припомняме, преди няколко дни медии разкриха, че Азербайджан е плащал подкупи на високопоставени политици и мениджъри от Европа. Азербайджан е превеждала 2.5 млрд. евро към високопоставени политически фигури в Европа. Между тези политици бил и българският представител в Европейската банка за възстановяване и развитие Калин Митрев, който е и съпруг на Ирина Бокова.Случаят се проверява и в България.Евродепутатите призоваха разкритията около \"Азербайджанската перачница\" да бъдат разследвани, а списъкът \"Магнитски\" за санкции да бъде приет от ЕС.Те осъждат разкритията за \"Азербайджанската перачница\" и опитите на Азербайджан и други диктаторски режими в трети страни да влияят на европейския процес на вземане на решения чрез незаконни средства.Депутатите добавят, че Европейският парламент трябва да разследва и приеме сериозни мерки за предотвратяване на подобни корупционни практики, които подкопават авторитета и легитимността на работата му.Корупцията е една от най-пренебрегваните причини за нарушаване на човешките права и Европейският съюз трябва да поощрява международното сътрудничество за борба с нея.Затова евродепутатите призовават ЕС да се осигури прилагането на съществуващите антикорупционни конвенции; да добави антикорупционна клауза към споразуменията с трети страни; да следи постоянно и отблизо проектите, финансирани от ЕС, в сътрудничество с местни антикорупционни агенции; да използва санкции като последна мярка или да спира споразумения в случай на системна корупция, водеща до сериозни нарушения на правата на човека; да подкрепя и защитава независимите медии, обществени организации и лица, подаващи сигнали, които разкриват случаи на корупция въпреки опасността от репресии; да представи пред Съвета списъка \"Магнитски\", съдържащ имената на 32 руски официални лица, които са отговорни за смъртта на адвоката Сергей Магнитски, за да може този списък да бъде приет възможно най-скоро и да се наложат санкции срещу тези лица.\"След \"Люкс лийкс\", \"Панама лийкс\", руските и азербайджанските перачници ние осъзнаваме, че корупцията се простира отвъд държавните граници и има драматични последици за политически решения. Чрез този доклад ние призоваваме за поддържането на възможно най-високите стандарти на етика и прозрачност в международните и националните органи, както и ЕС да създаде правна рамка за възпиране на всяка форма на корупция и измама\", заяви докладчикът Петрас Ощравичиус (АЛТЕ, Литва).", "date": "2017.09.13", "title": "ЕП иска разследване на „Азербайджанската перачница“"}
{"url": "https://news.bg/health/ot-2010-g-detsa-pod-3-g-se-transplantirali-v-chuzhbina.html", "text": "Заявленията на 48 деца са разгледани на днешното заседание на Обществения съвет към Център \"Фонд за лечение на деца\". От тях са одобрени документите на 30 деца. 8 малки пациенти, с тежки и редки заболявания, да заминат за лечение в чужбина.Заседанието е само ден, след като с  бе осъществена поредната рокада в управлението на центъра, който решава съдбата на български деца. Това е първото заседание на директора д-р Мариета Райкова.Срещу уволнението на Тинка Троева се изказа Пенка Георгиева от \"Заедно с теб\" и член на Обществения съвет към момента, която заяви, че мотивът за уволнението е несъстоятелен, тъй като самият Обществен съвет е гласувал лечението на 5-месечното дете да се осъществи в чужбина. Припомняме, според аргументацията на МЗ с изпращането на бебето в Германия,  тъй като има мнение на специалисти - експерти към фонда - че трансплантацията и лечението на детето може да се осъществи в България.Красимира Величкова, бивш член на ОС към ЦФЛД, изказа също съмнение в състоятелността на уволнението.В профила си във Фейсбук Величкова напомня, че още през 2010 г. Общественият съвет на Фонда е взел решение всички деца до 3-годишна възраст да бъдат изпращани за трансплантации в чужбина. До там се е стигнало след много сложни и проблемни случаи на присаждане на черен дроб на деца у нас и след спешното изпращане на няколко деца за рестрансплантации в чужбина.Величкова напомня и препоръката на покойния вече доц. Христо Желев, национален консултант по детска гастроентерология, в писмо до ОС, с което въз основа на анализ на данните за трансплантациите и преживяемостта на малки деца у нас, е препоръчал да не бъдат трансплантирани деца до 3 г. в България, докато не се обучат екипи и тази дейност не се развие така, че да гарантира успешност на европейски нива.\"Имаме ли данни за такова развитие? Не. Защо тогава се твърди, че тези трансплантации могат да се извършват в България? Никой не знае\", пише Красимира Величкова.На днешното заседание на фонда са отложени са заявленията на 5 деца, поради изчакване на оферти от чуждестранните лечебни заведения и представяне на допълнителна медицинска документация - от родителите или от външните консултанти.Одобрени са и документите на 22 деца, които ще се лекуват в България и ще получат скъпоструващи лекарства и медицински изделия. Отложени са решенията по 3 заявления до представяне на допълнителни изследвания и становища от външни консултанти. Докладвано е и развитието по заявленията на 10 деца.Гласуваните финансови средства са в размер: за лечение в чужбина - 45,808,00 евро, за лечение в България - 82,860,00 лв.Припомняме, а, след като предшественикът й проф. Владимир Пилософ напусна по искане на служебния здравен министър д-р Илко Семерджиев. , след като  и обвиниха предишния директор Павел Александров в корупция и престъпления. Сред обвиненията, които излязоха в публичното пространство тогава бяха именно, че е изпращал деца да се лекуват в чужбина, въпреки че това е можело да става в България, както и че е подписвал формуляра S2, за който е обвинена и д-р Троева.И до този момент не е ясно точно обвинението, което е повдигнато на Александров и две служителки в администрацията на фонда.", "date": "2017.09.13", "title": "От 2010 г. деца под 3 г. се трансплантирали в чужбина"}
{"url": "https://news.bg/politics/prezidentat-nastoya-za-skalpel-za-gangrenata-koruptsiya.html", "text": "Превенцията и профилактиката са за здрав организъм, когато има гангрена трябва скалпел. Така президентът Румен Радев коментира в ефира на Нова ТВ готвените промени в антикорупционното законодателство.Той бе категоричен, че въпросният антикорупционен орган трябва да затвори цикъла от получаването на сигнал - активно придобиване на информация, разследване и присъди. Президентът бе категоричен, че вече е говорил с всички актьори в съдебната власт, посетил е и Румъния и Италия, които по думите му имат много съществени резултати в борбата с корупцията.Президентът изтъкна, че за мащабите на корупцията в България можем да съдим от спада на преките чуждестранни инвестиции, както и по липсата на осъдени висши държавници. От КСНС очаквам не просто сближаване на позиции на управляващи и опозиция, това е важно, но очаквам ефективни и всеобхватни методи за справяне с този проблем, коментира Радев.Според Радев, по време на насрочения за 9-ти октомври Консултативен съвет по национална сигурност по темата антикорупция, се открояват дискусионни въпроси, като на първо място е целта на готвените законови промени.Според него е важно да си отговорим на въпроса защо правим този закон - \"дали да отговорим на очакванията на нашите партньори от Европа и да демонстрираме, че правим нещо или да си решим жестокия проблем с корупцията, както трябва?\"- коментира Радев.Друг дискусионен въпрос е ефектът, който очакваме от подобно законодателство - дали след години ще отнемем имущество от някакъв корупционен акт, който вече е изконсумиран или на място в реално време ще пресечем корупционните схеми и ще издадем ефективни присъди.\"Ние трябва да знаем с какъв инструментариум ще постигаме всичко това, дали ще стоим и ще чакаме някой да пусне сигнал или някой да подаде компрометираща имуществена декларация или ще имаме проактивно, всеобхватно събиране на информация в ход при планирането и изпълнението на големи обществени поръчки\", категоричен бе Радев.Той попита защо няма осъдени по висшите етажи на властта. По думите му тук има два подхода - единият е на ГЕРБ, който залага на превенцията, другият подход на БСП, който акцентира на разследването. \"Според мен превенцията и профилактиката са за здрав организъм, когато има гангрена трябва скалпел\", категоричен бе Радев.Относно корупцията по високите етажи на властта, Радев бе категоричен, че глупави държавни служители - не познава. Според него един корумпиран държавен служител може никога да не попадне в обхвата на закона, макар и да е изконсумирал един корупционен акт и то в големи размери.Според Радев е много важно да се привлече под отговорност реалният собственик на дадена фирма. \"Това, което трябва да стане според мен, е този орган не да чака нещо да стане с имуществена декларация или сигнал, но освен сигналите той трябва да има проактивна функция\", коментира Радев. По думите органът трябва да събира информация и да има активна роля.Румен Радев бе категоричен, че случаят с КТБ трябва да се реши тук в България, а не в чужбина.\"Само по този начин ние ще придобием вътрешна увереност, самочувствие и вяра, че можем като държава и като общество сами да градим своето бъдеще. Затова призовах г-н Василев да се върне в България, да се изправи пред българския съд и тук да даде своите показания\", посочи Радев.По думите му само така въпросните показания могат да имат някаква стойност. На въпрос, вие на страната на господата на Цацаров и Пеевски ли сте, така както самият г-н Василев ви определи преди време, президентът Румен Радев заяви: \"Аз съм само на една страна - на страната на закона. Както знаете в дух, в желание за прозрачност разсекретих и публикувах стенограмите от КТБ, нещо което моят предшественик държеше да остане в тайна от българските граждани\".Според Радев с този акт на разсекретяване се отговорило на съществуващите съмнения. \"Обществените очаквания бяха концентрирани и разколебани - между прокуратурата и съда и президентската институция, къде е заровена истината. Нарочно, трябваше да бъдат пуснати и обявени тези стенограми, за да се види, че истината трябва да се търси в съда\".Относно правомощията на президента, Радев коментира: \"Не аз повдигам темата за президентска република. Има политици, които трудно успяват да скрият страха си от президентската република. Това е, защото в една президентска република протократите губят своята власт\".Президентът допълва: \"Да г-н Цветанов дори твърди, че президентът има само представителни функции. Ако наистина вярва в това - ще му напомня, че президентът представлява седем милиона българи. Нещо повече той е контрапункт на всеки политик, който си мисли, че стои над Конституцията, но проблемът е наистина сериозен\".\"Референдумът за мажоритарната система ясно показва, че обществените очаквания са за промяна на системата и ако парламентаристи и управляващи не отговорят на обществените очаквания за корупция, бедност, сигурност, престъпност, хората ще потърсят друг изход\", коментира Румен Радев.Относно документът, правещ преглед на националната сигурност на България през годините, в който се казва, че заплаха за националната ни сигурност, е Русия, президентът Румен Радев заяви: \"Първо, мисля че в този документ никъде не пише, че Русия е пряка заплаха за националната ни сигурност, но основната теза, изложена там това е, че руските действия застрашават основната цел за единна, мирна и свободна Европа. И не е лошо да проследим в тези месеци последните, в които този доклад е изготвен, какво са правили лидерите на свободна и мирна Европа. Макрон и Орбан се срещат с Путин, канцлерът Меркел поддържа непрекъснат диалог с Путин. Самата Меркел каза съвсем неотдавна, че не можем да говорим за сигурност в Европа, ако нямаме конструктивен диалог и конструктивни отношения с Русия\".Радев припомни, че премиерите на България и Гърция - Борисов и Ципрас съвсем скоро са заявили, че България и Гърция ще бъдат мост към Европейска Русия. Президентът цитира на два пъти и изказването на премиера на Люксембург Ксавие Бетел: \"Време е да спрем да говорим за Русия и да започнем да говорим с Русия\".\"Нашите отношения с Русия не трябва да стават заложник на чужди интереси\", категоричен бе Радев. Според него в България явно има политици, за които отношенията с Русия никога не са достатъчно лоши. \"Ние трябва да отстояваме нашият интерес. Ние имаме интереси да имаме пряка доставка на руски газ в България през Черно море\", посочи Радев.По думите му тази тема кореспондира напълно с желанието на правителството за газовия разпределителен център. На въпрос дали договореностите на президента Първанов, станали известни като Голям шлем отново излизат на масата, Радев посочи: \"Никакви теми не излизат на масата. На масата трябва да сложим българският интерес, прагматичен, подчинен на икономическа логика\".", "date": "2017.09.13", "title": "Президентът настоя за скалпел за гангрената корупция"}
{"url": "https://news.bg/int-politics/ruskite-voenni-igri-zapad-iznervyat-zapada.html", "text": "Ракети, радари, войски и кораби, официални представители на НАТО твърдят, че след 2013 г. гледат на най-големите военни игри на Русия със \"спокойствие и увереност\", но мнозина са недоволни от онова, което виждат, тъй като Москва тествала способността си да воюва срещу Запада, съобщава Ройтерс.НАТО вярват, че упражненията, които официално започват в четвъртък, вече са в ход. Според тях те са по-големи, отколкото е публикувала Москва, наброявайки около 100 000 войници и включващи изстрелване на балистични ракети.Официални представители на НАТО твърдят, че тренировките ще симулират конфликт с водения от САЩ алианс, който има за цел да покаже способността на Русия да събере голям брой войници в много кратък срок в случай на конфликт.\"НАТО остава спокоен и бдителен\", заяви генералният секретар на НАТО Столтенберг миналата седмица по време на посещение на естонската армия, където британските войски са разположени от март.Министърът на отбраната на Литва обаче изрази страхове: \"Не можем да бъдем напълно спокойни. Има голяма чуждестранна армия, събрана до литовската територия\".Някои западни представители, включително началникът на американската армия в Европа изразиха опасения, че Русия може да използва тренировките като \"троянски кон\", за да навлезе в Полша и рускоезичните райони в Балтийско море.Кремъл категорично отхвърля подобни планове.НАТО ще изпрати трима експерти на така наречените \"дни на посетителите\" по време на упражненията, но служител на НАТО каза, че те не са заместител на спазването на международно приетите норми при такива упражнения, които включват разговори с войници и брифинги.Представители на НАТО заявяват, че наблюдават подготовката на Русия, включително използването на стотици железопътни вагони за превоз на танкове и друго тежко оборудване в Беларус.Като предпазна мярка, армията на САЩ е преместила 600 парашутисти в Балтика, по време на учението \"Запад\" и са поели защитата на въздушното пространство на Литва, Латвия и Естония, които нямат достатъчно военновъздушни сили и системи за противовъздушна отбрана.", "date": "2017.09.13", "title": "Руските военни игри \"Запад\" изнервят Запада"}
{"url": "https://news.bg/world/iran-gotov-da-predprieme-vsichko-za-da-stabilizira-pazara-na-petrol.html", "text": "Иран ще предприеме всички необходими мерки, за да гарантира стабилността на петролния пазар, каза министърът на петрола Биджан Занганех. Изявлението станало след среща с венецуелския му колега Еулогио дел Пино в Техеран, съобщава \"Ройтерс\", позовавайки се на \"Шана\", новинарският сайт на иранското министерство на петрола\"Ние сме подготвени за каквито и да било действия, които ще спомогнат за стабилността на петролния пазар\", каза Занганех. Той заяви, че спазването от страна на членовете на Организацията на страните износителки на петрол със споразумение за ограничаване на производството на петрол е било около 98% през последните осем месеца и би се подобрило в бъдеще.Биджан Занганех обсъди евентуалното удължаване на доставките на ОПЕК до юни 2018 г. с Дел Пино. Очакват се и разговори с други членове на ОПЕК на 4 октомври на форума на страните износители на газ в Москва.Отделно, управляващият директор на групата \"Oil Industries Engineering and Construction group\" Бешад Мохамади заяви, че 4 милиона барела петрол са добити от петролното поле \"Азар\", което се споделя с Ирак.Производственият капацитет в района на Азар достигна около 30 000 барела на ден, изтъква Мохамади.", "date": "2017.09.13", "title": "Иран готов да предприеме всичко, за да стабилизира пазара на петрол"}
{"url": "https://news.bg/economics/di-indastri-ood-pecheli-porachkata-za-klipove-na-balgarskoto-predsedatelstvo.html", "text": "Избран е изпълнителят на видеоклиповете за Българското председателство.Фирма \"ДИ ИНДЪСТРИ\" ООД е определена за изпълнител на обществената поръчката с предмет: \"Изработване на телевизионни, аудио и интернет клипове за популяризиране на Председателството на България на Съвета на ЕС\".Предложението на участника съответства на изискванията, посочени в техническата спецификация, а общата предложена цена за цялостно изпълнение на поръчката не надхвърля определения финансов ресурс. Общата цена за цялостно изпълнение на поръчката е в размер на 242 940.00 лева с ДДС.Избраният изпълнител ще създаде анимирано лого и разработка на визуална идентичност; четири триминутни видеа на различни теми, а към всяко едно от тях и по пет 30-секундни клипа; 18 аудиоклипа на български и английски език с продължителност по 30 секунди; 15 видео- и анимирани интернет банери.В поръчката е предвидено изпълнителят да създаде и оригинална музика за нуждите на Българското председателство. Режисьор на видеоклиповете ще бъде Димитър Гочев. Ръководител на екипа е Божидар Велинов, а автор и сценарист е Мирон Крумов.Обществената поръчка беше открита с Решение № ЗОП-01-21/ 26.07.2017 г. на главния секретар на Министерството за Българското председателство на Съвета на Европейския съюз 2018 (МБПСЕС2018). До крайния срок за кандидатстване на 16.08.2017 г. постъпиха пет оферти от фирмите \"ЕЙЧ ДИ ЧЕНЪЛ\" ЕООД, \"АРТ УИНАР\" ЕООД, \"МИРАМАР ФИЛМ\" ООД, \"БРАНД НЮ АЙДИЪС\" ЕООД и \"ДИ ИНДЪСТРИ\" ООД.След разглеждане на документите, предоставени от кандидатите, комисията взе решение да отстрани три от фирмите - \"ЕЙЧ ДИ ЧЕНЪЛ\" ЕООД, \"АРТ УИНАР\" ЕООД и \"БРАНД НЮ АЙДИЪС\" ЕООД, поради обстоятелството, че представеното от всяка от тях предложение за изпълнение на поръчката не съответства на изискванията на Възложителя, посочени в Техническата спецификация.До финалния етап на процедурата за отваряне на ценовите предложения бяха допуснати \"МИРАМАР ФИЛМ\" ООД и \"ДИ ИНДЪСТРИ\" ООД. Представените от двамата участника документи по чл. 39, ал. 2 от ППЗОП съответстват на изискванията за лично състояние и критериите за подбор.Предложението за изпълнение на обществената поръчка на участниците - \"ДИ ИНДЪСТРИ\" ООД и \"МИРАМАР ФИЛМ\" ООД съответства на изискванията, посочени в техническата спецификация на Възложителя. Ценовите предложения съответстват на изискванията на ЗОП, на изискванията на Възложителя и не надхвърлят определения финансов ресурс.След извършена оценка на ценовите предложения и комплексна оценка на офертите на първо място е класиран участникът \"ДИ ИНДЪСТРИ\" ООД с 81,62 точки. На второ място е класиран участникът \"МИРАМАР ФИЛМ\" ООД с комплексна оценка от 68 точки.", "date": "2017.09.13", "title": "\"ДИ ИНДЪСТРИ\" ООД печели поръчката за клипове на Българското председателство"}
{"url": "https://news.bg/regions/letishte-sofiya-stava-na-80-godini.html", "text": "Летище София има потенциала да се превърне в едно от най-големите и модерни летища на Балканите. Това каза министърът на транспорта, информационните технологии и съобщенията Ивайло Московски по време на отбелязването на 80-годишнината на столичното летище.Той обяви, че от началото на годината до момента на летището са обслужени над 4 милиона и 400 хиляди пътници, което е ръст с над 41% спрямо същия период на миналата година. По думите му следващият месец се очаква 5-милионният пътник, а до края на годината броят на хората, преминали през летището ще достигне рекордните 6 милиона.За сравнение за цялата 2007 година преминалите пътници през летището са около два милиона и седемстотин хиляди, каза още той.Изпълнителният директор на летище София Владимир Рапонджиев обяви, че през последните години се наблюдава трайна тенденция към непрекъснато увеличаване на пътниците, обслужени на летище София. \"Неслучайно авторитетна международна класация определи софийското летище за най-бързо развиващо се в категорията от 3 до 5 млн. пътници.\", отбеляза той.По случай 80-годишнината членовете на Съвета на директорите на летище София Ася Иванова и Мая Андреева, Владимир Рапонджиев, изпълнителен директор на летището и Деян Дънешки, изпълнителен директор на Български пощи валидираха пощенска марка. Тя представлява миниатюра с изображение на летището, върху чиято фасада се отразяват очертанията на планината Витоша. В подкрепа на младите и талантливи българи летище София избра автор на марката да бъде 24-годишният художник Емилио Бората. Тиражът на пощенското-филателно издание е 11 000.По време на събитието гостите имаха възможност да направят виртуална разходка на летище София и да разгледат изложбата \"Непознатото летище София\", в която са събрани снимки от миналото и настоящето.За рождена дата на летище София се приема датата 16 септември 1937 г. със издаването на Указа на цар Борис III, но полети са се изпълнявали още от началото на 30-те години.През 1939 г. е открита първата приемна сграда, а две гоини по-късно е завършено и летателното поле с изграждане на грундова писта. В средата на ХХ век е построена първата бетонна писта с дължина 1050 м. (за сравнение днес пистата за излитане и кацане на летище София е дълга 3600 м).Първата редовна въздушна линия София-Бургас е открита на 29 юни 1947 г. и е осъществена със самолет Юнкерс Ju 52 (немски самолет). Първият полет, който днес се изпълнява за половин час, тогава е изпълнен два часа.Бързо развиващият се авиационен сектор в края на ХХ век налага необходимостта от модернизиране на съществуващата инфраструктура на столичното летище. През 2000 г. Терминал 1 е реновиран основно, като е разширен салон \"Заминаване\" и е обособена сграда за пристигащи пътници.През 2002 г. започва строежът на нов терминал, който отваря врати в навечерието на приемането на България в ЕС - 27 декември 2006 г. Терминал 2 е проектиран да съответства на нуждите на развиващия се трафик. През декември 2013 г. Терминал 2 е разширен, като по този начин е повишен неговия капацитет.На летище София оперират 29 авиокомпании, които изпълняват полети до 84 летища в 27 държави от Европа и Близкия Изток.", "date": "2017.09.13", "title": "Летище София става на 80 години"}
{"url": "https://news.bg/politics/balgariya-sled-9-septemvri-vazhodat-na-neobrazovanite.html", "text": "Не си виждал пергел, но преподаваш геометрия? Навремето това е било не само възможно, но и напълно законно. В седмиците след 9 септември 1944 се премахват изискванията за образователен ценз за две ключови професии: тази на учителя и тази на полицая. Нормативните актове, с които е извършено това узаконяване, са официално публикувани. Но изглеждат твърде маловажни на фона на терора, обхванал страната през онази година.50 години по-късно историята се повтаря. Подходът към тези документи е същият - фактите са публикувани, но интересът към тях разбираемо отстъпва на заден план на фона на разкритията за много по-тежки престъпления в миналото. И така до 2017 година, когато всеки политически скандал рано или късно опира до реторичния въпрос: Как стигнахме дотук?Заповед № 3123На 6 ноември 1944 година министърът на вътрешните работи Антон Югов издава Заповед №3123. С нея се \"премахват изискванията за образователен и служебен ценз\" за практически всички ръководни длъжности в системата на МВР. Документът влиза в сила със задна дата - от 9 септември 1944 година. Защото още в първите часове на новата власт в министерството са уволнени повече от 30 000 души, а на тяхно място са назначени служители, които не са непременно образовани, но пък са лоялни към ОФ. Така заповедта на Югов де факто узаконява липсата на грамотност и подмяната на професионална подготовка с политическа лоялност. Но тази наредба не успява да се справи с по-тежката задача: да осигури такава смяна на състава, която да е поне количествено равностойна. През първите две години комунизъм МВР не успява да запълни нито щата на традиционната полиция, вече преименувана на \"милиция\", нито щата на Държавна сигурност. Междувременно годишните бюджети на правителството предвиждат за тази институция все по-обемен щат, а това насърчава още по-произволния прием на още по-необразовани служители. Очакванията, че стихийният набор на хора с времето ще отстъпи място на по-обмислена селекция, така и не се оправдават. През 1947 година сред \"разузнавачите\" на ДС, които са натоварени със задачата да следят най-големия противник на комунистическата партия - БЗНС, се откроява само един човек със завършен 8-и клас (по днешната терминология). Останалите са учили до 6-и клас, някои дори само до 4-и. През 1949 година министърът признава, че хората му не успяват да вербуват достатъчно доносници - включително и поради факта, че потенциалните доносници се оказват по-образовани от вербовчиците.Решението е намерено по начин, който оттук нататък се възпроизвежда на различни нива и на различни места: вместо да се изисква по-добро образование, се подменя самият критерий за образованост. Подмяната не е само в това, че изискването за грамотност се заменя с изискването за преданост. Подмяната е и в това, че школите на МВР, в които преподаватели без образование започват да преподават несъществуващи науки, вече се приравняват към представите за традиционна образованост.Наредбата от 12 декември 1944На 12 декември 1944 е приета Наредба-закон, която практически обездвижва българското образование за години напред. От тази дата нататък гимназиалните учители не са длъжни да покриват доскорошните строги изисквания. Вече могат да преподават без да са положили държавния си изпит, без да са изкарали задължителния стаж, дори без изобщо да са гимназиални учители - достатъчно е да са преподавали в прогимназия (за което се изисква двегодишно обучение в учителски институт) и да са препоръчани от директора. А по-късно въпросната препоръка е заместена от политическо решение на партийните комитети.Нещата се влошават допълнително, когато няколко месеца по-късно тригодишното обучение в чужбина започва да се признава за висше образование. Решението узаконява дипломи от СССР, където тригодишният курс на обучение е елемент от висшето образование.Както пише историчката Весела Чичовска, занижените изисквания произтичат от липсата на кадри, а липсата на кадри - от мобилизирането на учители за фронта и от , предприета веднага след 9 септември. Впрочем, Министерството на просветата е единствената правителствена институция, за която е гласувана специална Наредба-закон \"за чистката\". В рамките на броени седмици са уволнени хиляди учители, чиято дейност е оценена като \"фашистка\". Нека уточним: в случая кавичките са сложени не за да намекват, че сред учителите не е имало пронацистки настроения, а за да подчертаят, че чистката е извършена в условията на произвол и при видима диспропорция между факт и реакция.", "date": "2017.09.13", "title": "България след 9 септември – възходът на необразованите"}
{"url": "https://news.bg/health/d-r-troeva-obzhalva-uvolnenieto-y-kato-shef-na-fonda-za-lechenie-na-detsa.html", "text": "Отстранената директорка на Фонда за лечение на деца д-р Тинка Троева заяви, че ще обжалва заповедта на Министерството на здравеопазването за нейното уволнение , предаде bTV.Вчера ведомството мотивира решението си със \"системно нарушаване на правилника за дейността на фонда\".Д-р Троева допълни, че вече си е наела адвокат и смята да докаже в съда, че докато е била начало на фонда се е ръководила само от интересите на децата.\"Прилича ми много на едни прийоми от близкото минало, които не бива да се повтарят. Спазила съм процедурите, спазила съм правилника.\" - коментира тя.Вчера от министерството посочиха пример със 7-месечно момченце, което се нуждае от чернодробна трансплантация. Според МЗ е можело тя да се направи у нас. Троева обаче е изпратила детето в Германия.По думите на майката на момченцето Мариела Стефанова, която е донор на сина си, семейството е настояло трансплантацията да се извърши в чужбина. Интервенцията е успешна.\"Защото шансовете да се направи трансплантацията, са много по-добри, отколкото при нас. Проучвания показват, че много малък процент в България е успешна трансплантацията.\" - посочи Мирела Стефанова.Чернодробните трансплантации на деца у нас се правят само в болница \"Лозенец\". От четирите трансплантации, извършени между 2012 и 2016 година, две са успешни. В чужбина процентът на успеваемост е над 90.\"В чужбина се правят трансплантации може би в пъти повече на месец, отколкото в България само за година. В развитите европейски клиники се правят по 50-100 на месец.\" - обясни Христина Николова от Центъра за защита на правата в здравеопазването.Само ден след рокадата се проведе заседание на фонда с новия директор д-р Мариета Райкова. На него е разгледано лечението на 48 деца, отложени са едва 5.", "date": "2017.09.13", "title": "Д-р Троева обжалва уволнението й като шеф на Фонда за лечение на деца"}
{"url": "https://news.bg/world/falshivi-bombeni-zaplahi-smutiha-19-ruski-grada.html", "text": "Анонимни телефонни обаждания за взривни устройства  доведоха до евакуирането на около 85 хиляди души в 19 руски града през последните четири дни, предаде агенция \"Новости\".В столицата Москва са евакуирани 20 хиляди души.Уточнява се, че за 218 сгради са получени фалшиви сигнали за заложени бомби.Става дума за молове, гари, летища и други обществени обекти.В нито един от случаите не е открито взривно устройство.", "date": "2017.09.13", "title": "Фалшиви бомбени заплахи смутиха 19 руски града"}
{"url": "https://news.bg/education/oshte-trima-uchiteli-ot-smg-sa-bili-osvobodeni.html", "text": "Договорите на трима учители в Софийската математическа гимназия (СМГ) не са били подновени от вече бившия директор Антони Стоянов, съобщи \"Дневник\".Назначената временно на поста Зоя Савова разглежда възможността за връщането им на работа, като освободи назначените от Стоянов техни заместници. Това се разбра по време днешното заседание на парламентарната комисия по образование и наука, където беше разгледан казусът със СМГ.Министърът на образованието Красимир Вълчев съобщи, че е сезирал Министерството на финансите да направи проверка на училищното настоятелство към гимназията. По думите на Вълчев, част от настоятелствата са се превърнали в черни каси, а според него това към математическата гимназия е извършвало стопанска дейност в общински имот. Освен това Вълчев посочи, че настоятелството в СМГ е разполагало с парите от уроци по математика, които според него би трябвало да се разпределят от училището.Междувременно представител на училищното настоятелството към СМГ заяви, че през миналата година организацията е дала 200 хиляди лева за ремонти, подновяване на материалната база в гимназията, както и за хонорари на учителите, които дават уроците по математика. Именно от таксите за тези уроци са и приходите на настоятелството.Повод за изслушването в комисията бе напрежението в училището, както и протестите на родители след уволнението на учителката по математика Петя Тодорова. Доскорошният директор Антони Стоянов, който я отстрани, впоследствие беше уволнен от Районното управление по образованието. Причината бе, че проверка на експерти от Министерството на образованието е открила административни нарушения.На заседанието присъстваха родители на ученици в гимназията, учители, зам.-министърът Таня Михайлова, ръководителят на Регионалното управление на образованието Ваня Кастрева, както и Антони Стоянов.По време на изслушването временната директорка Зоя Савова съобщи, че е върнала Петя Тодорова на работа. Справка на сайта на училищното настоятелство показва, че един от членовете му се казва Петя Тодорова.От изказванията на участващите се разбра, че Стоянов не е подновил договорите на учителите Божидар Георгиев, Надя Владева и Ана Илиева. Това сериозно е обезпокоило някои от родителите, казаха двама от присъстващите. По думите на главната учителка по математика Румяна Караджова, преподавателите също са поискали обяснение за решението на Стоянов, но така и не са го получили. Караджова също е била част от училищното настоятелство.На уволнения директор не беше дадена думата, за да разясни мотивите за решенията си. Председателката на комисията Милена Дамянова (ГЕРБ) обясни това с необходимостта да се избегнат диалозите между двете спорещи страни, чиито представители присъстваха на заседанието. Целта на комисията е била да успокои депутатите, че учебният процес в СМГ ще може да започне спокойно.", "date": "2017.09.13", "title": "Още трима учители от СМГ са били освободени "}
{"url": "https://news.bg/world/kndr-iran-i-sauditska-arabiya-sa-golemi-iznositeli-na-leki-orazhiya.html", "text": "Северна Корея се нарежда до Саудитска Арабия и Иран като един от най-големите тайни износители на леко стрелково оръжие, включително автомати \"Калашников\"и РПГ-та.Това става ясно от изнесения от експерти доклад Small Arms Survey Trade Update 2017, цитиран от \"Гардиън\".Въпреки увеличената прозрачност сред 55% от държавите, които търгуват леко оръжие, на черния пазар са продадени оръжия за 6 милиарда долара, които попадат в ръцете на терористи или са използвани от държави за нарушаване на човешките права.През миналия август севернокорейски кораб е засечен до Египет. На борда на кораба под 2 300 тона желязна руда са открити 30,000 единици РПГ-7. Северна Корея изнася оръжия предимно за Иран. През 2009 година е засечен и самолет с оръжия за Тайланд. Износът от КНДР е за 18 милиона долара.В доклада се отбелязва, че е оправдано КНДР да се нарече голям износител на леки оръжия.Въпреки че Иран, Северна Корея и ОАЕ рядко отчитат износ на оръжие на стойност 10 милиона долара или повече, проучването показва, че те са големи износители на леки оръжия. По-трудно е да се определи статутът на Саудитска Арабия, която изглежда е значим реекспортьор на леки оръжия.Десетки хиляди пушки, картечници, РПГ-та и повече от 350 милиона патрона са изнесени от 8 държави от Централна и Югоизточна Европа за Саудитска Арабия между 2012 и 2015 г., се посочва в изследването. Такива доставки са изпратени във военни бази в Йордания, Саудитска Арабия и ОАЕ, откъдето са реекспортирани в Йемен и Сирия.Подобна информация показва, че Саудитска Арабия е реекспортьор на значително количество леки оръжия за въоръжени сили и недържавни актьори в Близкия изток, отбелязват авторите на изследването.Анализът показва още:Бразилия за първи път се явява сред топ петте износители на картечници, миномети и други. Останалите са САЩ, Германия, Южна Корея и Италия;Великобритания е сред топ вносителите на леки оръжия, търговията се е увеличила с 18% между 2013 и 2014 г., за да достигне 109 милиона долара, предимно за цивилния пазар;Изнасяните от КНДР, Иран, Саудитска Арабия и ОАЕ оръжия попадат в ръцете на въоръжени екстремистки групи в Сирия, Йемен, Ирак и Ливан;Ирак е сред топ 10-те вносители на леки оръжия през 2014 г. Търговията е на стойност 139 милиона долара в сравнение с 10 милиона долара през 2013 г.;САЩ остават най-големият износител на леки оръжия с експорт 1,1 милиарда долара през 2014 г.", "date": "2017.09.13", "title": "КНДР, Иран и Саудитска Арабия са големи износители на леки оръжия"}
{"url": "https://news.bg/society/nastanyavat-v-hotel-marinela-delegatite-za-predsedatelstvo-na-saveta-na-es.html", "text": "Определен е изпълнителят на хотелското настаняване по време на Българското председателство.Фирма \"ВГ\" АД (която управлява хотел \"Маринела\", бившият \"Кемпински\" в столицата) е определена за изпълнител на обществената поръчката с предмет: \"Хотелско настаняване за ръководителите на делегации и техните придружители при провеждане на Българското председателство на Съвета на Европейския съюз през 2018 г.\".Предложението на участника съответства на изискванията, посочени в техническата спецификация, а общата предложена цена за цялостно изпълнение на поръчката не надхвърля определения финансов ресурс. Постигнатата цена за нощувка с включена закуска е в размер на 217,12 лева без ДДС. Общата цена за цялостно изпълнение на поръчката при 1808 броя нощувки е в размер на 430 249,76 лева с включена закуска, туристически данък и ДДС.Обществената поръчка беше открита с Решение № ЗОП-01-15/ 03.07.2017 г. на главния секретар на Министерството за Българското председателство на Съвета на Европейския съюз 2018 (МБПСЕС2018). До крайния срок за кандидатстване на 07.08.2017 г. постъпиха три оферти от фирмите - \"ОССМО\" АД, \"Аргус Травел Интернешънъл\" ЕООД и \"ВГ\" АД.След извършване на насрещна проверка за верността на декларираните данни, фирма \"Аргус Травел Интернешънъл\" ЕООД беше отстранена заради предоставяне на документи с невярно съдържание. По този повод МБПСЕС2018 ще сезира Агенцията за обществени поръчки по реда на ЗОП.Останалите две фирми - \"ОССМО\" АД и \"ВГ\" АД, бяха допуснати до следващия етап на обществената поръчка - до публично отваряне на ценовите оферти.След извършени проверки от страна на комисията, в ценовото предложение на \"ОССМО\" АД са констатирани редица несъответствия. Установено е, че участникът е подал противоречива, невярна и подвеждаща информация с цел доказване на съответствие с предварително обявените условия.В качеството му на посредник на туристически услуги \"ОССМО\" АД оферира цена два пъти по-ниска от предлаганата цена за настаняване в 5-зведен хотел от собственик на хотелска база. След поискани допълнителни разяснения от \"ОССМО\" АД и след извършване на допълнителни насрещни проверки със съответните хотелски бази, комисията установи категорични несъответствия в предоставените информации.Двата предложени от участника хотела декларират, че категорично отказват да предоставят хотелска база при условията, декларирани от посредника \"ОССМО\" АД. Това е причината участникът да бъде отстранен от класирането и МБПСЕС2018 ще сезира Агенцията за обществени поръчки по реда на ЗОП.", "date": "2017.09.13", "title": "Настаняват в хотел \"Маринела\" делегатите за председателство на Съвета на ЕС"}
{"url": "https://news.bg/bulgaria/politsiyata-vav-varna-izdirva-32-godishen-mazh.html", "text": "Областна дирекция на МВР - Варна издирва Здравко Янков Чакъров. 32-годишният мъж е видян последно около 16:40 часа на 10.09.2017г. в Морската градина в близост до Пантеона и оттогава е в неизвестност.Здравко е висок е 186 см, с едро телосложение и леко прегърбена стойка. Лицето му е продълговато, със светла кожата, има светло кестенява коса и кафяви очи.Последно е бил облечен с дълги панталони тип \"джински\", риза на бели квадратчета с дълъг ръкав, под която носи бежова фланелка с къс ръкав. Обут е със сини маратонки.От полицията призовават всички, които имат някаква информация за местонахождението на Здравко Чакъров да позвънят на на телефон 112 или да подадат сигнал в най-близкото поделение на МВР.", "date": "2017.09.13", "title": "Полицията във Варна издирва 32-годишен мъж"}
{"url": "https://news.bg/world/bombeni-zaplahi-evakuiraha-poveche-ot-20-000-dushi-v-moskva.html", "text": "Повече от 20 000 души са евакуирани от молове, гари и университети в Москва заради бомбени заплахи, информират RT и ТАСС.Предупрежденията за бомби са \"почти по едно и също време\".Източник от службата за извънредни ситуации заяви, че 20 обекта са евакуирани.Изглежда, че случаите са свързани с \"телефонен тероризъм\", но ние трябва да проверим дали тези предупреждения са истински, добави източникът и поясни, че обажданията са започнали по едно и също време и са продължили след започването на евакуацията.Засегнати са три големи железопътни гари и повече от дузина търговски центъра, включително и до Червения площад.ТАСС отбелязва, че транспортът не е засегнат от действията на полицията.Специални екипи и полицаи с кучета проверяват сградите.", "date": "2017.09.13", "title": "Бомбени заплахи евакуираха повече от 20 000 души в Москва"}
{"url": "https://news.bg/world/rusiya-namali-parkomestata-pred-amerikanskite-konsulstva.html", "text": "Русия отмени привилегиите на американските дипломати за паркоместа, съобщава АП.Според агенцията изглежда това е продължение на дипломатическата война между Вашингтон и Москва.Обществената телевизия Россия-24 информира, че паркоместата пред американското консулство в Санкт Петербург са заменени с пешеходна пътека и специалните знаци за паркинг са премахнати пред американското консулство в Екатеринбург.Американското посолство в Москва отказва коментар.В понеделник руският външен министър Сергей Лавров обяви, че Русия ще намали американските дипломатически мисии до \"пълен паритет\" с руските на американска територия.Освен отнемането на привилегии за паркоместа, руски медии съобщават, че американските дипломатически мисии могат да бъдат засегнати с намаляване на служителите.", "date": "2017.09.13", "title": "Русия намали паркоместата пред американските консулства"}
{"url": "https://news.bg/politics/uchilishtnite-nastoyatelstvata-se-prevrashtali-v-cherni-kasi.html", "text": "Част от училищните настоятелствата са се превърнали в черни каси. Това заяви министърът на образованието и науката Красимир Вълчев по време на блиц контрола в ресорната парламентарна комисия, която днес обсъжда казуса в . На заседанието на парламентарната комисия бяха поканени родители, учители, представители на Съюза на математиците в България.Припомняме, след уволнението на учител от СМГ, по настояване на министерството бе уволнен и .Министър Вълчев призна, че част от училищните настоятелства се използват за събиране на приходи от родителите, като в някои случаи това ставало дори с намек за задължителност.Министър Вълчев предупреди, че още в началото на седмицата е изпратил писмо до всички директори на училища да се въздържат от подобни приходи от училищните настоятелства. Освен това е сигнализирал със свое писмо и финансовият министър, който е в правомощието си да извършва данъчни проверки на въпросните настоятелства.Стоян Мирчев от БСП за България заяви, че в Софийска математическа гимназия на годишна база се събират над 1 млн. лв, а настоятелството имало контрол над тях и решавало кои учители ще получат от тези средства, кои ще се разходват за ремонти на сгради.\"Черна каса досега не съм чувал да пуска обществена поръчка\", коментира Мирчев. Той се обърна към депутата от ГЕРБ Снежана Дукова (която бе записала като професия \"директор\" и работата й преди парламента е в училище - б.р.), че именно това признание от страна на министъра е доказателство, че този \"любим закон\" трябва да се отвори и да се оправят неговите недъзи.Министър Вълчев призна за съществуващия проблем, без да визира конкретни настоятелства. Министърът призна и че МОН са били ангажирани с казуса в СМГ, след като той е станал публичен.Заместник-министър Таня Михайлова уточни, че проверката по казуса в СМГ е била от . Резултатите от инспекцията на МОН са предоставени на Регионално управление на образованието София-град, който е и прекият работодател на бившия вече директор на СМГ Антони Стоянов. Той също присъства на заседанието на комисията.Ваня Кастрева, директор на Столичния инспекторат, заяви, че причините за уволнението са констатираните нарушения и неизпълнения на трудовите му характеристики.По време на изслушването стана ясно още, че общественият съвет не е уведомен за резултатите от въпросната проверка. Искра Спасова от настоятелството на Софийска математическа гимназия заяви, че само за миналата година настоятелството е разходвало над 200 хиляди за училището - 76 хиляди лева за ремонт на съблекалните, половината от проекта за саниране, абонамент за библиотеката, както и средства за канцеларски материали.Плащани са и пари за състезания на децата. Тя опроверга твърденията, че едва ли не настоятелството определя кои учители за какви курсове ще дават допълнително средства. \"Никой от нас не казва кой какви курсове да води\", коментира тя и уточни, че за това има разписани строги правила. Г-н Стоянов е присъствал на по-голямата част от тези заседания - пет от осем заседания за тази година, обясни Кастрева.", "date": "2017.09.13", "title": "Училищните настоятелствата се превръщали в черни каси"}
{"url": "https://news.bg/economics/poveche-trudovi-narusheniya-otchitat-ot-git.html", "text": "Случаите на нарушенията на работното време, проблеми при заплащането и работата без договор се увеличават в летните курорти, информират от Главната инспекция по труда. С ¼ са увеличени проверките на Инспекцията по труда по време на кампанията през 2017 година, съобщиха от Главната инспекция по труда.В рамките на кампанията са извършени 2033 проверки в 2092 предприятия с 34 800 заети в тях. Спрямо 2016 г. проверките в курортите са се увеличили с малко над 23%, за сметка на увеличените случаи на нарушения. По време на кампанията са съставени 529 акта за административни нарушения, свързани с трудовите правоотношения, и още 150 акта за нарушения на разпоредбите за безопасност и здраве при работа. Санкциите по Кодекса на труда варират между 1500 лв. и 15 000 лв., като могат да достигнат и до 20 000 лв. при възпрепятстване на контролните органи от страна на работодателя, припомнят от инспекцията.Регистрираните проблеми, свързани със заплащането на труда и с разпределението на работното време са около 40%. Случаите на работа без сключен писмен трудов договор са повече с почти 60%.По време на кампанията през 2017 г. нарушенията, свързани с разпределението на работното време, са 900, по заплащането на труда - 360, а случаите на работа без трудов договор са 247 броя.Сериозният ръст на нарушенията, свързани с трудовите правоотношения, е в резултат и на активната работа на създадените координационни центрове в Бургас и Варна, които подобриха комуникацията с останалите контролни органи.Големият брой нарушения, свързани с работното време, може да се обясни с липсата на работна ръка в курортите. Най-често става въпрос за нерегламентираното полагане на извънреден труд, неспазване на изискванията за седмична и междудневна почивка.Трудовите инспектори отчитат и липса на документи на обектите, от които да е видно кой работник кога се е явил на работа и кога трябва да приключи работният му ден. За установяване на нарушенията на работното време се налагат по няколко посещения на обектите дори в един и същ ден. Необходимо е и съдействие на самите работещи, каквото обикновено инспекторите не получават, признават си от ГИТ.От там отчитат и че зачестява подаването на сигнали след като хората прекратят трудовото си правоотношение. Недоволството им е за неизплатена част от възнаграждението, която обикновено е договорена устно.ИА ГИТ напомня, че и пред контролните органи на Агенцията, и пред съда работниците и служителите могат да претендират за неизплатени възнаграждения само до размера, договорен писмено в трудовите им договори. Когато сумата не е договорена писмено, Инспекцията по труда не може да защити правата на работещите.Подават се и сигнали за полагане на труд без сключен писмен трудов договор, когато лицето вече е напуснало работното място и нарушението не може да бъде установено от Инспекцията по труда.След края на активния туристически сезон допълнителният ресурс, насочен към морските курорти, ще бъдат пренасочен към строителството, предупреждават от ГИТ.Резултатите от кампанията през 2016 г. можете за видите тук: http://www.gli.government.bg/page.php?c=13&d=2567.", "date": "2017.09.13", "title": "Повече трудови нарушения, отчитат от ГИТ"}
{"url": "https://news.bg/politics/prezidentat-dade-za-primer-na-balgarskiya-biznes-stroitelya-i-daritel-ignat-kanev.html", "text": "България цени високо родолюбивата дейност на Игнат Канев и неговата подкрепа както за запазване на културните и духовни традиции на българската общност в Канада, така и за осъществяването на редица проекти в сферата на образованието и здравеопазването у нас. Това заяви президентът Румен Радев, който разговаря днес на \"Дондуков\" 2 с големия бизнесмен, дарител и почетен консул на Република България в Мисисага Игнат Канев.Президентът подчерта, че няма българин, който да не е запознат с успехите на строителната компания на Игнат Канев в Канада и с неговата благотворителна дейност. \"Българската общност в Канада е активен участник в икономическия и обществен живот на страната и се стремим да бъдем както добри канадци, така и добри българи\", заяви Игнат Канев. Той запозна президента Радев с редица проекти, осъществени с подкрепата на неговата фондация, както и с изграждането на първия паметник на Апостола на свободата Васил Левски в Канада.\"За нас е изключително важно да създадем възможности за децата на българските емигранти да съхранят своя роден език и да се запазят като част от българския народ\", добави Игнат Канев. \"Името Игнат Канев е символ на успех, но и на нещо много по-важно: как се постига този успех - с настойчивост, упоритост и с честен труд\", заяви още президентът Радев и изрази надежда добрите бизнес практики и социално отговорна дейност на бизнеса в Канада да бъдат по-широко възприети и у нас.\"Моята строителната компания е не само една от най-големите в Канада, но и пример за социално отговорен бизнес, който се грижи за своите служители и е съпричастен с техните нужди\", заяви Игнат Канев.Той беше категоричен, че откриването на новото педиатрично отделение в Университетската болница в град Русе не е последното дарение, което благотворителната фондация \"Фамилия Канев\" прави за България.", "date": "2017.09.13", "title": "Президентът даде за пример на българския бизнес строителя и дарител Игнат Канев"}
{"url": "https://news.bg/crime/prokuraturata-kategorichna-akusherkata-kovacheva-bie-bebeto.html", "text": "За мен фактът, че Емилия Ковачева е била на работа тогава, когато е увредено бебето и именно тя е причинител на това телесно увреждане, е безспорен. Това заяви пред журналисти прокурорът по делото срещу акушерката Емилия Ковачева, която е обвинена в опит за убийство на новородено.Днес в съдебната зала бе представена повторна техническа експертиза на видеозаписите от отделението в болница \"Софиямед\". Тя потвърждава изводите от първата, че кадрите от камерите, заснели побоя, са автентични и не са манипулирани.\"Всички онези доказателства, които са налични по делото - гласни, писмени и веществени - говорят само за едно: че автор на престъплението, в което е обвинена\", допълни прокурор Николай Христов.Според Владислав Янев, адвокат на Ковачева, има едно грубо процесуално нарушение - въпреки че са знаели, че записите ще се самоизтрият, прокуратурата не е иззела оригиналите.\"Сега се правят псевдоекспертизи върху презаписи, които не се знае кои по ред са. Унищожен е и компютърът, на който е правен презаписът. Това не буди ли някакви съмнения, че всичко е една голяма манипулация\", запита Янев.Припомняме, акушерката  на бебето Никол, в нощта на 18 април 2015 г., когато то е било едва на четири дни. Днес в съда беше изслушана петорна техническа експертиза, потвърждаваща автентичността на записите от камерата в отделението на болницата.", "date": "2017.09.13", "title": "Прокуратурата категорична - акушерката Ковачева бие бебето"}
{"url": "https://news.bg/disasters/buren-vyatar-otmeni-desetki-poleti-na-holandskata-aviokompaniya-klm.html", "text": "Холандският авиопревозвач KLM е отменил 60 полета до и от европейски дестинации, след като бурни ветрове връхлетяха летище \"Схипхол\" в Амстердам, което е ограничило броя на пистите, които биха могли да бъдат използвани, съобщава \"Асошиейтед прес\".Говорителят на летището уточни, че общо 75 полета са били отменени заради \"ограничения капацитет на пистите\". На натовареното летище се очаква да има закъснения на полети през целия ден.Холандският кралски метеорологичен институт предупреди, че в западните крайбрежни региони на Холандия са се разразили ветрове със скорост до 120 км/ч.Пътните власти посочват, че вятърът е съборил дърво, което е блокирало натоварената магистрала между Ротердам и Хага по време на сутрешния час пик.Няма съобщения за жертви, причинени от бурята.", "date": "2017.09.13", "title": "Бурен вятър отмени десетки полети на холандската авиокомпания KLM"}
{"url": "https://news.bg/world/iran-zadarzha-lider-na-islyamska-darzhava.html", "text": "Иранските власти задържаха лидер на ДАЕШ (\"Ислямска държава\"), информира местна медия, цитирана от АП.Сайтът YJC.ir пише, че заподозряният е в контакт с 300 членове на ДАЕШ и е планирал терористични атаки по време на шиитски церемонии в страната през следващия месец.Членове на елитната Революционна гвардия задържаха лидера в град до Техеран. Не се разкрива самоличността му. Пояснява се, че той е прекарал една нощ в техеранския квартал Долатабад, иракска общност, след пристигането си в страната.ДАЕШ пое отговорност за нападение в парламента на Иран и пред мавзолея на аятолах Рухолах Хомейни през юни. При атаката загинаха 17 души.", "date": "2017.09.13", "title": "Иран задържа лидер на \"Ислямска държава\""}
{"url": "https://news.bg/crime/mvr-shefat-nedovolen-ot-mediynite-versii-za-otvlichaneto-na-adrian.html", "text": "МВР работело със семейството на отвлечения Адриан. Това стана ясно от думите на Валентин Радев пред журналисти след заседание на ресорната парламентарна комисия.Министърът не пожела да каже обаче дали родителите са сътрудничели на полицаите.Най-добрите разследващи работят по отвличането, увери Валентин Радев. Различни анализатори лансирали в медиите версии за отвличането, това обаче не помагало на разследването. Надяваме се на резултати възможно най-бързо, подчерта Валентин Радев.Отвличането на 25-годишния Адриан Златков стана тема и на днешния блиц контрол към силовия министър Валентин Радев, който се проведе преди това. Темата подеха от ГЕРБ, но очаквано той бе лаконичен в отговорите си.Работело се по правилата за подобни случаи, стана ясно от думите му. Министър Радев не иска да се спекулира с темата.Последва атака от червения депутат Красимир Янков, който очаква МВР да разкрие извършителите на това престъпление.Припомняме, след 11 дни в неизвестност 25-годишният Адриан Златков бе освободен от похитителите си след платен откуп от родителите му. Сумата на откупа не е известна. Още в самото начало  с оглед на запазят както разследването, така и живота на жертвата.Валентин Радев обясни, че данни по разследването няма да разкрива. \"Надявам се максимално бързо да разкрием престъплението\", посочи министърът. Максимално мотивирано се работело по разкриването на извършителите. , увери вътрешният министър. ", "date": "2017.09.13", "title": "МВР-шефът недоволен от медийните версии за отвличането на Адриан"}
{"url": "https://news.bg/crime/gdbop-zalovi-pedofili-razprostranyavashti-detska-pornografiya.html", "text": "През месец август служители на сектор \"Киберпрестъпност\" в ГД \"Борба с организираната престъпност\" са провели три операции за противодействие на онлайн сексуална експлоатация на деца. Извършени са и поредица от арести. До тях се стигнало след продължили няколко месеца разработки за установяване на хора, извършвали блудствени действия чрез принуда на деца на възраст между 9 и 13 години.Под заплаха, малолетните жертви били заснемани през интернет комуникатор, а създадените с тях порнографски файлове били разменяни с други хора по света. До момента са установени \"съмишленици\" на българските граждани и от други страни от Европа, данните от разследванията ще бъдат предоставени на Европол.Един от арестите спецполицаите от ГДБОП извършили след получена информация от партньорска служба за секретна комуникация между заловен от тях мъж, който в момента на ареста обменял данни и файлове, съдържащи детска порнография, с български гражданин.При задържането в Разград, извършено под наблюдението на районната прокуратура, от компютъра на арестувания антимафиотите придобили информация за други негови контакти, с които обменял забранените файлове. Извършителят е направил пълни самопризнания пред полицейските служители.В рамките на проведено разследване, под наблюдението на Районна прокуратура - Габрово е задържан и 35-годишния П.П. от Крумовград, за когото служителите на ГДБОП установили, че в продължение на един месец, чрез заплашване и принуда, заснемал блудствени действия с 9-годишно момиче. Материалите разменял в специализирани онлайн платформи за обмен на файлове.За обмен на забранени материали в такава платформа бил задържан също 26-гофишния П.И. от Плевен. При процесуално-следствените действия под наблюдението на Плевенската районна прокуратура, е иззет компютър, в който са намерени над 4000 файла със сексуално съдържание, с участието на деца на възраст до 7 години. Мъжът признал за извършваната престъпна дейност - разпространявал детска порнография чрез пиър-ту-пиър мрежите в период от няколко години.Действията по разследванията продължават. Успешните реализации са част от системните действия на сектор \"Киберпрeстъпност\" в ГДБОП за борба със сексуалните насилници на деца в страната в отговор на изключително опасните криминални посегателства.", "date": "2017.09.13", "title": "ГДБОП залови педофили, разпространяващи детска порнография"}
{"url": "https://news.bg/world/bez-vot-singapur-si-izbra-parvata-zhena-prezident.html", "text": "Сингапур си има първата жена президент, пише \"Индипендънт\".Тя е от малайското малцинство. До момента нямаше президент в страната, който да е от това малцинство.Халима Якоб, бивш председател на парламента, автоматично зае предимно церемониалния президентски пост, след като потенциалните й съперници не покриваха стриктните критерии.Обаче празненствата са помрачени от обвинения, че процесът е недемократичен. Решението да се даде постът на 63-годишната Якоб доведе и до обществено недоволство.Според основния критерий за избор на президент кандидатите трябва да са заемали висока държавна длъжност най-малко 3 г.Отделянето на Сингапур от Малайзия през 1965 г. даде на етническите малайци мнозинство в Малайзия, докато етническите китайци имат мнозинство в независим Сингапур.", "date": "2017.09.13", "title": "Без вот Сингапур си избра първата жена президент"}
{"url": "https://news.bg/bulgaria/vinovna-za-urana-vav-vodata-e-rabotnichka-vav-vik-velingrad.html", "text": "Служителка във ВиК виновна за урана във ВелинградРазследването на Прокуратурата в Пазарджик стигнало до виновен за замърсяването на водите във Велинград, съобщава БТВ. Завишеното количество на уран във водата се дължи на забавена реакция. Според проверката има данни за извършено престъпление.Ангажиментите на служителка от ВиК във Велинград били взимането на проби за чистотата на водата. Жената не е подала своевременно сигнал за замърсяването с уран.Ако прокуратурата стигне до заключението, че наистина има извършено такова престъпление, Наказателният кодекс предвижда в такива случаи наказание от лишаване от свобода до 5 години и глоба от 100 до 1000 лв.", "date": "2017.09.13", "title": "Виновна за урана във водата е работничка във ВиК Велинград "}
{"url": "https://news.bg/economics/150-rabotnitsi-v-kostenets-ostavat-bez-rabota-gotvyat-protest.html", "text": "150 души от Костенец остават без работа. Причината е предстоящото масово уволнение, което готви ръководството на една от най-големите фабрики у нас за производство на хартия - \"Костенец Пейпър Мил\" ЕАД.На 28 юли 2017 г. изпълнителният директор откри процедура по съкращаване на над 150 работници и служители като за целта бяха уведомени единствено синдикалните организации в дружеството - КНСБ и КТ \"Подкрепа\".Останалите работници и служители в предприятието, които не членуват в синдикални организации, практически и юридически нямаха легитимно избрани представители на общо събрание. По този начин бяха грубо нарушени правата им по чл.130а от КТ.", "date": "2017.09.13", "title": "150 работници в Костенец остават без работа, готвят протест"}
{"url": "https://news.bg/euronews/ep-poiska-bryuksel-da-nalozhi-orazheyno-embargo-na-sauditska-arabiya.html", "text": "Евродепутатите призоваха за по-стриктен контрол на износа на оръжия в ЕС. Те смятат, че ЕС трябва да наложи оръжейно ембарго на Саудитска Арабия.Това се отбелязва в резолюция, приета от депутатите.Механизмът за контрол на износа на оръжия на ЕС трябва да бъде засилен чрез създаването на надзорен орган и санкционирането на държавите членки, които не спазват минимални изисквания, поясняват те.Евродепутатите са разтревожени от глобалните надпревари във въоръжаването и военните подходи, използвани за разрешаването на политически конфликти. В резолюция, приета с 386 гласа \"за\" срещу 107 \"против\", при 198 \"въздържал се\", евродепутатите критикуват държавите членки за нарушения на общата система за контрол на износа на оръжия на ЕС и вземането на противоречащи си решения относно износа на оръжия, въпреки че изнасяните оръжия са по същество еднакви и достигат подобни дестинации и крайни потребители. Те също така изразяват съжаление, че само 20 държави членки са докладвали изцяло своя износ на оръжия.За да се подобри положението, евродепутатите предлагат:създаването на надзорен орган за контрол над въоръженията, който да е под егидата на върховния представител;въвеждането на механизъм за санкции на държавите членки, които не изпълняват общата позиция на ЕС за износ на оръжия;разширяване на критериите за износ на оръжия с цел задължаване на държавите членки да взимат под внимание риска от корупция;увеличаване на прозрачността при докладването на износ на оръжия чрез предоставяне на повече и по-навременна информация относно лицензиите за износ и превръщането на настоящия Справочник на потребителя в интерактивен онлайн ресурс;създаване на ефективен контрол след трансфера на съответните оръжия, за да се предотврати повторен износ към неоторизирани крайни потребители;включване на въоръжените дронове в списъците на контролирани оръжия.Евродепутатите също така подчертават, че износът за Саудитска Арабия нарушава общата позиция на ЕС. Те повтарят призива на Европейския парламент към върховния представител на ЕС по външната политика Федерика Могерини за налагане на оръжейно ембарго на Саудитска Арабия.Държавите членки от ЕС28 са вторият най-голям износител на оръжия (26% от глобалния износ) след САЩ (33%) и преди Русия (23%). Близкият изток е най-големият потребител на изнасяното оръжие от ЕС през 2015 г.", "date": "2017.09.13", "title": "ЕП поиска Брюксел да наложи оръжейно ембарго на Саудитска Арабия"}
{"url": "https://news.bg/int-politics/maykal-flin-reklamiral-amerikansko-ruski-proekt-za-aets-i-v-blizkiya-iztok.html", "text": "Разследващата комисия към Конгреса на САЩ проучва дали Майкъл Флин, бившият съветник по националната сигурност на Доналд Тръмп, тайно е рекламирал план на частни компании за изграждане на американско-руски атомни централи в Близкия изток, докато е бил служител в Белия дом. Това разкрива британският в. \"Гардиън\".Пенсионираният генерал, който някога започна скандиране \"арестувайте я\" срещу Хилари Клинтън по време на конгрес на Републиканската партия, се очерта като централна фигура в множество разследвания за възможен таен сговор между Кремъл и предизборния щаб на Тръмп.Сред стряскащите нови подробности, разкрити от разследващите, работещи за комисията към Конгреса, е това, че планът за изграждането на атомни централи, който Флин се твърди, че тайно е рекламирал по време на предизборната кампания и след като стана служител в Белия дом, е включвал руска държавна компания, която понастоящем е под ударите на американските санкции.Те също така разследват дали предложението е все още подкрепяно от администрацията на Тръмп, месеци след като Флин беше уволнен.Отворено писмо, публикувано от високопоставени демократи, които разследват Флин, който беше принуден да подаде оставка от поста си през февруари заради въпроси относно връзките му с Русия, го обвинява в нарушаване на федералното законодателство, след като не е разкрил за свое посещение в Близкия изток през юни 2015 г., за да рекламира американско-руски проект, както и няколко контакти с чужденци, които те твърдят, че е трябвало да бъдат обявени.Конгресмените заявиха, че за очевидните нарушения Флин следва да понесе наказание от 5 години затвор и че новата информация, която те са открили в хода на текущото разследване на американско-руския проект, е била предоставена на Робърт Мюлър, специалния прокурор, който ръководи федералното разследване за това дали хора от предизборния щаб на Тръмп са се сговаряли тайно с Кремъл по време на кампанията за президентските избори през миналата година.Неразкриването на подобни срещи и пътувания може да се окаже мощен инструмент за разследващите, които могат да използват заплахата за затвор и други наказания, за да убедят хора, които са обект на разследване, да сътрудничат в замяна на снизходителност.В писмото на демократите се твърди, че Флин е отказал да предостави на разследващата комисия обяснение за пътуването, но не отрича твърденията, че пътуването до Близкия изток и други чуждестранни контакти са били пропуснати в молбата му за подновяване на разрешението за достъп до класифицирана информация през 2016 г. и са били скрити от разследващите, които са проверявали миналото му.", "date": "2017.09.13", "title": "Майкъл Флин рекламирал американско-руски проект за АЕЦ-и в Близкия изток"}
{"url": "https://news.bg/world/prokuraturata-v-ispaniya-pogna-poveche-ot-700-kmetove-v-kataluniya.html", "text": "От офиса на главния прокурор на Испания съобщиха, че разследват повече от 700 каталунски кметове, тъй като сътрудничат за организирането на референдума за независимост, който е блокиран от Конституционния съд, информира АП.Също така от прокуратурата са наредили на полицията да бъдат задържани, ако не прекратят дейността си за референдума.Миналата седмица каталунският парламент прокара закон за провеждане на референдум, който би отделил провинцията от Испания. Обаче централното правителство в Мадрид разглежда предстоящото допитване като незаконно и подчерта, че на депутатите, които са гласували в полза на законопроекта ще им бъдат повдигнати обвинения.Управляващите в Каталуния поискаха от 947 кметове в североизточния регион да улеснят организирането на плебисцита.Днес главният прокурор Хосе Мануел Маза нареди на провинциалните прокурори да разследват 712 кметове, които вече са предложили условия за референдума на 1 октомври. Маза също така е заповядал каталунската полиция да ги арестува, ако не се явят да дадат показания.", "date": "2017.09.13", "title": "Прокуратурата в Испания погна повече от 700 кметове в Каталуния"}
{"url": "https://news.bg/bulgaria/siloviyat-ministar-se-yadosal-na-dumite-na-pozharnikarite.html", "text": "От първия си ден като вътрешен министър Валентин Радев работел със синдикатите. Това стана ясно по време на блиц контрола във вътрешната комисия.Диалогът започна добре, после се затрудни, изтъкна той. Всеки месец има социален диалог със служителите. Днес министърът се ядосал от интервюто на негови служители. Това , което чух, не ми хареса, сподели той.Затова утре изпраща шефът на пожарната да се чуе другата гледна точка. От 17 милиона лева за облекло на полицаите, остава да се платят 700 000 лева.119 нови модерни пожарни коли имаме. Тези автомобили са най-модерните, категоричен бе министърът. По мнение на Радев доста се инвестирало в пожарната. Влагало се и в защитно облекло. Според министъра обаче възможно било някои служители да си купуват униформи втора ръка. От 10 души поне един си купувал дрехи втора ръка.Санираме основно пожарните, обясни Радев. Обновявали се и полицейските управления.Цветан Цветанов настоя държавата да осигури защитното облекло на огнеборците. Той пък похвали МВР, че е с подновен автопарк. Социалният диалог в министерството куца, заяви и социалистът Иван Иванов. Аз не съм убеден, че това е така, не се даде силовият министър. Нямало разминавания със синдикатите. Няма как да има ръст на заплатите на полицаите със задна дата, както те настояват. Трябва да намерим верния път, подчерта Валентин Радев.Министерството е много открито, категоричен бе той. Самият министър сподели и къде е слабото звено в престъпността. Оказва се, че само за година има ръст на блудства и изнасилвания с 20%. Там има съсредоточаване на полицейския ресурс. Има спад на убийствата.", "date": "2017.09.13", "title": "Силовият министър се ядосал на думите на пожарникарите"}
{"url": "https://news.bg/politics/nova-naredba-ulesnyava-dostavchitsite-na-goriva-i-energiya-za-transporta.html", "text": "Кабинетът \"Борисов-3\" прие Наредба за условията, реда и начина за изготвяне и верификация на докладите на доставчиците на горива и енергия за транспорта, съобщиха от Министерския съвет.С Наредбата се установява методика за доставчиците на горива, по която ще се оценяват точно емисиите на парникови газове през целия жизнен цикъл на горивата, които доставят, с оглед изпълнение на задължението им да намалят най-малко с 6% интензитета на доставените горива и енергия в сравнение с 2010 г.В документа се доразвиват съществуващите разпоредби на чл. 64-66 от Закона за ограничаване изменението на климата (ЗОИК), без да се въвеждат нови задължения.За максимално улеснение за бизнеса, докладването ще се извършва по електронен път, в електронен формуляр на български език с интерактивни менюта, качен на интернет страницата на МОСВ. При попълването на данните за произход, търговското наименование и обемите на доставените горива автоматично ще се изчислява енергийното съдържание и ще се определя интензитетът на емисиите на парникови газове през целия жизнен цикъл на отделните обеми горива.За улеснение на бизнеса формулярът е общ за двете докладвания - по чл. 64, ал. 3 и 4 от ЗОИК. Намален е броят на задължителните докладвания чрез обединяването им.Предвидено е облекчение за малките и средни предприятия. За произход на горивата и място на закупуване те ще докладват само \"от ЕС\" или \"извън ЕС\".", "date": "2017.09.13", "title": "Нова наредба улеснява доставчиците на горива и енергия за транспорта"}
{"url": "https://news.bg/world/yuzhna-koreya-izprobva-nova-krilata-raketa.html", "text": "Южна Корея съобщи, че е провела първите стрелкови учения с модерна крилата ракета, което ще укрепи способностите на страната за превантивен удар по КНДР при криза, информира АП.Военните поясниха, че са изстреляли ракета Taurus от изтребител Ф-15 по време на проведените учения във вторник. Ракетата въздух-земя е поразила цел на западното крайбрежие на Южна Корея.Ракетата, произведена от германската Taurus Systems, е с максимален обсег на действие 500 километра и е снабдена със стелт характеристики, които ще й позволяват да избегне засичане от радар преди да порази цели в КНДР, според военното ведомство.Южна Корея планира да се снабди със 177 ракети през тази година.Малко след ядрения тест на КНДР в началото на месеца Сеул обяви, че е постигнал споразумение с Вашингтон за премахване ограниченията на масата на бойните глави на южнокорейските балистични ракети. Според договореност между двете държави ракетите трябва да са с максимум обсег на действие 800 километра.", "date": "2017.09.13", "title": "Южна Корея изпробва нова крилата ракета"}
{"url": "https://news.bg/world/dzhimi-kartar-sasht-sa-po-skoro-oligarhiya-a-ne-demokratsiya.html", "text": "Бившият президент на САЩ Джими Картър разкритикува външната и вътрешна политика на САЩ, заявявайки, че политиката е направила страната по-скоро \"олигархия, а не демокрация\" и поясни, че Доналд Тръмп е разочарование на световната арена, информира АП.Картър коментира ситуацията на ежегодна презентация пред поддръжници в Център \"Картър\" в Атланта. Той конкретно беше критичен към посоката, която страната е поела при Тръмп.39-ият президент, който е от Демократическата партия, предложи този съвет на 45-ия държавен глава: \"\".92-годишният Картър смята, че САЩ трябва да установят директен контакт с лидера на КНДР и да обсъдят мирен договор за прекратяване на Корейската война (1950-1953), която завърши само с примирие.\"\", каза бившият държавен глава и подчерта, че три пъти е посетил държавата.Севернокорейците, според него, искат договор, който гарантира, че САЩ няма да нападнат, освен ако Северна Корея не атакува САЩ или съюзник, особено Южна Корея.Той също отхвърли оптимизма на Тръмп, че може да постигне мир в Близкия изток.", "date": "2017.09.13", "title": "Джими Картър: САЩ са по-скоро олигархия, а не демокрация "}
{"url": "https://news.bg/crime/nad-10-hil-falshivi-parfyumi-i-tekstilni-izdeliya-unishtozhiha-v-burgas.html", "text": "10 563 парфюма, текстилни изделия, чехли, козметични продукти и дамски чанти, са унищожени под контрола на Митница Бургас. Стоките са фалшификати на световноизвестни марки и са били предназначени за реализация, както на българския пазар, така и в другите страни членки на Европейския съюз. Чрез натрошаване са унищожени 6032 парфюма имитации на 15 световноизвестни марки.Чрез механично нарязване са унищожени 3659 тениски, дамски и мъжки блузи и ризи, по-голяма част, носещи логото на известни спортни марки. Унищожени са още 400 козметични продукта, 258 дамски чанти и 214 чехли с логото на хитови брандове.Фалшификатите са задържани от митническите служители на МП Капитан Андреево през 2016 година при опити да бъдат пренесени в нарушение на Европейски регламент № 608/2013 и Закона за марките и географските означения.За задържането са уведомени представители на правопритежателите на марките, които са установили, че стоките са фалшиви и според нормативната уредба трябва да бъдат унищожени. Процедурата се извършва под контрола на митница Бургас, а правопритежателите поемат разходите по унищожаването.", "date": "2017.09.13", "title": "Над 10 хил. фалшиви парфюми и текстилни изделия унищожиха в Бургас"}
{"url": "https://news.bg/crime/arestuvaha-20-godishen-otkradnal-dareniya-ot-cherkva.html", "text": "Арестуваха за 72-часа 20-годишен, откраднал пари от кутия за дарения в черква. Това стана по искане на Районната прокуратура във Велики Преслав, съобщиха от прокуратурата.Състав на Районния съд във Велики Преслав е уважил искането на Районната прокуратура в града за вземане мярка за неотклонение \"Задържане под стража\" спрямо 20-годишния Д.Р.Той е обвиняем по досъдебно производство за взломна кражба на пари от дарения в храма \"Свети Архангел Михаил\" във Велики Преслав. Престъплението е извършено при условията на повторност.Д.Р. на 1 срещу 2 септември 2017 година е разбил катинара на черквата и откраднал 150 лева от кутия за дарения. Той е в ареста до внасяне на искането в съда за определяне на постоянна мярка за неотклонение. 20-годишният Д.Р. е криминално проявен и вече осъждан за кражба.Определението на Районния съд във Велики Преслав подлежи на обжалване пред Шуменския окръжен съд.", "date": "2017.09.13", "title": "Арестуваха 20-годишен, откраднал дарения от черква"}
{"url": "https://news.bg/int-politics/irak-osadi-na-smart-rusnak-zaradi-vrazki-s-islyamska-darzhava.html", "text": "Съд в иракската столица Багдад осъди руски гражданин на смърт чрез обесване заради членството му в терористичната групировка ДАЕШ (\"Ислямска държава\"), съобщава \"Асошиейтед прес\".Мъжът е бил арестуван, след като иракските сили изтласкаха терористите от западната половина на град Мосул, се уточнява в изявление на съда. Битката за западната част на Мосул беше втората фаза на операцията за отвоюването на втория по големина иракски град от ДАЕШ, която започна през октомври миналата година и приключи през юли.Руснакът е бил съден по иракския закон за борба с тероризма и е признал, че е извършвал \"терористични операции\" срещу иракските сили за сигурност от 2015 г. насам.По-рано тази седмица иракските сили обявиха, че държат повече от 1300 чуждестранни жени и деца от 14 страни в бежански лагер в северната част на Ирак. Граждани на 14 държави се предадоха на кюрдските сили в края на август, след като иракската офанзива прогони терористичната групировка от северния град Тал Афар, близо до Мосул.На жените и децата няма да им бъдат повдигани криминални обвинения и вероятно ще бъдат депортирани в родните си страни.През 2016 г. иракският премиер Хайдер ал Абади се опита да ускори смъртните присъди, докато неговото правителство беше изправено пред нарастващи антиправителствени протести, настояващи за реформи.ООН обаче предупреди, че това ще доведе до \"груби, необратими съдебни грешки... предвид слабостите на иракската съдебна система\".", "date": "2017.09.13", "title": "Ирак осъди на смърт руснак заради връзки с \"Ислямска държава\""}
{"url": "https://news.bg/regions/ogranicheno-e-vlizaneto-na-tovarni-avtomobili-prez-gkpp-lesovo.html", "text": "По информация на ГД «Гранична полиция», от 10 и 40 часа днес, е въведено временно ограничение за влизащите в страната товарни автомобили през ГКПП- Лесово.Причината е ремонт на измервателните съоръжения на митническия пункт.", "date": "2017.09.13", "title": "Ограничено е влизането на товарни автомобили през ГКПП- Лесово"}
{"url": "https://news.bg/world/slava-bogu-che-napuskame-nishto-ne-nauchihte-ot-brekzit-atakuva-farazh-yunker.html", "text": "След едночасовата реч на председателя на Европейската комисия \"За състоянието на съюза\" в Европейския парламент евроспектикът Найджъл Фараж атакува плановете, предложенията и визията на Жан-Клод Юнкер, съобщават британски медии.\"\", заяви Фараж пред евродепутатите.Бившият шеф на Партията за независимост на Великобритания добави, че Юнкер и колегите му са назначили влиятелни, неизбрани от народите хора на позиции с голяма власт, включително \"финансов министър, който се намесва, когато усети, че е необходимо\", и планове за \"европейска армия с по-агресивна външна политика\".\"\", продължи Фараж и разкритикува предложението на Юнкер за увеличаване властта на ЕС през следващите години.\"\", изтъкна той.", "date": "2017.09.13", "title": "Слава Богу, че напускаме. Нищо не научихте от Брекзит, атакува Фараж Юнкер"}
{"url": "https://news.bg/regions/vazstanovyavat-shtetite-na-severniya-plazh-na-slanchev-bryag.html", "text": "Шести ден не могат да възстановят щетите на северния плаж в Слънчев бряг. Те бяха нанесени от смерч, вилнял в района, съобщи bTV.Няма пострадали хора, 5-годишно дете обаче е получило силен стрес от бурния вятър, който разгони туристите. Смерчът е изпочупил чадъри и шезлонги на плажа.", "date": "2017.09.13", "title": "Възстановяват щетите на северния плаж на Слънчев бряг"}
{"url": "https://news.bg/bulgaria/politsiyata-pribra-16-godishen-za-selfi-na-greda-v-tets.html", "text": "Дете се качило на греда в стар ТЕЦ в Казанлък и не успяло да слезе в продължение на часове. Момчето се покатерило до там, за да си направи снимки.На 10 септември около 20:35 часа е получен сигнал в полицията за момче, което се е качило висока греда в постройка на бившия ТЕЦ -Казанлък и не могло да слезе.На мястото е изпратен полицейски екип, който установил, че 16-годишно момче, което се е качило на 20-метрова греда и не успяло да слезе.По-рано същия ден детето отишло с негови приятели в района на ТЕЦ, за да се разходят и да си направят снимки на екстремно място. Разхождайки се из изоставената постройка, 16-годишният се качил на високата греда, за да се снима, но не успял да слезе.Приятелите му се опитвали да му помогнат няколко часа, но не могли да помогнат. Тогава бил подаден сигнал на телефон 112.Момчето било свалено от екип на Пожарна безопасност и защита на населението - гр. Казанлък.Детето не е пострадало и било откарано в дома си. Властите са разговаряли с 16-годишното момче и с непълнолетните му приятели. На децата е обяснено за опасностите, които крият изоставените обекти.Децата до момента не са извършвали противообществени прояви и не са посещавали Детска педагогическа стая към Районно управление на МВР - Казанлък. Всички споделили, че занапред ще обмислят повече какви места посещават. Никое от децата не е пострадало.", "date": "2017.09.13", "title": "Полицията прибра 16-годишен за селфи на греда в ТЕЦ"}
{"url": "https://news.bg/int-politics/kraynodyasnata-alternativa-za-germaniya-vliza-v-bundestaga.html", "text": "Националистическата партия \"Алтернатива за Германия\", която иска Германия да затвори границите си за мигранти, да напусне еврозоната и да отмени санкциите срещу Русия, се очаква да влезе в германския парламент за пръв път след изборите на 24 септември, съобщава \"Асошиейтед прес\".\"Алтернатива за Германия\" отбеляза ръст в подкрепата заради гнева на избирателите от решението на канцлера Ангела Меркел да позволи на повече от 1 млн. мигранти да влязат в страната от 2015 г. насам.Партията се очаква да вземе между 8 и 11 процента от гласовете, като това ще означава десетки депутати в Бундестага.Ако успеят, за първи път от 60 години партия, която е по-дясна от коалицията на канцлера Ангела Меркел, ще привлече достатъчно гласове за влизане в Бундестага.", "date": "2017.09.13", "title": "Крайнодясната \"Алтернатива за Германия\" влиза в Бундестага"}
{"url": "https://news.bg/world/slushame-protestirashtite-no-nyama-da-sprem-reformata-obyavi-frenskiyat-premier.html", "text": "Премиерът на Франция Едуард Филип заяви, че ще обърне внимание на демонстрациите срещу заплануваната трудова реформа, но обеща да натиска за приемането на промените, информира Ройтерс.Вчера бяха организирани първите големи протести срещу президента Еманюел Макрон във връзка с желанието му да бъде прокарана реформа на пазара на труда, за да стимулира икономиката. Хиляди леви организираха демонстрации във френски градове.Филип поясни, че докато обръща внимание на протестите, изборите тази година са показали готовността на френските граждани да подкрепят реформите.\"\", каза той пред телевизия Франс 2.", "date": "2017.09.13", "title": "Слушаме протестиращите, но няма да спрем реформата, обяви френският премиер"}
{"url": "https://news.bg/crime/18-godishen-e-s-uslovna-prisada-za-ptp-sas-smarten-izhod.html", "text": "Врачанският окръжен съд е признал за виновен подсъдимия Хр. Христов (на 18 години) за извършено от него ПТП, при което по непредпазливост била причинена смъртта на млад мъж.Съдебното производство пред първата инстанция се е провело при съкратено съдебно следствие.На 24 декември 2016 г., към 14 и 20 ч., на пътя между селата Галово и Селановци, подсъдимият управлявал лек автомобил \"Ауди Купе 2.0\". Към онзи момент той бил непълнолетен и нямал необходимата правоспособност за шофиране.По време на движението Христов нарушил правилата на ЗДвП, като не контролирал непрекъснато управлявания от него автомобил. В резултат на тези негови действия превозното средство загубило напречна устойчивост, като занесло, напуснало платното вдясно и се ударило в крайпътно дърво.В предизвиканото от подсъдимия Христов пътно-транспортно произшествие загинал мъж на двадесет и една години, а на други две пострадали лица била причинена средна телесна повреда.Наложеното от съда наказание на Хр. Христов е две години \"лишаване от свобода\", изпълнението на което е отложено за срок от три години. То е определено с оглед възрастта на подсъдимия и пълното признаване от него на фактите, изложени в обстоятелствената част на обвинителния акт на Окръжна прокуратура - Враца.", "date": "2017.09.13", "title": "18-годишен е с условна присъда за ПТП със смъртен изход"}
{"url": "https://news.bg/int-politics/erdogan-sasht-sa-besni-ot-sdelkata-na-turtsiya-s-rusiya-za-pvo-sistemi-s-400.html", "text": "Турският президент Реджеп Тайип Ердоган обяви, че сделката на Турция с Русия за доставката на руски противовъздушни системи С-400 \"вбеси САЩ\".\"Трябва ли да ви чакаме (САЩ и НАТО)? Ние вземаме и ще продължим да вземаме всички необходими мерки, за да гарантираме нашата национална сигурност. Ние сме домакини в собствената си къща\", подчерта турският държавен глава, цитиран от турските медии.Той добави, че след като САЩ и Израел са отказали да доставят бойни безпилотни самолети на Турция, Анкара е разработила и започнала да ги произвежда сама, предизвиквайки загрижеността на двете държави.Вчера Ердоган обяви, че Анкара е направила първото плащане за зенитно-ракетните комплекси С-400. От Пентагона по-късно коментираха, че САЩ са информирали турските власти за опасенията си заради закупуването на руските С-400, цитирайки членството на Анкара в НАТО като причина държавата да се отбранява със средства, оперативно съвместими с тези на Алианса.Запитан дали членството на Турция в НАТО ще се превърне в пречка за доставката на С-400, съветник в Кремъл по-рано заяви, че \"всяка страна поема ангажименти, определящи какво има право да прави с доставените оръжия и какво не може да направи\".", "date": "2017.09.13", "title": "Ердоган: САЩ са бесни от сделката на Турция с Русия за ПВО системи С-400 "}
{"url": "https://news.bg/world/kongresat-na-sasht-prizova-tramp-da-osadi-rasizma-na-belite.html", "text": "Късно вчера Конгресът на САЩ прокара резолюция, с която призовава президента Доналд Тръмп да осъди организациите, които разпространяват омраза, информира Ройтерс.Тръмп остро беше разкритикуван след коментара му за възникналото насилие на демонстрация на националисти в Шарлътсвил, Вирджиния, преди месец.Камарата на представителите единодушно прие резолюцията. Сенатът я одобри в понеделник.Съвместната резолюция, прокарана с подкрепата на републиканците и демократите, ще отиде на бюрото на Тръмп за подпис.Няма коментар от страна на Белия дом.В резолюцията се призовава Тръмп да осъди расистките организации, включително екстремистите, които подкрепят антисемитизъм, ксенофобия и превъзходство на бялата раса.Също така се призовава главният прокурор Джеф Сешънс да разследва актовете на насилие и заплахи от националисти, неонацисти и други.Тръмп беше разкритикуван от републиканци, бизнесмени и съюзници на САЩ заради коментарите си относно възникналото насилие в Шарлътсвил, където националисти и неонацисти се сбиха с активисти срещу расизма на 12 август.Една жена загина, а няколко други пострадаха, след като националист с автомобила си се вряза в антирасистка демонстрация.В резолюцията смъртният случай се определя като \"вътрешна терористична атака\".На 12 август Тръмп заклейми омразата и насилието \"от много страни\".", "date": "2017.09.13", "title": "Конгресът на САЩ призова Тръмп да осъди расизма на белите"}
{"url": "https://news.bg/education/nad-20-ot-mladezhite-nad-15-g-nito-uchat-nito-rabotyat.html", "text": " 13,8% от младежите са преждевременно напуснали училище за 2016 г. Процентът на младежите между 15 и 24 години, които не работят и не учат (NEET) е 20,2%. Това стана ясно по време на среща за професионалното образование, която се проведе в столичния хотел \"Шератон\".Днешният форум поставя началото на поредица от срещи, които поставят важните въпроси на професионалното образование и обучение. Това каза в обръщението си към участниците в тематичния форум заместник-министърът на образованието Таня Михайлова.Тази учебна година 46% от младежите се очаква да завършват професионално образование. Това заяви на форума Мария Тодорова, директор на дирекция \"Професионално образование и обучение\". Тя представи Проекта на концепция за развитие на професионалното образование и обучение за периода 2017-2020 г.\"Въпреки демографския срив интересът към професионалното образование се запазва\", каза Тодорава. По думите й е важно този интерес да бъде насочен към важни и структуроопределящи икономически области. Амбицията е да се създаде цялостен, системен подход за кариерно ориентиране, както и осигуряване на практика в реална работна среда с работодателите, така че да бъде постигнато качествено обучение.\"Искаме да превърнем професионалното образование в привлекателна възможност за повече младежи\", заяви Тодорова.Ключов се оказа въпросът с разминаването на търсенето на пазара на труда и предлаганите от образователната система кадри. Така 30% от съществуващите днес професии не са съществували преди и затова усилията са насочени към актуализиране на концепцията от това какви умения и професии са необходими в професионалната подготовка на учениците.Такива сигнали постъпват и от работодателите, които недоволстват за недостатъчна широка подготовка на учениците. Сред основните проблеми е високият дял на преждевременно напусналите училище - 13,8% за 2016 г. както и на младежите между 15 и 24 години, които не работят и не учат (NEET) - 20,2%.Пазарът на труда отчита сериозен дефицит от средни специалисти с професионална квалификация. Усилията са насочени и към промяна във възприемането на професионалното образование и обучение от учащи и родители като непрестижно и неатрактивно. Широкоспектърна подготовка - по-подходяща за професиите на бъдещето.Според Тодорова през последните години професионалното образование и обучение в България е успял да запази някои свои предимства. Така 37% от работната сила е с професионална квалификация. Тодорава заяви, че в някои страни има висше професионално образование след средната степен.Така през 2014 г. специалистите с професионална квалификация са с по-висока икономическа активност и по-висока заетост от общо завършилите средно образование и от средното ниво за страната. Те работят в сравнително високоплатени и високопродуктивни сектори на икономиката. Разликата в заплащането в някои сектори достига до 50% от средното равнище за страната. Тези показатели поставят средните специалисти над тези с общообразователна подготовка и едно стъпало под висшистите по отношение на пазара на труда.Акцент в концепцията е даването на \"Нов шанс\" за завръщане към учене на лица на възраст 16+. Очаква се с документа да се актуализира Стратегията за професионално образование и обучение, както и законодателството. Тодорова заяви, че има много голям интерес за създаване на нов закон за професионалното образование и обучение.Проект за концепция за развитие на професионалното образование и обучение в България (2017-2020) е представен за обществено обсъждане със социалните партньори, представители на държавни институции, местни власти, представители на бизнеса, академични преподаватели, експерти и изследователи. Очаква се той да бъде готов в рамките на два месеца.Така концепцията включва няколко ключови момента - първият е кариерното ориентиране на учениците и възрастните на базата на информирания избор. Отчита се и необходимостта към насочване на професионалното образование и обучение към професиите на бъдещето чрез преминаване към широкоспектърна подготовка и формиране на професионални умения на високо ниво.Създаване на гъвкава система за мотивиране и професионално обучение на застрашени от отпадане и преждевременно напусналите училище. Разработване и финансиране на иновации и нови модели на сътрудничество между професионални гимназии, други обучаващи институции в професионалното обучение.Концепцията предвижда регламентиране на учебни пътеки, съобразени с възрастта и опита на обучаемите и създаване на инициативи и програми от типа \"Нов шанс\" за завръщане към учене.Предвижда се създаване на устойчиви модели за разработване на учебни планове, програми и материали, съвместно с бизнеса, както и осигуряване на съвременна материална база чрез модерно оборудване в учебни лаборатории и работилници за усвояване на знания и умения, които съответстват на очакванията на пазара на труда.Очаква се след приемането на концепцията да бъде актуализиран и Списъкът на професиите в професионалното образование и обучение и разработване на методология за проследяване на реализацията на завършващите.", "date": "2017.09.13", "title": "Над 20% от младежите над 15 г. нито учат, нито работят"}
{"url": "https://news.bg/world/banan-smekchi-tona-kam-kitay-po-vreme-na-vizita-v-honkong.html", "text": "\"Агресивният\" Доналд Тръмп ще посети Китай през ноември, за да търси революционизиране на отношенията, което може да помогне за избягване на търговска война между двете топ икономики в света.Това заяви Стив Банън, бивш съветник на Тръмп, по време на посещение в Хонконг, където изнесе реч пред инвеститори, информира \"Гардиън\".\"\", изтъкна той пред вестник South China Morning Post.\"Някак си трябва да постигнем споразумение\", добави той.Преди няколко дни Банън обяви, че Китай е като Германия през 1930 г. Той многократно атакува политиката на комунистическата държава през последните месеци.Но по време на посещението си в Хонконг Банън смекчи тона, заявявайки, че \"никога не е бил антикитайски настроен човек\".\"\", поясни той пред изданието.Банън също засипа с похвали китайския лидер Си Дзинпин, който отбелязва пет години начело на Комунистическата партия.Пред инвеститорите бившият съветник на Белия дом подчерта, че китайският президент е най-уважаваният световен лидер от Доналд Тръмп.\"Има голям афинитет между нашите две страни\", каза той, цитиран от \"Блумбърг\".\"\", подчерта Банън пред вестника.В друго интервю пред \"Дейли мейл\" той поясни, че Тръмп и Дзинпин могат да сключат споразумение.", "date": "2017.09.13", "title": "Банън смекчи тона към Китай по време на визита в Хонконг "}
{"url": "https://news.bg/health/v-mz-napraviha-registar-za-spetsializatsiite.html", "text": "В здравното министерство създадоха Регистър на обявените от лечебните заведения места за специализации, съобщиха от ведомството на здравеопазването.До скоро лекарите бяха принудени да търсят необходимата им информация през електронните страници и администрациите на лечебните заведения. След разпореждане на здравния министър Николай Петров на всички акредитирани за провеждане на специализации лечебни заведения е вменено да подават актуална информация за обявените при тях места, които администратор публикува в регистъра на МЗ.На 05 юни 2017 г., на среща с д-р Деян Попов и д-р Радислав Наков, представители на Асоциацията за развитие на медицинската общност (АРМО) и Нези Низамова - председател на Асоциацията на студентите-медици в България - София (АСМБ - София) министър Николай Петров пое ангажиментът да създаде организация, така че достъпът до обявените от лечебните заведения места за специализация да бъде максимално улеснен.", "date": "2017.09.13", "title": "В МЗ направиха регистър за специализациите "}
{"url": "https://news.bg/disasters/12-stanaha-zhertvite-na-uragana-irma-vav-florida.html", "text": "Жертвите на урагана \"Ирма\" нараснаха до 12 души в американския щат Флорида, като с това общо жертвите на стихията достигнаха 55 души, съобщиха властите.Електроснабдяването е било възстановено на над 2 млн. клиенти във Флорида, а американският президент Доналд Тръмп се очаква да посети щата в четвъртък, уточняват американските медии.Така, електричеството е възстановено на около 40 процента от засегнатите хора във Флорида, след като \"Ирма\" удари Карибския басейн и югоизточната част на САЩ. Очаква се по-голямата част от електричеството да бъде възстановено до 14 септември на източното крайбрежие и до 22 септември на западното крайбрежие на щата.Милиони евакуирани жители на Флорида сега се прибират по домовете си, като оценките са, че около една четвърт от жилищата в щата са пометени от стихията.", "date": "2017.09.13", "title": "12 станаха жертвите на урагана \"Ирма\" във Флорида"}
{"url": "https://news.bg/politics/15-septemvri-shte-e-neucheben-den-i-za-deputatite.html", "text": "15 септември (петък) ще е \"неучебен ден\" и неработен за депутатите. Те решиха да отдадат дължимото на първия учебен ден и да посветят цялото обществено внимание на децата.Народните избраници ще наваксат със законодателната си дейност на извънредно заседание във вторник. Иначе в програмата на депутатите са Законът за движение по пътищата, законодателната рамка за местните данъци и такси, както и разисквания по темата земеделие.", "date": "2017.09.13", "title": "15 септември ще е \"неучебен ден\" и за депутатите"}
{"url": "https://news.bg/crime/pozharnikarite-ni-sami-si-kupuvat-zashtitni-oblekla-vtora-upotreba.html", "text": "Българските пожарникари нямат защитни облекла. За това разказа пред Нова телевизия Венцислав Станков, председател на синдикат \"Огнеборец\".\"Повечето пожарникари у нас събират защитни облекла втора употреба от цяла Европа, скъсани и с изтекъл срок на експлоатация. И тях си купуваме сами\". Около 3500 от общо малко над 5500 служители на пожарната към момента нямат необходимите им за работа униформи.Станков подчерта, че и ниските доходи са сериозен проблем за родната пожарна. Той отбеляза, че пожарните служби страдат и от сериозен недостиг на кадри. Имало е сигнали за пожар, на които се отзовавал само по един огнеборец.Необходимо е и спешно подобряване на материалната база. \"По оперативни програми беше закупена много техника, но нямаме финансовия ресурс, с който да я поддържаме\", допълни Станков.Това са причините пожарникарите да излизат на протести в София и Варна в четвъртък - Кръстовден, когато е професионалният празник на пожарникарите. Редом до тях ще застанат и полицаите.\"Протестираме срещу неглижирането и неразбирането на проблемите ни, както и несериозното отношение, което ръководството на МВР демонстрира към нас\", заяви Илия Куманов, заместник-председател на Синдикалната федерация на служителите в МВР.Полицаите остават с непроменени искания - увеличение на заплатите с минимум 15% и със задна дата и приемане на нов Закон за МВР най-късно след година.", "date": "2017.09.13", "title": "Пожарникарите ни сами си купуват защитни облекла втора употреба"}
{"url": "https://news.bg/int-politics/varhovniyat-sad-na-sasht-zatvardi-zabranata-na-tramp-za-patuvane.html", "text": "Върховният съд на САЩ затвърди забраната за пътуване, наложена от администрацията на президента Доналд Тръмп, като с това се забранява на приблизително 24 хил. бежанци да влязат в страната, съобщават американските медии.Върховният съд блокира решението на по-нискостоящия федерален апелативен съд от миналата седмица, в което се освобождават бежанците, които имат договорни ангажименти с организации за презаселване, от забраната за пътуване.Върховният съд е насрочил заседание за 10 октомври за изслушване на аргументи относно законността на забраната на Тръмп за пътуване, която наложи 90-дневна забрана за влизане в САЩ на хора от Иран, Либия, Сомалия, Судан, Сирия и Йемен и 120-дневна забрана за бежанци.", "date": "2017.09.13", "title": "Върховният съд на САЩ затвърди забраната на Тръмп за пътуване"}
{"url": "https://news.bg/int-politics/bregovata-ohrana-na-rumaniya-spasi-157-migranti-v-cherno-more.html", "text": "Бреговата охрана на Румъния е спасила над 150 мигранти от плавателен съд, изпаднал в беда в Черно море тази сутрин, като това все по-отчетливо се превръща в нов маршрут за мигрантите, опитващи да стигнат до Западна Европа, съобщава \"Асошиейтед прес\".Ръждясалият кораб е бил изтеглен преди зазоряване до черноморския пристанищен град Констанца, който се намира на около 250 км източно от Букурещ.Командирът на румънската брегова охрана заяви, че първоначалното преброяване показва около 157 души на борда, включително 53 деца.Властите първоначално забелязали кораба извън румънските териториални води във вторник сутринта. Той изпратил сигнал за бедствие, като са били изпратени два кораба на бреговата охрана, но силното вълнение и ветровете са възпрепятствали спасителната операция в морето, преди корабът да бъде изтеглен до пристанището.Мигрантите все повече се опитват да прекосят Черно море от Турция, за да стигнат до Румъния. Този уикенд румънски и български военнослужещи задържаха 217 мигранти в Черно море в две лодки, за които има подозрения, че са се опитвали да влязат нелегално в Румъния.На 3 септември румънската брегова охрана спря риболовен кораб, превозващ 87 мигранти в Черно море, плаващи към румънското крайбрежие, а през август бреговата охрана спря риболовна лодка, превозваща 70 мигранти, заподозрени в опит да влязат нелегално в Румъния.", "date": "2017.09.13", "title": "Бреговата охрана на Румъния спаси 157 мигранти в Черно море"}
{"url": "https://news.bg/politics/deputatite-sporyat-zaplaha-li-e-rusiya-za-natsionalnata-ni-sigurnost.html", "text": "Депутатите влязоха в спор заплаха ли е Русия за националната ни сигурност. Подобна констатация се посочва в доклада на правителството за състоянието на националната сигурност за 2016 година.Красимир Велчев от ГЕРБ, който е член на парламентарната група за приятелство с Русия, не е запознат със становищата в доклада. Според него явно тези констатации са по повод на конкретно поведение на определени политици.По думите му, когато се говори за любов към Русия, никой няма предвид Сталин, Горбачов, Брежнев и Путин, а руският народ. Самият Велчев също си спомня за годините в Русия с топли чувства. Имах много приятели, изтъкна той.Обикновено политиците пречат на отношенията между хората, убеден е Велчев.Станислав Станилов от \"Атака\" изобщо не е съгласен с констатациите в доклада. Това са \"натовски глупости\", подчерта той. Руснаците са три пъти по-слаби от НАТО, смята атакистът и недоумява как Алиансът може да е обект на заплаха, идваща от Руската федерация.Груба грешка са подобни становища според червения депутат Антон Кутев. Последните правителства поддържат антируска политика, критикува той. По мнението му, България може да е мостът между Русия и Европа.Според патриота Милен Михов, който е член на комисията по отбрана, докладът правилно отразява заплахите за националната сигурност.Посочвало се засиленото присъствие на Русия в черноморския регион. Това било притеснително за националната ни сигурност. Освен това заплаха били и изострените отношения Русия-ЕС.Не можем да си затваряме очите пред тези заплахи, смята Михов.Никой във властта не поставял под съмнение добрите отношения между България и Русия. И в предишни доклади има подобни становища, по мнението му.Студената война се завръща в Европа, смята Милен Михов.Герберът Антон Тодоров харесва доклада за състоянието на националната сигурност.Чудесен доклад, който най-накрая посочи един от големите проблеми на България - хибридната война, изтъкна той. Мисля, че много от опитите за спекулации, че правителството не води последователна политика в тази посока, се изпаряват, коментира той. Така наречените кебапчийски котараци от старата десница трябва да знаят, че само с приказки не става, атакува Тодоров.\"Ще ви кажа нещо, което е публична информация, за да не нарушаваме закона - в един от докладите на СГС преди няколко месеца, който беше препечатан в сп. L`Europeo, бяха публикувани имената, наказателните дела и разрешенията за СРС, които ДАНС е искала от СГС за изпълняване на законни СРС спрямо руски търговски представители и други представители на руската федерация.\", информира той. Доколкото знам, има в прокуратурата разследване по този повод, допълни депутатът. Безспорно службите работят.Има реални факти, които не можем да споменаваме, посочи още Тодоров, като по мнението му докладът няма да навреди на отношенията с Русия.", "date": "2017.09.13", "title": "Депутатите спорят заплаха ли е Русия за националната ни сигурност"}
{"url": "https://news.bg/euronews/eur5-mlrd-za-mladezhki-politiki-iska-stanishev-v-pismo-do-yunker.html", "text": "Сега е моментът да изправим Европа отново на крака. Вашето обръщение за Състоянието на съюза тази седмица идва в критичен за ЕС момент. Това пише лидерът на ПЕС Сергей Станишев в писмо до председателя ЕК Жан-Клод Юнкер, който прави днес годишното си изявление пред Европарламента.Лидерът на европейските социалисти припомня приоритетите пред ЕС. Като приоритет е споменато и искането за €5 млрд. повече в бюджета на ЕС и националните бюджети за отстояване на младежката политика.Станишев признава за проблема с популизма и отслабената връзка на гражданите на ЕС с \"техния ЕС\". Той набляга върху искането на своята партия за повече социална Европа. Бялата книга на Комисията за Европейския стълб на социалните права беше стъпка в правилната посока, която ние приветствахме, припомня българският евродепутат петте пътя пред ЕС, предложени от Юнкер.Съюзът трябва да означава гаранция за достойно заплащане на труда и качествени условия на труд за всеки. Призоваваме за приемането на национални минимални ставки в заплащането на труда, които да са над линията на бедността за съответната страна.ЕС трябва да означава гаранция, че всяка жена или мъж получават адекватна социална защита, включително при новите форми на труд.Сред останалите приоритети са ЕС трябва да означава гаранция за силен социален диалог и права на работниците. ЕС трябва да подкрепя колективното договаряне в новите форми на труд, включително създаване на платформи за колективно договаряне в цифровия сектор и прилагане на колективните договори към лица, ангажирани в новите форми на заетост.ЕС трябва да означава гаранция, че никой няма да страда от дискриминация заради пол, сексуална ориентация, етнос или възраст. Настояваме за поставянето на конкретна цел - намаляване на разликата в заплащането между мъже и жени с по 2% годишно. ЕС трябва да означава гаранция за честен труд и честна конкуренция между трудещите се, чрез ревизиране на директивата за командированите работници и осигуряване на достъп до социално осигуряване за всички работници.ЕС трябва да изкорени бедността и социалното изключване. Всички страни-членки трябва да осигурят универсален достъп до основно и качествено здравеопазване, достойни условия на жилищата и сигурен основен доход. Това предполага равен достъп до схеми за минимален доход и прекратяване на съществуващите ограничения по възраст, пише Станишев до Юнкер.ЕС трябва да гарантира достъпа на всяко дете до здравеопазване, образование, детски грижи, жилищно настаняване и здравословно хранене, се споменава в писмото на лидера на ПЕС.\"ЕС трябва да гарантира спазването на върховенството на закона във всички страни-членки. Приветстваме усилията на ръководената от Вас Комисия в това отношение, без значение къде тези принципи са под заплаха. ЕС трябва да гарантира, че няма да има Европа на две скорости\", пише Станишев.", "date": "2017.09.13", "title": "€5 млрд. за младежки политики иска Станишев в писмо до Юнкер"}
{"url": "https://news.bg/crime/obviniha-45-godishen-britanets-ubil-sanarodnichka-v-selo-radanovo.html", "text": "От прокуратурата внесоха в съда обвинение срещу 45-годишен британец за грабеж, придружен с убийство на своя сънародничка в българското село Раданово. Това съобщиха от Окръжната прокуратура във Велико Търново.Обвинението срещу Робърт Л. е за това, че на 12 април 2016 г. в Раданово е откраднал четири златни пръстена, златна халка, златно синджирче с кръст, дамско портмоне, сумата от 600 лв. и сумата от 50 лв. или всичко на обща стойност 926,60 лв. от владението на Норма С. Тя е 69-годишна гражданка на Великобритания. Кражбата е последвана от убийство.Британецът Робърт Л. дошъл в България и се занимавал със строителство. През 2012 г. отседнал в село Арбанаси. Там се запознал с българка и двамата заживели в село Раданово. През 2015 г. изтеглили кредит от 12 500 лв., срещу ипотека на къщата им. За да може да се справят финансово, жена му започнала работа на круизен кораб и изпращала пари, а той се грижил за малолетното им дете.Норма С. живеела сама в къщата си на съседна улица. Отглеждала кучета, които разхождала всеки ден. Семействата подържали приятелски отношения. Обвиняемият извършвал ремонти в жилището й срещу заплащане, а когато имал нужда от пари, тя му давала заем.През 2016 г. работата на Робърт Л. намаляла и той имал финансови затруднения. На 12 април 2016 г. следобед помолил Норма С. да гледа сина му за час. Обвиняемият излязъл да се разходи, пил бира в селото и след това се прибрал в дома си, където видял портмонето на Норма.След нейното убийство, той прибрал детето си от двора. Тялото на пострадалата Норма С. било намерено на 18 април 2016 г. от полицай в Полски Тръмбеш при извършен обход на корекцията на реката в село Раданово. По искане на прокуратурата срещу Робърт Л. е с взета мярка за неотклонение \"задържане под стража\". Предстои насрочване на делото за разглеждане от съда.", "date": "2017.09.13", "title": "Обвиниха 45-годишен британец, убил сънародничка в село Раданово"}
{"url": "https://news.bg/int-politics/maduro-gotov-da-pregovarya-s-opozitsiyata.html", "text": "Президентът на Венецуела Никола Мадуро обяви, че е готов да се срещне с опозицията за преговори, посредник на които са Доминиканската република и бившият испански премиер Хосе Луис Сапатеро, съобщават световните осведомителни агенции.\"Сапатеро и президентът (на Доминиканската република) Данило Медина знаят много добре, че насърчавах този диалог и приех този нов кръг на диалог\", изтъкна Мадуро по време на заседание на правителството, излъчвано по телевизията.Коментарите на Мадуро предлагат възможност за пробив в политическата безизходица след месеци на кръвопролитни протести в страната. Засега не е ясно преговорите кога ще започнат.Венецуела е изправена пред влошаваща се икономическа криза, която предизвика недостиг на храна и лекарства. Протестите на опозицията доведоха до 125 жертви между април и юли.", "date": "2017.09.13", "title": "Мадуро готов да преговаря с опозицията"}
{"url": "https://news.bg/world/balgariya-i-rumaniya-nezabavno-v-shengen-iska-yunker-pred-ep.html", "text": "Незабавно да отворим шенгенското пространство за Румъния и България.Това призова в Европейския парламент председателят на Европейската комисия Жан-Клод Юнкер по време на ежегодната си реч \"За състоянието на съюза\", с която се открива новият сезон в европарламента.Това е третото поред изявление на Юнкер \"За състоянието на съюза\", което се фокусира върху резултатите и постиженията на Европейската комисия, както и насоки и предложения за бъдещето на ЕС.Бившият премиер на Люксембург подчерта, че е крайно време България и Румъния да се присъединят към Шенген, тъй като си вършат работата за защита външните граници на ЕС.Той поясни, че и Хърватия трябва да се присъедини към Шенген, когато изпълни всички критерии.В началото на речта си Юнкер говори за възникналата през миналата година нестабилност, която разклати основите на ЕС.Европа беше ранена, основите й бяха разклатени. ЕС имаше два избора - или да се обединим около положителен план за ЕС, или всеки да се дръпне в своя ъгъл, каза той и добави, че страните членки са избрали първото, а именно \"план за една Европа, защитаваща и овластяваща\".По думите му евролидерите избраха обединението и оттогава ЕС бавно набира скорост.Председателят на ЕК посочи, че ЕС отбелязва пета година на икономическо възстановяване, а дори растежът задмина този в САЩ - над 2% в ЕС и 2,3% в еврозоната. Също така, по думите му, безработицата е на най-ниското ниво за близо 10 г., нови 8 милиона работни места са разкрити.Имаме много повече работещи, откогато и да е било, похвали се той.Нашета икономика се възстановява, можем да го кажем категорично, добави Юнкер и призова: \"ЕС да се върне в Европа и Европа да се върне в ЕС\".Вятърът се върна в платната на Европа, нека се възползваме от тази възможност. Нужни са две действия - да следваме пътя, който начертахме миналата година, и второ, трябва да начертаем карта за бъдещето за една \"по-обединена, по-силна и по-демократична Европа\".Като едни от целите Юнкер посочи завършването на енергийния съюз, отбранителния съюз, банковия съюз и единния цифров пазар.По думите му ЕК е представила 80% от законодателните си предложения от началото на мандата си, като сега работи да се превърнат в законодателни актове и да влязат в сила.Той разкри също, че са постигнати добри резултати при реформирането на общата система за убежище, но изтъкна, че всеки трябва да изгради своята част от моста си.До май 2018 г. сме готови да предоставим останалите 20% от инициативите, каза той.Юнкер разкри, че е изпратил писмо до шефовете на европейските институции с предложения за бъдещите приоритети. Той разкри пет от тях.Първо, отбеляза председателят на комисията, трябва да засилим европейската търговска програма.ЕС е отворен към търговия, но е необходима реципрочност. Трябва да даваме, колкото и получаваме, поясни бившият премиер на Люксембург и добави, че търговията е износ на социални и екологични стандарти, продоволствена сигурност.От миналата година забелязваме, че международните партньори се обръщат за сключване на търговски споразумения с нас, каза Юнкер и посочи споразумението с Канада, което влиза в сила следващата седмица, както и политическото съгласие с Япония за започване на преговори за споразумение за свободна търговия.Според него ЕС ще търси подобни споразумения също с Мексико, няколко държави от Южна Америка, Австралия и Нова Зеландия.Но ние не сме наивни поддръжници на свободната търговия. Трябва да защитаваме стратегическите си интереси. Предлагаме нова рамка, която включва прозрачност, за да защитим колективната си сигурност, поясни той.Като втори приоритет Юнкер посочи индустрията. Той поиска секторът да се превърне в по-конкурентоспособен.Горд съм от автомобилната индустрия, но съм шокиран, когато клиенти и потребители са нарочно подлъгани. Приканвам автомобилната индустрия да се коригира и да понесе последиците. Вместо да лъже и да подвежда, автомобилният сектор трябва да инвестира в екологични автомобили, които са нашето бъдеще, призова Жан-Клод Юнкер.Председателят на ЕК призова ЕС да заеме водеща роля в борбата с изменението на климата.Предвид намаляването на амбициите на САЩ ЕС трябва да се погрижи за чистотата на планетата, която е родина на цялото човечеството, поиска Юнкер и предложи намаляване на емисиите в транспортната сфера.Като четвърти приоритет Юнкер призова за по-добра защита на потребителите в цифровата сфера, личните данни, интелектуалната собственост и засилване борбата срещу терористичната пропаганда.Но по думите му ЕС не е добре защитена срещу кибернападенията.Над 4 хиляди нападения със софтуер с искане на подкуп са извършени в ЕС през миналата година, 80% от европейските предприятия са засегнати. Кибератаките нямат граници. ЕК предлага създаване на Европейска агенция за киберсигурност, разкри Юнкер.Като пети приоритет председателят на ЕК посочи миграцията. Въпреки че миграционните въпроси водят до полемика, постигнали сме значителен напредък. Опазваме външните граници. Над 1 700 служители от новия корпус за опазване на границите поддържат над 100 000 служители в Гърция, България, Италия и Испания. Защитата трябва да бъде обща. Успяхме да овладеем потоците от нелегална имиграция, обясни Юнкер.По думите му ЕС е намалил с 97% броя на пристигащите мигранти от Турция и с 81% в централната част на Средиземно море спрямо миналото лято. Юнкер похвали Италия за постоянството и щедростта й.Според него не всички държави по света показват солидарност. Той посочи, че ЕС е приел три пъти повече мигранти от Австралия и САЩ взети заедно.ЕС не е крепост, а континент на солидарност, където преследваните могат да получат убежище, каза Юнкер.Председателят на ЕК заяви още, че комисията ще представи предложения за пътища на законна имиграция и сътрудничество с Африка.Само 36% от незаконните имигранти са връщани, оплака се той и добави, че незаконната имиграция ще бъде прекратена само ако има друга алтернатива.Юнкер е убеден, че България, Испания и Италия не трябва да остават сами да пазят границите си.Според него бъдещето на Европа не може да бъде диктувано отгоре, а само чрез широк дебат и на базата на консенсус.В този разкъсан свят Европа постига нещо уникално. ЕС не е само пазар, ценности и евро, а свобода, равенство и правова държава. ЕС е съюз на свободата от потисничество и диктатура. Явления, които не са чужди, особено на държавите от Централна и Източна Европа. Имам предвид да изразиш свободно мнението си, продължи Жан-Клод Юнкер.Твърде често я приемаме като даденост, но свободата трябва да бъде отвоювана, не само в Европа и но в целия свят. ЕС трябва да бъде съюз на равенството и на равни хора. Европа е от Виго до Варна, от Испания до България, трябва да диша с двата си дроба - източния и западния, иначе ще се задушим, изтъкна той.Не може да има хора втора категория в ЕС. Не може да има работници втора категория. Неприемливо е в Източна Европа да получават храни с по-лошо качество, въпреки че на опаковата не се посочва. Унгарците не заслужават по-лошо месо, а поляците по-малко какао в шоколада, продължи Юнкер.В Европа властва върховенството на закона, замества правото на по-силния. Независима съдебна система. Да бъдеш част от съюза е да се приемат решенията на съдебните органи. Нашите държави членки са дали правомощия на Европейския съд да взема решения от последна инстанция. Незачитането на тези решения означава да бъдат отнети основни права на гражданите. Правовата държава е задължение, коментира той, но без да посочва конкретно отказа на Унгария да спази решението на съда за квотите за разселване на мигранти.Свободата, равенството и правовата държава трябва да останат европейският фундамент за един по-силен съюз. Институциите и договорите са само инструменти, а не цели, те имат значение само в Брюксел и Страсбург. Демокрацията се гради на базата на компромис, а това е в полза на всички. В ЕС компромисите не са срамни, нито негативни, този, който не иска нито има място в Европа, нито може да постигне демокрация, отсече Юнкер.Той призова за създаване на предприесъединителен инструмент за приемане на страни членки в еврозоната.Юнкер се обяви против идеите на Макрон за отделни парламент и бюджет на еврозоната, но поясни, че има нужда от европейски министър на финансите на еврозоната, който ще координира всички европейски финансови механизми. Той не говори за създаване на нова длъжност, а еврокомисар да поеме длъжността.Юнкер призова също за единен председател на ЕК и на Европейския съюз, който да бъде излъчен на преки избори.По думите му сега няма да има нови членове, но през идните години ЕС ще има повече от 27 държави членки.Юнкер обаче затвори вратата за Турция и я нападна, заявявайки, че няма шанс Анкара да се присъедини към ЕС в близко бъдеще.От известно време с великански крачки се отдалечава от Европейския съюз. Мястото на журналистите е в редакциите да говорят свободно, а не в затворите. Освободете нашите журналисти, не само нашите. Престанете да говорите за нашите държави членки, че са нацисти и фашисти. Европа е континент на зрели демокрации. Който ни обижда, съзнателно си затваря пътищата. В Турция има хора, които съзнателно го правят, за да прехвърлят вината върху преговорите, атакува Юнкер.Той призова за създаване на Европейска разузнавателна служба, която да гарантира автоматичен обмен на информация за терористи между полицейските служби.Нашият ЕС се нуждае от европейски скок. Днес ЕК предлага ново финансиране на европейските партии. Знам, че това е спорна идея, но гледам с много добро око на транснационални листи на европейските избори. Ще се постарая да убедя представителите на европейските групи, тъй като това ще засили европейската демокрация, продължи още той речта си.Подкрепяме идеята на Макрон за организиране на демократични конвенти през 2018 г., поясни Юнкер.Той каза още, че ЕК подготвя етичен кодекс за поведението на еврокомисарите.В края на речта си Юнкер говори и за Брекзит.Според него решението на Лондон е трагичен и тъжен момент за ЕС.\"\", категоричен той.Юнкер предложи среща на върха след Брекзит, която да се проведе на 30 март 2019 г. в Румъния.", "date": "2017.09.13", "title": "България и Румъния незабавно в Шенген, иска Юнкер пред ЕП"}
{"url": "https://news.bg/int-politics/rusiya-posrednichi-severna-koreya-e-zainteresovana-ot-pryak-dialog-sas-sasht.html", "text": "Въпреки бурните взаимоотношения, Северна Корея е много заинтересована от установяването на пряк диалог със САЩ. Това обяви заместник-министърът на външните работи на Русия Сергей Рябков, цитиран от руски медии.Той добави обаче, че не смята, че администрацията на американския президент Доналд Тръмп има достатъчно политическа воля да стори това.\"Пхенян е изключително заинтересован от пряк диалог с Вашингтон. Нямам увереност, че американската администрация има политическа воля и решимост да влезе в подобен диалог\", коментира Рябков, добавяйки, че Пхенян подобрява балистичните си ракети с бързи темпове.Държавният департамент на САЩ съобщи вчера, че специалният представител на САЩ за политиката спрямо Северна Корея Джоузеф Юн се намира понастоящем в руската столица, където обсъжда тревогите около Пхенян с руските власти, ден след като Съветът за сигурност на ООН гласува за налагането на нов кръг от санкции на изолираната комунистическа държава, което са най-тежките мерки, налагани до този момент.", "date": "2017.09.13", "title": "Русия посредничи: Северна Корея е заинтересована от пряк диалог със САЩ"}
{"url": "https://news.bg/education/martin-kopchev-specheli-zlaten-medal-na-evropeyskata-mladezhka-olimpiada.html", "text": "България постигна очакван успех на първата Европейска младежка олимпиада по информатика, на която София бе домакин от 7 до 13 септември, съобщиха организаторите.Мартин Копчев от Габрово си извоюва златен медал. Българските състезатели завоюваха още два сребърни и един бронзов медал. Вторият български отбор, който участва извън класирането, бе отличен с три сребърни и един бронзов медал. С това отново затвърдихме позицията си на водеща международна сила в състезателното програмиране.На официална церемония бяха връчени 8 златни, 14 сребърни и 22 бронзови медала на млади състезатели по информатика от 22-те страни-членки на Съвета на Европа.Освен златния медал на Мартин, сребърни медали от първото издание на eJOI завоюваха петима от българските участници: Константин Каменов от София и Захари Маринов от Плевен от първия български отбор и Марин Йорданов от Шумен, Добрин Башев от Габрово и Андон Тодоров от Благоевград от втория български отбор.С бронзови медали от eJOI си тръгват Георги Петков от Варна от първия български отбор и Виктор Кожухаров от Русе от втория български отбор.Първенец по брой точки и златен медалист от eJOI е Николоз Биркадзе от Грузия. Освен българският състезател Мартин Копчев, със злато бяха отличени още Крешимир Нежма от Хърватия, София Мелнюк от Украйна, Матей Минка от Румъния, и състезателите от отбора на Русия Егор Лифар и Александър Шековцов.По време на церемонията стана ясно, че Русия ще бъде следващата страна домакин на eJOI. Именно на Русия принадлежи и най-доброто отборно представяне на приключилото първо издание на eJOI.", "date": "2017.09.13", "title": "Мартин Копчев спечели златен медал на Европейската младежка олимпиада"}
{"url": "https://news.bg/tourism/uvelichenie-na-mestata-za-noshtuvka-prez-yuli-otchitat-ot-nsi.html", "text": "Увеличен е общият брой на местата за нощувка в хотели, хижи, къмпинги през юли 2017 г. в сравнение с юли 2016 г. Разликата е с 1.1%. Броят на леглата е нараснал с 4.8%. Това показва статистика на НСИ.През юли 2017 г. в страната са функционирали 3 114 места за настаняване с над 10 легла - хотели, мотели, къмпинги, хижи и други места за краткосрочно настаняване.Броят на стаите в тях е 135.6 хил., а на леглата - 320.8 хиляди. Общият брой на нощувките във всички места за настаняване, регистрирани през юлиПрез 2017 г. местата за настаняване са 6 009.5 хил., или с 4.8% повече в сравнение със същия месец на предходната година. Най-голямо увеличение на нощувките (с 6.9%) се наблюдава в местата за настаняване с 4 и 5 звезди.През юли 2017 г. в хотелите с 4 и 5 звезди са реализирани 61.9% от общия брой нощувки на чужди граждани и 23.2% - на българи.В местата за настаняване с 3 звезди са били 27.0% от нощувките на чужди граждани и 27.3% - на българи, докато в останалите места за настаняване (с 1 и 2 звезди) те са съответно 11.1 и 49.5%.Броят на пренощувалите лица в местата за настаняване през юли 2017 г. се увеличава с 5.5% в сравнение със същия месец на 2016 г. и достига 1 219.5 хил., като е регистрирано увеличение с 9.0% при чужденците и с 0.2% при българите.Българските граждани, нощували в местата за настаняване през юли 2017 г., са 456.6 хил. и са реализирали средно по 3.3 нощувки. Чуждите граждани са 762.9 хил., като 62.6% са нощували в хотели с 4 и 5 звезди и са реализирали средно 5.8 нощувки.Общата заетост на леглата в местата за настаняване през юли 2017 г. е 62.8%, като се увеличава с 2.3 процентни пункта в сравнение с юли 2016 година.Най-висока е заетостта на леглата в хотелите с 4 и 5 звезди - 77.5%, следвани от местата за настаняване с 3 звезди - 61.4%, и с 1 и 2 звезди - 43.4%.Приходите от нощувки през юли 2017 г. достигат 317.0 млн. лв., или с 10.7% повече в сравнение с юли 2016 година. Регистрирано е увеличение на приходите както от чужди граждани - с 13.0%, така и от български граждани - с 0.5%.От 2012 г. статистическото изследване на дейността на местата за настаняване се провежда месечно в съответствие с Регламенти на Европарламента.В наблюдението се включват категоризираните хотели, къмпинги и други места за краткосрочно настаняване с над 10 легла, функционирали през съответния отчетен период.В показателя други места за краткосрочно настаняване са обхванати вилни и туристически селища, хостели, къщи за гости, бунгала, почивни домове, хижи, частни квартири и апартаменти и други места за краткосрочно настаняване.В приходите от нощувки в местата за настаняване са включени сумите, заплатени от гостите, без стойността на допълнителните услуги.", "date": "2017.09.13", "title": "Увеличение на местата за нощувка през юли отчитат от НСИ"}
{"url": "https://news.bg/bulgaria/farmatsevti-preduprezhdavat-za-zakasnenie-pri-dogovaryaneto-na-otstapkite-s-nzok.html", "text": "Фармацевтичните компании предоставят на НЗОК през 2017 г. компенсация на разходи за лекарства под формата на отстъпки от 130 милиона лв. За сравнение тази компенсация през 2015 г. е била 47 млн. лв., а през 2016 г. 87 млн. лв.Освен това, компаниите производители ще компенсират чрез отстъпки към търговци на едро и дребно доплащането от пациенти за лекарства на стойност 60 милиона лева. Това се случва чрез програми за подобряване на достъпа за частично заплащани от НЗОК медикаменти в областта на респираторни заболявания, диабет, ревматология, хепатит C, кардиология, неврология и др.Въпреки отпусканите пари няма как да се осигурят средствата, които биха елиминирали проблемите свързани с бюджетния дефицит за лекарства, казват от Асоциацията на научноизследователските фармацевтични производители в България (ARPharM).Според фармацевтични организациите нуждата от адекватно бюджетиране става все по-остра.Плащанията на НЗОК за лекарства нарастват поради обективни причини като застаряващо население, повишена заболеваемост, но и удължена преживяемост.Договарянето на отстъпки между НЗОК и компаниите за 2018 г. вече е в ход, но съществувала опасността договорите за отстъпки за 2018 г. да не бъдат подписани в срок, оредупреждава ARPharM. Ако цените не бъдт договорени навреме  е възможно НЗОК да не получи компенсация за направени разходи за лекарства.ARPharM заявява готовността си да продължи диалога с българските власти относно намиране на решения за предизвикателствата, свързани с подобряване на достъпа на българските пациенти до лекарствена терапия с цел достигане на стандартите на лечение, които са на разположение на пациентите в Европейския съюз.", "date": "2017.09.13", "title": "Фармацевти предупреждават за закъснение при договарянето на отстъпките с НЗОК"}
{"url": "https://news.bg/int-politics/tramp-zastrashava-ogranichavaneto-na-bednostta-i-bolestite-po-sveta-skochi-bil-geyts.html", "text": "Предложените бюджетни съкращения от страна на администрацията на американския президент Доналд Тръмп биха могли да изложат на опасност големия напредък в ограничаването на бедността и болестите в световен мащаб и да доведат до 5 млн. смъртни случая само от СПИН. Това предупреди милиардерът филантроп Бил Гейтс, цитиран от \"Ройтерс\".Гейтс, чиято фондация, в която активна роля има и съпругата му Мелинда, отделя милиарди долари за здравеопазване и развитие в световен мащаб, заяви, че понастоящем са налице \"повече съмнения от обикновено относно ангажимента на света към развитието\".Фондацията публикува доклад, реализиран съвместно с Института за здравни показатели и оценка към Университета на Вашингтон, в който се анализира напредъкът по отношение на болести като малария, СПИН/ХИВ и туберкулоза.Той също така проследява нивата на бедност, смъртността на майки и бебета, достъп до контрацепция, канализация и други въпроси, свързани с развитието. Прогнозирайки добри и лоши бъдещи сценарии, той установява, че животът на милиони хора е в опасност.В телефонен разговор относно констатациите в доклада, Бил Гейтс, който е съосновател на софтуерната корпорация \"Майкрософт\", коментира, че през последните десетилетия е бил постигнат забележителен напредък, но изместването на приоритетите, нестабилността и потенциалните бюджетни съкращения биха могли да доведат света до отстъпление, което би застрашило досегашните постижения.ХИВ, с който понастоящем са заразени почти 37 млн. души по света, е \"христоматиен пример\", изтъкна Гейтс, \"защото светът действително постигна много благодарение на невероятно равнище на щедрост, като смъртните случаи годишно, свързани със СПИН, спаднаха почти на половина от пика през 2005 г.\"В доклада се прогнозира съкращаване с 10 процента на глобалното финансиране за лечение на ХИВ, което може да доведе до повече от 5 млн. допълнителни смъртни случая до 2030 г.Съгласно бюджетните предложения на президента Тръмп, публикувани през май, финансирането от САЩ за глобални здравни програми, включително усилията срещу ХИВ/СПИН, туберкулоза и малария, ще бъде намалено с 24 процента до около 6,5 млрд. долара през 2018 г.Ала опозицията от Демократическата партия и мнозина приближени на Тръмп републиканци разкритикуваха плана му, подчертавайки, че ще го отхвърлят. Конгресът, а не администрацията на Тръмп, контролира американските разходи.По думите на Гейтс, неговата фондация лобира усилено, за да осигури продължаване на финансирането от страна на американското правителство за здравеопазване и развитие по света и остава с надеждата, че предложените орязвания на разходите няма да бъдат одобрени.", "date": "2017.09.13", "title": "Тръмп застрашава ограничаването на бедността и болестите по света, скочи Бил Гейтс"}
{"url": "https://news.bg/politics/gerb-se-zagrizhiha-za-starite-stolitsi.html", "text": "Депутатите от ГЕРБ внасят проектозакон за старите столици на България. На брифинг в сградата на парламента председателят на парламентарната група на ГЕРБ Цветан Цветанов подчерта, че страната ни има богата история. В диалог с местната власт е постигнато съгласие да се покаже богатото ни културно наследство.Цветанов се надява да намери съмишленици и сред останалите политически формации. Старопрестолните столици трябва да са с особен статут. Те са визитната картичка на страната ни. Целта е тези градове да получават целево финансиране за опазване на културната инфраструктура.Ясно ще се регламентират права и задължения, заяви Цветанов. Кметовете на старите ни столици, изразиха задоволство от новия проектозакон.Бившият министър на културата Вежди Рашидов също настоя за подкрепа за развитие на старите ни столици. Ценността на един обект не са неговите декари, подчерта той. България има много ценности, похвали ни той.Този закон трябва да ни изведе напред в културната индустрия, която е сериозно бюджетно перо, очаква депутатът от ГЕРБ.21 милиарда долара печели Турция от културен туризъм. Рашидов очаква бърза възвръщаемост от туризма в тези културни обекти. До последната брънка, където в страната има културно наследство, трябва да има влияние този закон, допълни Вежди Рашидов.", "date": "2017.09.13", "title": "ГЕРБ се загрижиха за старите столици"}
{"url": "https://news.bg/press/parite-za-otkupa-na-adrian-hvarleni-do-novi-han-lazar-vlaykov-ostava-pod-domashen-arest.html", "text": "Отвличане. \"24 Часа\":Парите за откупа на Адриан хвърлени до Нови хан Край Нови хан в самото начало на магистрала \"Тракия\" Тони Златков е метнал сака с 600-те хил. лв. откуп за свободата на отвлечения си син Адриан, научи \"24 часа\".Преди да му кажат къде да хвърли парите, похитителите се погрижили бащата да не бъде проследен. Предупредили го не просто да изключи джипиес системата на колата си, а да я махне. Така нямало как полицията да следи движението му от дистанция.За всеки случай бандитите накарали Златков няколко пъти да променя посоката си рязко. Годишнина. \"Сега\":Президентът Радев: Силата на една армия не е в количеството оръжие, а в духа и традициитеИсторията е показала, че силата на една армия не се измерва в количеството и качеството на оръжието, а със силата на духа и традициите. Това каза президентът Румен Радев на тържественото събрание по повод 110-ата годишнина от създаването на Съюза на офицерите и сержантите от запаса и резерва, предава Агенция \"Фокус\".\"Нашият съюз, мога да кажа като негов член, с постоянство и всеотдайност изпълнява мисията си - съхранението на войнските идеали и традиции, издигането на престижа на Българската армия\", заяви той. \"Българската държавата е била силна и просперираща, когато е била силна връзката между народ и държава\", посочи държавният глава.  Влайков. \"Дума\":Лазар Влайков остава под домашен арест Окръжният съд в Пазарджик потвърди определението на Районния съд, с което на бившия председател на Общинския съвет в Септември Лазар Влайков бе наложена постоянна мярка за неотклонение \"домашен арест\". Като мотиви от тричленния съдебен състав посочват, че Влайков не е осъждан, няма опасност да се укрие или да извърши друго престъпление. Определението на магистратите не подлежи на обжалване.Прокуратурата, която настояваше Влайков да остане в ареста, изнесе нови данни за нощта на убийството на Наско Тонкев във Виноградец, за което беше обвинено 6-годишно дете. Разпечатката от мобилния телефон на Влайков показва, че в нощта на престъплението той е звънял над 15 пъти на съпругата си. Показанията на свидетели обаче сочат, че тя е била на тържеството. Проучване.\"Монитор\":Всеки втори шестокласник - готов да избяга от час 45% или почти половината шестокласници са готови да избягат от час при първа възможност. Това показва проучване на Центъра за приобщаващо образование. Според експертите, изготвили изследването това показвало, че училището не е адекватно спрямо изискванията на съвременните деца. Положителното все пак е, че 95% от попитаните шестокласници смятали, че е важно да се ходи в клас, както и това, че 79% харесват учителите си. За болшинството от учениците - 76% физическото възпитание е любимият предмет. Рисуването е най-предпочитано за 57% от тях, а музиката от 56%, показва още проучването.Притеснителното, обаче е, че най-важните предмети за тяхното развитие са най-недолюбвани от децата. Така например за 43% от шестокласниците историята е най-нехаресваният предмет. При математиката този дял е 40%, при географията - 35%, а при английския език - 31%. Почти половината шестокласници ги обявяват за безинтересни. Според изводите от изследването това означавало, че класно-урочната форма, в която те все още масово се преподават не вдъхновявала децата да учат. Протест. \"Дума\":Полицаите отново излизат на протест Полицаите отново излизат на протест на 14 септември. Това стана ясно след среща между заместник-вътрешния министър Стефан Балабанов и представителите на синдикатите. Вчера двете страни се срещнаха, за да обсъдят с колко и от кога да се увеличат заплатите. До разбирателство обаче не се стигна. Вместо това тонът и от двете страни се повиши, а синдикалистите излязоха от разговорите с решение за още протести. Искането на синдикатите е заплатите на полицаите да се увеличат със задна дата от първи февруари.136 млн. лв. ще са необходими на МВР за увеличаване на заплатите с 15% в следващата година, заяви Балабанов. От финансовата дирекция на МВР представиха план и отчети, според които увеличението е невъзможно, тъй като в момента министерството не разполага с тези средства. Синдикатите предложиха минималната заплата в МВР да бъде обвързана с минималната или средната за страната.", "date": "2017.09.13", "title": "Парите за откупа на Адриан хвърлени до Нови хан; Лазар Влайков остава под домашен арест"}
{"url": "https://news.bg/int-politics/tramp-e-zaplaha-za-amerika-ubedena-klintan.html", "text": "Президентът Доналд Тръмп е заплаха за Америка. Това убеждение изрази бившият държавен секретар и кандидат за президент Хилъри Клинтън в интервю. По думите й, държавният глава ще се превърне в още по-авторитарен лидер, отколкото му се иска да бъде, ако продължава да управлява оставен без контрол.Когато казвам, че Тръмп иска да е като Путин, нямам предвид, че ще започне да убива журналисти, а ще има същата власт като него. Според нея, безотговорно би било да се премълчават публично тези факти По-рано стана ясно, че Клинтън използва новите си мемоари да направи паралели между \"войната срещу истината\" на президента на САЩ Доналд Тръмп от една страна и от друга Съветския съюз и известната книга на Джордж Оруел \"1984\".В интервю по този повод, тя още веднъж изразява убеждението си, че Москва е помогнала на съперника й да спечели президентския вот, защото не я иска в Белия дом. ", "date": "2017.09.13", "title": "Тръмп е заплаха за Америка, убедена Клинтън "}
{"url": "https://news.bg/int-politics/islyamska-darzhava-poe-otgovornost-za-poslednata-ataka-na-sinay.html", "text": "Местен клон на групировката \"Ислямска държава\" пое отговорност за една от последните терористични атаки на размирния Синайски полуостров, предаде Morning star. Тя направи това по познатия начин - чрез агенцията си \"Амак\". В съобщението се цитира и името на атентатора самоубиец - Абу Сюлейман ал Масри. В понеделник Екстремисти избиха 18 полицаи и раниха още седмина. Това е най-кръвопролитното нападение в размирния регион от месеци.Нападението е започнало с взривяването на крайпътни бомби, които са унищожили и опожарили четири бронирани автомобила, както и пета машина, в която имало оборудване за блокиране на сигнала. Въоръжените по-късно открили огън с картечници и са задигнали полицейски пикап.", "date": "2017.09.13", "title": "\"Ислямска държава\" пое отговорност за последната атака на Синай "}
{"url": "https://news.bg/int-politics/norvezhkiyat-premier-obyavi-pobeda-na-izborite.html", "text": "Норвежкият премиер Ерна Солберг обяви победа на проведените през уикенда парламентарни избори. Пред поддръжници, тя обяви, че избирателите са й дали нов 4-годишен мандат, предаде АФП. Дясноцентристката коалиция, в която влизат Консервативната партия, начело със Сулберг, и консервативно-либералната Партия на прогреса, вероятно ще има мнозинство. Тя ще спечели 88 места в 169-местния еднокамарен парламент.За да бъде съставено правителство, дясната коалиция трябва да получи подкрепа от Християнската народна партия и либералната партия \"Венстре\".Най-голям процент гласове, както и на изборите през 2013 г., печели социалдемократическата Работническа партия - 27.5 % , но тя не може да сформира правителство, тъй като не получава мнозинство в парламента и не може да състави коалиция.Дясната коалиция получава 25.6%, а Партията на прогреса - около 15%.Лидерът на лейбъристите изрази разочарование от резултатите, както и от загубата на няколко места в парламента. ", "date": "2017.09.13", "title": "Норвежкият премиер обяви победа на изборите "}
{"url": "https://news.bg/int-politics/iskat-impiychmant-na-poroshenko.html", "text": "Украинската партия \"За живот\" събира подписи за започване процедура по отстраняването на президента Петро Порошенко, предаде ТАСС. Това заяви лидерът й и депутат Евгений Мураев на митинг пред поддръжници. По думите му, той ще обиколи страната в търсене на подкрепа. Според него, президентът и други власти водят страната към криза. За Мураев има две възможности - Порошенко да разпусне парламента поради липса на мнозинство или 123 депутати да се оттеглят от постовете си. Агенцията припомня, че не за първи път се чуват гласове за импийчмънт на държавния глава. ", "date": "2017.09.13", "title": "Искат импийчмънт на Порошенко "}
{"url": "https://news.bg/disasters/makron-poseti-opustosheniya-ot-uragani-ostrov-sen-marten.html", "text": "Френският президент Еманюел Макрон посети опустошения от урагани френско-холандския остров Сен Мартен, предаде АФП.Държавният глава обеща хуманитарна помощ на засегнатите и заяви, че сега най-важното е да се върнат към нормалния си начин на живот. Припомняме, че след бедствията се стигна до сблъсъци и вандалски акции, които наложиха евакуация на чуждестранните туристи. Местни хора се оплакват от липсата на сигурност и основни хранителни продукти. За проблеми се съобщава и на двата сектора на Сен Мартен. Макрон и британския външен министър Борис Джонсън посетиха заедно Карибите. Холандският Вилем Александър вече посети холандската част на острова. Урагани убиха стотици и нанесоха щети за милиарди в редица държави.  ", "date": "2017.09.13", "title": "Макрон посети опустошения от урагани остров Сен Мартен "}
{"url": "https://news.bg/regions/katastrofa-zatrudnyava-dvizhenieto-prez-rishkiya-prohod.html", "text": "Катастрофа затруднява движението през Ришки проход. Това съобщиха от пресцентъра на АПИ.Движението по път II-73 в участъка Прилеп-разклон за Подвис се извършва в една лента, поради изтегляне на катастрофирала цистерна от пътното платно.Пътна полиция регулира движението.", "date": "2017.09.13", "title": "Катастрофа затруднява движението през Ришкия проход"}
{"url": "https://news.bg/tech/soyuz-ms-06-s-trichlenen-mezhdunaroden-ekipazh-se-skachi-s-mks.html", "text": "Руският космически кораб \"Союз МС-06\" с тричленен международен екипаж бе изстрелян тази нощ от космодрума \"Байконур\" в Казахстан, предаде РИА \"Новости\". Той се скачи тази сутрин с Международната космическа станция (МКС).Екипажът се състои от двамата американски астронавти Марк Ванде Хай и Джоузеф Акаба и руският космонавт Алесандър Мисуркин.След проверка на херметичността на скачването тримата ще влязат в станцията. Мисията им на МКС ще продължи 167 дни. Те се присъединяват към руския космонавт Сергей Рязански, астронавта от НАСА Ранди Бресник и италианеца Паоло Несполи.", "date": "2017.09.13", "title": "\"Союз МС-06\" с тричленен международен екипаж се скачи с МКС"}
{"url": "https://news.bg/int-politics/london-i-bryuksel-otlozhiha-pregovorite-za-brekzit.html", "text": "Великобритания и Европейският съюз са се разбрали да отложат поредния четвърти кръг от преговорите за Брекзит с една седмица за 25 септември, съобщи говорител на британското правителство, цитиран от местни медии.Преговорите между Лондон и Брюксел за Брекзит трябваше да бъдат подновени на 18 септември.Това става седмица след като Ги Верхофстад, главен преговарящ от страна на Европейския парламент, прогнозира, че преговорите ще бъдат отложени след \"важна намеса\" на британския премиер Тереза Мей, като той имаше предвид важна реч за Брекзит на Мей няколко дни преди 25 септември.Правителствен източник е информирал, че забавянето ще даде повече време и на двете страни да се подготвят по-добре за следващия кръг на преговори и не е в противоречие със желанието на Мей да направи дискусиите по-интензивни.Според източника това ще даде възможност и на главния преговарящ на ЕС Мишел Барние за повече разговори с останалите 27 страни членки за изработване на по-гъвкава позиция.Досегашните три кръга на преговори не отбелязаха напредък, като особено чувствителен остава въпросът за размера на сметката по развода, която Великобритания трява да плати за напускането на ЕС.", "date": "2017.09.13", "title": "Лондон и Брюксел отложиха преговорите за Брекзит"}
{"url": "https://news.bg/int-politics/yuzhna-koreya-zasyakla-radioaktiven-gaz-sled-yadreniya-opit-na-severna-koreya.html", "text": "Южна Корея е засякла радиоактивен газ, след като техните съседи от Северна Корея извършиха преди дни ядрен опит, съобщават световните информационни агенции.Властите в Сеул уточняват, че са установили следи от газ ксенон-133 в девет случая.Остава неясно дали това е свързано с предполагаемата водородна бомба.\"Беше трудно да се разбере колко мощен е бил ядреният опит със засеченото количество ксенон, но можем да кажем, че ксенонът идва от Северна Корея\", изтъкна южнокорейски експерт на пресконференция в Сеул.Ксенон е естествен, безцветен газ, който се използва при производството на някои видове светлини. Но засеченият ксенон-133 е радиоактивен изотоп, който не се среща в природата и който е бил свързван с ядрените опити на Северна Корея в миналото.Ядрените експерти също така заявиха, че засеченият ксенон не е засегнал околната среда и населението на Южна Корея.Комунистическият вожд Ким Чен-ун проведе голямо улично празненство, след като обяви, че успешно е било извършено изпитание на водородна бомба.Учени са манифистирали, докато са били развявани националистически лозунги и знамена преди шоу с фойерверки.", "date": "2017.09.13", "title": "Южна Корея засякла радиоактивен газ след ядрения опит на Северна Корея"}
{"url": "https://news.bg/int-politics/turtsiya-dava-nad-2-mlrd-dolara-za-ruskite-pvo-sistemi-s-400.html", "text": "Турция плаща над 2 млрд. долара за доставката на руските зенитно-ракетни комплекси С-400. Това съобщава руският в. \"Комерсант\", като се позовава на дипломатически и военни източници.Според изданието Турция ще получи четири дивизиона от модерните противовъздушни (ПВО) системи.Това е най-големият договор, сключван някога между Русия и Турция, както и между Русия и страна членка на НАТО.Преди дни турският президент Реджеп Тайип Ердоган заяви, че Анкара е внесла първата вноска за доставката на С-400.Зенитната ракетна система С-400 \"Триумф\" е предназначена за високоефективно поражение на самолетите от стратегическа и тактическа авиация, балистични ракети, хиперзвукови цели и други средства за въздушно нападение.Русия е подписала договор за доставка на комплекса също и с Китай.В края на август Федералната служба за военно-техническо сътрудничество заяви, че е получила около десетина заявки за С-400.", "date": "2017.09.13", "title": "Турция дава над 2 млрд. долара за руските ПВО системи С-400"}
{"url": "https://news.bg/education/i-morkov-i-toyaga-iska-obrazovatelniyat-ministar-za-roditelite.html", "text": "Трябва да има и морков, и тояга. Това заяви пред Нова телевизия министърът на образованието Красимир Вълчев по повод децата, които не ходят на училище. След 15 октомври ще имат данни за тези деца.Той не изключва и наказателна мярка за родителите, чийто деца не посещават училище. \"Първо трябва да убедим родителите, тогава да въведем и санкцията. Като крайна мярка трябва да имаме и наказателна отговорност\", каза Красимир Вълчев.Директорите ще могат да правят предложение до социалния работник социалната помощ да се дава като дрехи и обувки, обясни министърът.Все по-малък е дела на децата, които не посещават училище по социални причини, основният проблем е културният - бабата и майката не са ходили на училище. От раждането си детето гледа раждания, сватби, сонети и накрая се жени, обясни Вълчев основната част от причините за ранното отпадане от училище.На въпрос: \"Как 206 хил. деца не ходят на училище\", образователният министър поясни, че засичат информацията с ГРАО. \"За съжаление децата от уязвими групи голям процент не посещават детска градина. През т.г. част от отпадналите са се записали\", каза Вълчев.Той не смята, че черно-белите учебници ще отпаднат. Те са по-евтини, учебниците ги избират не родителите, а учителите. Учителите това лято бяха избрали с различни кодове учебниците, поясни образователният министър.Тази реакция се получи заради неуместна реклама от издателствата. Занапред ще има черно-бели учебници, ще бъдат утвърждавани. Имаме възможност за избори.Задачата на образователната система не е да затвърждава тези неравенства, а да осигурва възможност на децата да преминат от един социален статус към друг.Децата трябва да изучат определени дисциплини, да придобият определени ключови компетентности. Трябва да го направим по-интересно, с повече интерактивни методи, каза образователния министър в коментар на изследване сред шестокласници.За пръв път т.г. ще има по-интерактивни учебници, дигитализирани, с изключение на два езика. Различни варианти има, обясни той. Догодина сигурно ще направим програма за дигитално-образователни материали, каза Красимир Вълчев.На въпрос защо 1/5 от местата за студенти в Софийския университет \"Климент Охридски\" останаха свободни, министърът на образованието обясни, че масовизацията на висше образование е била през 203/14 година. Софийският университет има увеличение на приема, то е единственото висше училище, което може да увеличава броя на студентите по право.Може би около 10 млн. лева годишно да струва годишно предоставянето на учебници за учениците до завършване на средното образование. Относно учителските заплати, той обясни, че сега заплащането става 760 лева, към което ще има и допълнителни възнаграждения. Очакването е за чисто 900 лева месечно за някои учители, което се случва за пръв път.", "date": "2017.09.13", "title": "И морков, и тояга иска образователният министър за родителите"}
{"url": "https://news.bg/world/mlada-balgarka-i-sina-y-brutalno-ubiti-v-germaniya.html", "text": "24-годишна българка и 6-годишният й син са убити в германския град Детмолд, съобщава електронното издание Welt.Заподозрян за извършване на престъплението е съсед на убитите - 53-годишният Томас Тюнерман, който се издирва от полицията.Намушканите многократно с нож българка и нейното дете са открити в жилището на мъжа. Той и жертвите са живели под наем в отделни апартаменти в кооперация, намираща се в централен квартал на града.Все още не е ясно как и защо жената и детето са се озовали в дома на Тюнерман, както и какво е отключило неговата агресията.Полицията не е открила оръжието на престъплението, но най-вероятно това е нож.Върху телата на двете жертви е упражнено допълнително насилие и жестокост.На този етап разследването се въздържа да говори за мотивите.Съседи описват сънародничката ни като любезна жена, оставяща добро впечатление.Разследването по случая продължава. Град Детмолд е с около 75 000 жители и е най-големият град в областта Липе в североизточната част на Северен Рейн-Вестфалия. ", "date": "2017.09.13", "title": "Млада българка и сина й брутално убити в Германия"}
{"url": "https://news.bg/int-politics/germaniya-vazobnovi-deportiraneto-na-afganistantsi.html", "text": "Осем афганистанци, експулсирани от Германия, са пристигнали в Кабул днес, след като Берлин възобнови депортирането на хора, на които им е отказано убежище от раздираната от конфликт страна, месеци след като го преустанови заради големия атентат в афганистанската столица през май, при който голям камион беше натъпкан с експлозиви и беше взривен в близост до много от дипломатическите представителства, включително на САЩ и Германия, при което загинаха около 150 души и бяха ранени още стотици, съобщава \"Франс прес\".Последната група изгонени е шестата вълна от депортации на афганистанци от Германия от декември насам съгласно спорната сделка между Европейския съюз и Афганистан, чиято цел е ограничаването на притока от мигранти към Европа.След пристигането си на летището в Кабул с чартърен полет, депортираните са били ескортирани от полиция до паркинг, където държавен служител е регистрирал имената им.Някои от мъжете са носили малки раници, докато други са нямали никакъв багаж.\"Казаха ми, че няма проблем в твоята страна и можеш да живееш там, тъй че не можеш да останеш повече\", заявил един от депортираните пред \"Франс прес\".Друг от експулсираните афганистанци пък бил депортиран, след като съпругата му го обвинила, че я бие.\"Въпреки че имах свидетели, не можах да го докажа в съда, защото европейците слушат само лъжите на жените\", коментирал той.\"Франс прес\" отбелязва, че мъжете са изправени пред несигурно бъдеще в страна, бореща се с висока безработица, слаба икономика и големи маси бежанци, отхвърлени от Пакистан и Иран, както и стотици хиляди други, изселени от войната.Стотици афганистанци се завърнаха в страната, след като молбите им за убежище бяха отхвърлени от германското правителство.Канцлерът Ангела Меркел се бори да намали броя на мигрантите и бежанците след пристигането на повече от 1 млн. мигранти в страната през 2015 и 2016 г., надявайки се да получат убежище в една от най-богатите страни в света.", "date": "2017.09.13", "title": "Германия възобнови депортирането на афганистанци"}
{"url": "https://news.bg/health/ot-fonda-za-lechenie-na-detsa-ne-sa-zabavyali-dokumenti-na-patsienti.html", "text": "Няма забавяне при разглеждането на документи във Фонда за лечение на деца и изпращането на пациенти за лечение. Това посочиха от Обществения съвет на Фонда пред bTV.Припомняме, на 11 септември 2017 г. бе уволнена директорката на Фонда за лечение на деца . Тя наследи на поста , който бе назначен след като ГДБОП направи зрелищна акция в офисите на Фонда и тогавашния председател на Фонда за лечение на деца Павел Александров бе сред г. Обвиненията срещу тях не бяха доказани.По времето на бившата вече директорка на Фонда за лечение на деца д-р Тинка Троева структурата е работела с по-малко проблеми, отколкото при предшественика й проф. Владимир Пилософ. Въпреки това редица лоши практики са се запазили, обясниха бившият член на Обществения съвет към фонда Пламен Таушанов и Анна Илиева, която и към момента е част от съвета.След уволнението на директора на Фонда за лечение на деца, днес се очаква да бъдат разгледани документите на близо 60 деца. От Обществения съвет на фонда посочиха, че няма забавяне при разглеждането на документи и изпращането на пациенти за лечение.Мотивите на здравното министерство за освобождаването на д-р Троева от поста директор на Фонда са: \"регулярно заобикаля ясно разписани процедури, сред които и притеснителната практика да се изискват становища от медицински специалисти, които не фигурират в списъка на утвърдените от министъра външни експерти\".Таушанов даде повече информация и за посочения от ведомството пример - с дете, което е отпътувало за трансплантация в Германия без да е било напълно сигурно, че интервенцията е нужна и неизпълнима у нас.По думите му изследванията са показали, че пациентът няма цироза и изразена холистаза. Освен това не е била направена консултация с трансплантолог, а единият от запитаните външни експерти (покойният доц. Желев) е бил неясен в становището си къде е по-добре да се извърши лечението.От Обществения съвет са изпратили докладна до здравния министър с установените нарушения още на 1 септември. Подобен документ е бил изпратен и по времето на проф. Пилософ, като тогава е имало 20 нарушения. Сега те са били 10.\"Проблемите във фонда започнаха през 2013 г., когато беше (Таня) Андреева министър, защото започнаха незаконосъобразно да спират деца от лечение, за да се насочат към определени лечебни заведения. Насочването на това дете е било към Хамбург, починалият експерт изпраща там деца от 15 г.\", заяви Таушанов.Според него е възможно да става дума за корупционни схеми. И той, и Илиева не смятат, че директорът на фонда е пряко замесен - по-скоро става дума за интересите на експертите. В същото време, на сайта на фонда няма информация къде, с каква диагноза и на каква цена са пращани деца на лечение през последните 3-4 години.И двамата подчертаха, че комуникацията с Троева е била по-добра, отколкото с Пилософ. Някои от заварените от д-р Троева проблеми са били премахнати. В същото време Общественият съвет продължава да действа \"на сляпо\" - Илиева обясни, че тя и колегите й нямат информация за забавените случаи, гласуват по вече зададен дневен ред и разглеждат предварително подготвени папки. Така, например,  е бил гласуван през ноември 2016 година. Седмици след началото на 2017 г. станало ясно, че момчето още не е заминало за трансплантация.\"В този вид, в който е фондът и Общественият съвет, по-добре да не съществуват\", призна Анна Илиева.", "date": "2017.09.13", "title": "От Фонда за лечение на деца не са забавяли документи на пациенти"}
{"url": "https://news.bg/crime/zadarzhaha-blizo-47-hil-kontrabandni-artikula-s-animatsionni-geroi-v-stolitsata.html", "text": "46 980 стоки, щамповани с анимационни герои са задържали служители от Митница Столична при проверка на контейнер, пристигнал от Китай.На база анализ на риска митническите служители предприемат щателна митническа проверка. Установени са 600 банера \"Фроузен\", 28 000 еднократни картонени съдове - чаши и чинии \"Маша и мечока\", \"Аз проклетникът\", \"Спайдърмен\", \"Фроузен\", \"Мечо Пух\"; 10 000 пакета салфетки \"Маша и мечока\", \"Фроузен\"; 1000 найлонови покривки \"Маша и мечока\", \"Колите\"; 540 бр. детски костюми \"Батман\", Спайдърмен\", Супермен\"; 240 рокли \"Елза\"; 6 000 игри домино \"Геройте на Дисни\", както и 600 албума за снимки \"Спондж боб\", \"Фроузен\", \"Принцесите на Дисни\" и \"Спайдърмен\".Стоките са задържани на основание Регламент (ЕС) № 608/2013 на Европейския парламент и на Съвета, поради съмнения, че нарушават права върху интелектуалната собственост. Съгласно предвидената процедура в Регламента, ще бъдат уведомени правопритежателите на съответните марки.През първите шест месеца на годината са задържани близо 50 000 детски играчки, което е 60% повече в сравнение със задържаните за цялата минала година (29 000). През тази година се наблюдава увеличение на задържанията на детски стоки и различни артикули, щамповани с изображения на анимационни герои - чанти, палатки, плат.За първите шест месеца на годината митническите органи са осъществили 268 задържания на стоки по съмнения, че са нарушили права на интелектуална собственост. Задържани са над 600 000 артикула - количество близо да броя задържани артикули през цялата 2016 г., когато са задържани 635 176 броя артикули.", "date": "2017.09.13", "title": "Задържаха близо 47 хил. контрабандни артикула с анимационни герои в столицата"}
{"url": "https://news.bg/bulgaria/vegani-iskat-ostavkata-na-ministar-porozhanov.html", "text": "Оставката на земеделския министър Румен Порожанов поискаха защитници на животните. Протестът, организиран от Веганския съюз, се оказа без разрешение.В него участваха четирима представители на сдружение \"Дара\" и представители на Национална координационна мрежа \"Справедливост за животните\". Аксиния Боснева от Националната координационна мрежа обясни, че заради случващото се във фермите за животни, отглеждани за добив на кожа идната сряда 20-ти септември \"ще свали своята козина\" - и ще я връчи демонстративно на министър Порожанов. Тя бе категорична, че сега той не изпълнява законовите си задължения да следи за спазването на Закона за защита на животните и ветеринарния закон.Исканията им за премахване на въпросните ферми са подкрепени от сродни организации във Великобритания и Австрия. \"За съжаление властоимащите остават слепи и глухи за нас. Днешният протест решиха да ни ограничат правото си да правим демонстрацията\", възнегодува Боснева.По думите й действията на министър Порожанов налагат протестът да се проведе пред Министерски съвет, за да реши премиерът дали въпросният министър ще остане в правителството и ще продължи да гази законите.Причината за недоволството е промяната на Наредба 2 на Министерство на земеделието, храните и горите. Промените според Боснева са в услуга на бизнеса, без да бъдат уведомени по надлежния ред организациите за закрила на животните, каквито са изискванията на закона.\"Ние не сме уведомени, уведомени са бизнесмените, тези, на които са променени нещата така, че да не бъдат в нарушение, а да може наредбата да бъде в тяхна услуга\", коментира Боснева.Следващият протест ще се проведе на 20-ти септември от 11.00 часа отново пред Министерски съвет.", "date": "2017.09.13", "title": "Вегани искат оставката на министър Порожанов"}
{"url": "https://news.bg/education/nad-1-mln-lv-poluchavat-obshtini-ot-byudzheta-na-mon.html", "text": "Министерският съвет одобри допълнителни трансфери от бюджета на МОН по бюджетите на общини в размер на 1 062 114 лв. Средствата се отпускат за реализацията на проекти по два от модулите на Националната програма \"Осигуряване на съвременна образователна среда\".По модул \"Модернизиране на системата на професионалното образование\" се предоставят 289 312 лв., с които ще бъдат ремонтирани и оборудвани учебни кабинети за професионална подготовка и учебно-производствени бази на училищата.Ще бъдат осигурени също учебни видеофилми и софтуерни продукти, както и транспортни средства за провеждане на училищни практики в реална работна среда.По модул \"Подкрепа на целодневното обучение на учениците\" са предвидени 772 802 лв., с които ще се оборудват класни стаи за занимания в часовете, предназначени за дейности по интереси или организиран отдих. Ще бъдат финансирани и дейности, свързани със закупуването на обзавеждане, консумативи и материали, книги и игри.Правителството одобри и промени в Националната програма \"Обучение за ИТ кариера\". Те позволяват създаването на пет центъра за софтуерно обучение към професионални гимназии, работещи в партньорство с висши училища и представители на ИТ бизнеса. Центровете са в Правец - към Професионалната гимназия по компютърни технологии и системи и Техническия университет в София; в Русе - към ПГ по електротехника и електроника \"Апостол Арнаудов\" и Русенския университет \"Ангел Кънчев\"; в Пловдив - към МГ \"Акад. Кирил Попов\" и ПУ \"Паисий Хилендарски\"; в Бургас - към ПГ по електротехника и електроника \"К. Фотинов\" и Университета \"Проф. д-р Асен Златаров\"; в София - към Технологичното училище \"Електронни системи\" и Техническия университет, София.Центровете следва да създадат цялостна организация по реализиране на Националната програма \"Обучение за ИТ кариера\", както и да провеждат обучението на учениците от цялата страна. Част от обучението може да се провежда и в професионални гимназии и училища, в които се осъществява професионално образование по държавен план-прием за придобиване на професионална квалификация по специалности от професии в професионално направление \"Компютърни науки\".Чрез обособяването на центровете ще се осигури ефективно партньорство \"училище - университет - ИТ бизнес\".", "date": "2017.09.13", "title": "Над 1 млн. лв. получават общини от бюджета на МОН"}
{"url": "https://news.bg/bulgaria/sindikatat-na-pozharnikarite-mvr-izbyagva-sreshti-s-nas.html", "text": "Увеличение на бюджета на Главна дирекция пожарна безопасност и защита на населението за 2018г, нов закон за МВР и закон за пожарна безопасност. За това настояват от синдикат \"Огнеборец\".Сред другите искания на синдиката са: разрешаване за полагане на извънреден труд от служителите осъществяващи пожарогасителна и спасителна дейност в рамките на 70 часа за един отчетен период; максимално ограничаване на командированите служители от натоварени районни служби; възстановяване на екипността в структурите чрез изменение и допълнение на текстовете от наредбата за пожарогасителна и спасителна дейност;анализ на дейността на структурите в МВР.Президентът на синдиката Венцислав Станков посочи, че причината за пресконференцията е случващото се в последните месеци и неглижирането от страна на политическото ръководство на МВР да има диалог и да се намери решение на проблемите. По думите му след сформирането на новия политически кабинет от ръководството на синдиката няколко пъти с писма са настоявали за среща с МВР, за да бъдат обсъдени най-наболелите проблеми в сферата на пожарната безопасност и защита на населението и проблемите в Дирекция национална система 112.Към днешна дата обаче такива срещи не са проведени. Станков сподели, че МВР избягват такава среща. Няма политическа воля проблемите да бъдат решени, смята Станков.На пресконференцията от синдиката акцентираха върху темите за доходите на служителите на МВР, влязлата в сила от 1 август 2017г норма в наредбата за реда за осъществяване на пожарогасителна и спасителна дейност, чрез която се гарантира сигурността на служителите.\"А именно екипите, които отработват ПТП-та да бъдат от трима служители\", уточни Станков. Ефективността на тези екипи обаче ще бъде повишена, когато се повиши човешкият ресурс. Според техни изчисления тези екипи трябва да са от по 6 човека.По думите на Станков МВР отказва да започнат преговори за увеличаване на възнаграждението на служителите на МВР. От синдиката имат и информация, че има известен резерв в бюджета, които незнайно защо се задържа.\"От бюджета за ГДПБЗН за 2016г. 20мнл и 500 хил. лв бяха взети декември месец с решение на МС и бяха прехвърлени за административни разходи на МВР\", посочи Станков. Той заяви, че се наблюдава трайна тенденция в замразяването на доходите на служителите на МВР. Това води до демотивация, отчете Станков.Станков алармира, че съвременната техника, която е била закупена с европейски средства, не се експлоатира правилно,заради некомпетентността на кадрите.Поредната реформа, която е влязла в сила от февруари тази година е довела до дисбаланс в заплащането на служителите на младши изпълнителски длъжности - пожарникари и спасители, които отработват ПТП-та.\"Получи се така, че едни пожарникари, които отработват произшествия получават с проценти по-ниско възнаграждение отколкото тези служители, които минаха от 1 февруари по Кодекса на труда. Портиер в една главна дирекция и водач на оперативен автомобил получават повече отколкото пожарникар и полицай\", уточни Станков.Любомир Еленков, член на управителния съвет на \"Огнеборец\", добави, че през 2012г. се е приел критерий за категоризиране на пожарните в България, който е заложил 4 степени на районни служби - първа, втора, трета и участъкови служби. Всяка категория служба е трябвало да поддържа определен брой автомобили.\"Тази методика само на хартия определя броя на автомобилите, а никъде в друг нормативен документ не се упоменава това колко екипа трябва да служат на тези автомобили. Това води до противоречия и създава предпоставки да се нарушават изискванията за безопасни условия на труд\", заяви Еленков. По думите му през 2015г. сме успели да се преборим с един проблем, които касае безопасността на пожарникарите - на един автомобил да бъдат най- малко 3 служители.\"Имахме 2 години да обезпечим службата със щат, за да можем да изпълним критериите на тази наредба. Ние това време го проспахме и бързо пристигна 1 август 2017г, когато тази наредба вече трябваше да влезе в сила\", посочи Еленков.Липсата на хора води до редица предпоставки за травматизъм и до загуба на техни колеги. Като пример Еленков изтъкна случая в Бяла, където, падайки от покрив е загинал техен колега. По думите му този служител е шофьор на автомобила, а не пожарникар, но е отишъл да помага на пожарникаря.", "date": "2017.09.13", "title": "Синдикатът на пожарникарите: МВР избягва срещи с нас"}
{"url": "https://news.bg/int-politics/izrael-podkrepya-nezavisima-kyurdska-darzhava.html", "text": "Израел подкрепя създаването на кюрдска държава. Това обяви израелският премиер Бенямин Нетаняху, докато кюрдите в Ирак се подготвят за референдум за независимост, на който се противопоставят властите в Багдад, съобщава \"Ройтерс\".Израел поддържа дискретни военни, разузнавателни и бизнес отношения с кюрдите от 1960-те години насам, като гледа на малцинствената етническа група - чието коренно население е разделено между Ирак, Турция, Сирия и Иран - като буфер срещу общите арабски врагове.Вчера лидерът на Иракски Кюрдистан Масуд Барзани заяви, че ще продължи с подготовката на референдума, насрочен за 25 септември, въпреки решението на иракския парламент да го отхвърли.\"Израел подкрепя легитимните усилия на кюрдския народ да постигне своя собствена държава\", изтъкна Нетаняху в коментар, разпратен на чуждестранните кореспонденти от канцеларията му.Западните сили са разтревожени, че референдумът в полуавтономния кюрдски регион в Ирак, в който влиза богатият на петрол град Киркук, може да отклони вниманието от войната срещу терористите от ДАЕШ (\"Ислямска държава\").По думите на Нетаняху, Израел обаче разглежда базираната в Турция Кюрдска работническа партия (ПКК) като терористична групировка, вземайки същата позиция като Турция, САЩ и Европейския съюз.Израелски генерал заяви пред конференция във Вашингтон през миналата седмица, че той лично не разглежда ПКК, чиито бунтовници водят въоръжен бунт срещу турската държава в продължение на повече от три десетилетия, като терористична групировка.Нетаняху, който трябва да направи обръщение пред Общото събрание на ООН на 19 септември, изрази подкрепата си за \"амбициите на кюрдите за независимост\" в реч през 2014 г., подчертавайки, че заслужават \"политическа независимост\".\"Ройтерс\" отбелязва, че последните му коментари изглежда да са по-пряка подкрепа за създаването на кюрдска държава.Съседките на Ирак - Турция, Иран и Сирия - се противопоставят на референдума, опасявайки се, че той може да разпали сепаратистки настроения сред техните собствени кюрдски малцинства.Кюрдите се стремят към независимост поне от края на Първата световна война, когато колониалните сили разделиха Близкия изток след разпадането на мултиетническата Османска империя.", "date": "2017.09.13", "title": "Израел подкрепя независима кюрдска държава"}
{"url": "https://news.bg/health/odobriha-dopalnitelno-95-mesta-za-studenti-po-meditsinski-spetsialnosti.html", "text": "Правителството одобри допълнително 95 места за субсидирано от държавата обучение на студенти по специалностите от регулираните професии \"Фармация\", \"Медицинска сестра\", \"Акушерка\" и \"Кинезитерапия\" за учебната 2017/2018 г.Те ще бъдат разпределени между Медицинския университет в Плевен, където се откриват още 15 места за фармацевти, и Югозападния университет \"Неофит Рилски\", в който допълнителните места са за специалностите \"Акушерка\" - 12, \"Медицинска сестра\" - 30, и \"Кинезитерапия\" - 38.Исканията са на академичните ръководства на висшите училища.Допълнителният прием има за цел да създаде възможности за подготовка на висококвалифицирани медицински кадри за системата на здравеопазването и по този начин да се намали недостигът и да се удовлетвори увеличеното търсене на медицински кадри в съответните региони на страната.", "date": "2017.09.13", "title": "Одобриха допълнително 95 места за студенти по медицински специалности"}
{"url": "https://news.bg/world/zatvor-za-vazhvalyane-na-fashizma-v-italiya.html", "text": "Италианските депутати приеха законопроект, който предвижда затвор за производство и продажба на \"фашистка пропаганда\", включително сувенири и други продукти, с които се възхвалява фашизмът и нацизмът, съобщава The Local.Камарата на депутатите, долната камара на италианския парламент, одобри Член 293 с повече от 2/3 мнозинство. 261 депутати одобриха предложението, 122 гласуваха \"против\", а 15 - \"въздържал се\".Преди да се превърне в закон проектът трябва да бъде прокаран и в Сената.Предвижда се затвор между 6 месеца и 2 г. за лица или организации, които насърчават пропагандирането на изображения или съдържание, свързано с фашистката партия или германските нацисти, както и идеологиите им, дори и само чрез производство, разпространение или продажба на стоки, свързани с такива партии или идеологии.Магазините в италианската столица Рим, както и в други градове, свободно продават календари, бюстове, плакати, пръстени, тениски и медали с фашистки елементи.Предложеният законопроект обаче разделя Италия, защото мнозина не са сигурни къде е границата. Някои хора призовават за събаряне на архитектурата и статуите в Рим от 20-те години на XX век.", "date": "2017.09.13", "title": "Затвор за възхваляне на фашизма в Италия"}
{"url": "https://news.bg/finance/razmerat-na-fiskalniya-rezerv-kam-30-yuni-e-13-2-mlrd-lv.html", "text": "Правителството одобри Доклада за касовото изпълнение на консолидираната фискална програма за първото полугодие на 2017 година.На база данни от тримесечните отчети за касовото изпълнение на бюджетите на първостепенните разпоредители с бюджет, бюджетното салдо по консолидираната фискална програма (КФП) за първото полугодие на годината е положително в размер на 1 745,8 млн. лв. и се формира от превишение на приходите над разходите по националния бюджет в размер на 1 777,2 млн. лв. и дефицит по европейските средства в размер на 31,4 млн. лева.Размерът на фискалния резерв към 30 юни е 13,2 млрд. лв., в т.ч. 12,2 млрд. лв. депозити на фискалния резерв в БНБ и банки и 1,0 млрд. лв. вземания от фондовете на Европейския съюз за сертифицирани разходи, аванси и други.Постъпилите приходи и помощи по КФП към 30 юни са в размер на 17 483,1 млн. лв. Изпълнението на годишните разчети в групата на данъчните приходи е добро, като към полугодието са постъпили 51,9 на сто от данъчните приходи, планирани за цялата 2017 г.Неданъчните приходи остават близки до отчетените за първите шест месеца на 2016 г., докато при постъпленията от помощи се отчита намаление основно поради базов ефект в 2016 г., свързан с възстановени в началото на 2016 г. разходи от ЕК към България, които са извършени в края на 2015 г., когато бе пикът на плащанията по проектите по предходния програмен период 2007-2013 г.Поради тази причина общите приходи и помощи по КФП са номинално по-ниски от отчетените към полугодието на 2016 г., но ако се елиминира влиянието на европейските средства на съпоставима база приходите по националния бюджет отчитат номинален ръст от 6,5 на сто.Общата сума на данъчните постъпления (вкл. приходите от осигурителни вноски) към края на месец юни възлиза на 14 538,2 млн. лв., което представлява 51,9% от годишните разчети. Съпоставени с първото полугодие на 2016 г., данъчните постъпления нарастват номинално със 7,8% (1 049,5 млн. лв.). В структурно отношение най-значителен ръст се отчита при постъпленията от социално и здравноосигурителни вноски.Приходите в частта на преките данъци са в размер на 2 771,0 млн. лв., което е 54,4% от годишните разчети за 2017 година. Съпоставени с първото полугодие на предходната година, приходите в групата нарастват с 9,1%, за което допринасят основно нарасналите постъпления от данъка върху доходите на физически лица, както и тези от корпоративния данък.Приходите от косвени данъци са в размер на 7 110,3 млн. лв., което е 50,7% от разчетите по ЗДБРБ за 2017 година. Постъпленията от ДДС са в размер на 4 730,9 млн. лв. или 53,9% от планираните за годината и с 375,3 млн. лв. повече спрямо същия период на 2016 година.Невъзстановеният данъчен кредит на фирми към 30 юни е в размер на 64,9 млн. лева. Приходите от акцизи възлизат на 2 269,8 млн. лв. (45,1% от разчетените за годината). Постъпленията от мита са 93,2 млн. лв. или 56,1% от разчета за годината.Постъпленията от други данъци (вкл. имуществени данъци и др. данъци по ЗКПО) са в размер на 628,0 млн. лв. или 63,4% изпълнение на годишните разчети.Приходите от социално и здравноосигурителни вноски са 4 029,0 млн. лв., което представлява 50,8% от разчетените за годината. Съпоставено със същия период на предходната година, приходите от осигурителни вноски нарастват номинално с 14,3% (504,7 млн. лева).Неданъчните приходи са в размер на 2 274,4 млн. лв., което представлява 47,8% изпълнение на годишните разчети.Разходите по консолидираната фискална програма (вкл. вноската на България в бюджета на ЕС) към края на месец юни възлизат на 15 737,3 млн. лв., което е 42,8% от годишните разчети. За сравнение - разходите по КФП към юни 2016 г. бяха в размер на 14 638,7 млн. лева.Нарастването на разходите спрямо същия период на 2016 г. е основно поради по-високия размер на социалните и здравноосигурителни плащания, базов ефект при разходите за пенсии от увеличението им от юли 2016 г., разходите за субсидии и по-високите разходи за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд \"Пенсии за лицата по чл. 69\" с 20 пр. п. спрямо 2016 г.Независимо от номиналното увеличение на разходите спрямо същия период на предходната година, съпоставено с разчетите за годината, изпълнението на разходите към полугодието се развива в рамките на планираните със ЗДБРБ за 2017 г. средства и не се очертава натиск от страна на разходите върху бюджетното салдо.Нелихвените разходи са в размер на 14 814,7 млн. лв., което представлява 42,9% от годишните разчети. Текущите нелихвени разходи към 30 юни са в размер на 13 961,0 млн. лв. (49,3% от разчета за годината), капиталовите разходи (вкл. нетния прираст на държавния резерв) възлизат на 853,7 млн. лв. (13,8% от разчетите към ЗДБРБ за 2017 г.). Лихвените плащания са в размер на 434,3 млн. лв. или 52,5% от планираните за 2017 година.Частта от вноската на България в бюджета на ЕС, изплатена към 30.06.2017 г. от централния бюджет, възлиза на 488,3 млн. лв., което е в съответствие с действащото към момента законодателство в областта на собствените ресурси на Европейските общности.", "date": "2017.09.13", "title": "Размерът на фискалния резерв към 30 юни е 13,2 млрд. лв"}
{"url": "https://news.bg/world/ungariya-nyama-da-otstapi-natsionalniya-si-suverenitet-na-es.html", "text": "Унгария няма да отстъпи националния си суверенитет на ЕС и ще продължи да се бори срещу квотната система за разселване на бежанци. Това предупреди унгарският външен министър Петер Сиярто пред Ройтерс.\"\", каза той в интервю за медията.Сиярто поясни, че отбраната е една от областите, в която Унгария подкрепя колективен подход, тъй като една европейска армия ще укрепи страните членки, което е пък в полза за целия съюз.Но данъчната политика например трябва да се води от страните членки, тъй като това е въпрос на конкуренция. Унгария е една от държавите с най-ниски данъци - върху доходите е 15%, а корпоративният е само 9%.Министърът отхвърли идеята, че Унгария и Полша са изолирани в ЕС или че Словакия и Чехия се дърпат от Вишеградската четворка (V4).\"Има много опити за разбиване единството на V4, но те остават безуспешни\", каза той и добави, че групата е категорична в позицията относно отхвърлянето на мигрантските квоти след срещата на външните министри в Естония миналата седмица.Германският канцлер Ангела Меркел призова Унгария бързо да изпълни решението на Европейския съд за квотното разпределение, но Сиярто нарече това \"много опасно\" политическо решение.\"\", категоричен унгарският външен министър.", "date": "2017.09.13", "title": "Унгария няма да отстъпи националния си суверенитет на ЕС"}
{"url": "https://news.bg/politics/iskat-rumen-radev-da-otkazhe-naznachavaneto-na-noviya-shef-na-vas.html", "text": "От инициативата \"Правосъдие за всеки\" настояват президентът Румен Радев да откаже да подпише указ за назначаването на новия председател на Върховния административен съд (ВАС). Писмо със същото искане до президента са изпратили и ПП \"Български земеделски народен съюз\", Сдружение \"Граждански съвет\", ПП \"Движение Да България\", ПП \"Демократи за силна България\", ПП \"ДЕОС\" и ПП \"Зелените\".\"Решението, което Ви предстои да вземете е политическо. То ще бъде сред най-важните изрази на това как разбирате Вие ролята си на върховен пазител на конституционния ред в страната, до каква степен на практика сте готов да бъдете пазител на върховенството на правото и да отговорите на обществените очаквания за реална съдебна реформа и борба с корупцията\", коментират партиите.\"Всеки, който е имал допир до практиката на държавно управление у нас знае лекотата, с която се искат и получават различен род услуги, с участието поредица минали и настоящи влиятелни фигури в ръководството на ВАС. Не е трудно да се научат имена на кантори, които се хвалят, че никога не губят дела във ВАС\", допълват те.\"Конкретно, аргументите, с които Ви призоваваме да не издавате указ за назначаването на г-н Чолаков за председател на ВАС, са следните: Г-н Чолаков не даде доказателства, че е застъпник на реформата на ВАС и в правосъдието изобщо. Не беше установено несъмнено наличие на високи нравствени качества. Изборът не е мотивиран и беше предизвестен. Този ВСС няма авторитета да избира председател на ВАС\", категорични са горепосочените партии.Гласуването във Висшия съдебен съвет на новия председател на Върховния административен съд (ВАС) Георги Чолаков е хроника на един предизвестен избор, мотивират се наблюдателите на съдебната реформа от \"Правосъдие за всеки\".Те призовават държавния глава да откаже назначаването на Чолаков, ако не е лично убеден, че е проведен честен, независим, състезателен и професионален избор за толкова важен пост в съдебната система. \"Призоваваме ви да върнете двете кандидатури за ново обсъждане и гласуване от новия състав на ВСС\", пишат от инициативата.Вие, като обединител на нацията, дори сте длъжен да откажете, ако имате и най-малките съмнения в почтеността и убедителността на този избор, от гледна точка на обществото, пишат в отворено писмо от \"Правосъдие за всеки\".В понеделник ръководният орган на съдебната власт завърши една непрозрачна, немотивирана и изпълнена с огромно съмнение за външен натиск процедура по избора на председател на Върховния административен съд - най-важният съд в страната от гледна точка на гарантиране на гражданските права от властта.\"Фактите са, че лично настоящият председател на ВАС г-н Георги Колев издигна кандидатурата на съдия Георги Чолаков. След това - пак по лично негово настояване, ВСС промени сроковете за номинациите и избора, така че да съвпаднат с мандата на сегашния му състав. Накрая - пак по негово настояване и в нарушение на духа и смисъла на Закона, Общото събрание на съдиите от ВАС проведе гласуване, за да подкрепи един от кандидатите. Тези факти говорят достатъчно красноречиво, че това бе една дирижирана и опорочена процедура, напълно неприемлива за обществото\", пишат от юридическата инициатива.Този състав на ВСС няма да работи с новия председател на Върховния административен съд, поради което нямаше никаква логика, правен смисъл и морално право точно той да избира ръководителя на ВАС.Сроковете за избора на новия състав на ВСС напълно позволяваха, а това бе и първоначалната идея, изборът да бъде осъществен от новия състав на Съвета, който ще встъпи съвсем скоро в длъжност, припомнят от инициативата.С така проведената процедура по избора останаха тежки съмнения за политическа намеса, нерегламентирано влияние и прокурорска целесъобразност в избора на председател на съда, призван да охранява правата и законните интереси на гражданите от евентуален властови произвол. По време на дискусията по кандидатурите бе пренебрегнато обсъждането на реалната оценка на професионалните и нравствени качества на двамата издигнати кандидати, както и на техния стаж като съдии в съответния съд и система.Имаме кандидат, чийто магистратски стаж е преминал изцяло в системата на административното правораздаване и е съдия във ВАС от неговото създаване - г-жа Соня Янкулова - срещу друг кандидат, който е сменил няколко съдилища от различни сфери, но след прекъсвания за осъществяване на адвокатска и нотариална дейност. Точно този задълбочен дебат, който е задължителен по закон при оценка на качествата на кандидатите, членовете на ВСС не проведоха преди да гласуват, изтъкват от \"Правосъдие за всеки\".Ето защо ние, свободните граждани и юристи от Инициатива \"Правосъдие за всеки\", Ви призоваваме да упражните конституционното си правомощие като откажете да подпишете указа за избора на г-н Георги Чолаков за председател на Върховния административен съд.", "date": "2017.09.13", "title": "Искат Румен Радев да откаже назначаването на новия шеф на ВАС"}
{"url": "https://news.bg/bulgaria/parvi-statut-litse-bez-grazhdanstvo-v-balgariya.html", "text": "28-годишният Карен Сардарян е първият получил статут на \"лице без гражданство\" в България. Той е роден в Грузия, с арменска националност, той пристига със семейството си у нас когато е бил само на 3 години. Липсата на гражданство на момчето е била голяма пречка за семейството му. Най-сериозните проблеми от липсата на документи Карен усеща след навършване на пълнолетието си.\"Нито можех да уча в университет, нито да започна нормална работа. Даже кабелна телевизия не можех да си включа без лична карта. Да не говорим да пътувам зад граница\", сподели развълнуван Карен Сардарян след получаването на решението за да му бъде даден статута. Зам.-директора на дирекция \"Миграция\" Маргарита Делчева тържествено връчи документа на мъжа.След изменение и допълнение на Закона за чужденците в Република България в края на миналата година процедурата за издаване на статут на \"лице без гражданство\" е възможна. Процедурата е въведена в българското законодателство в края на 2016 година, съгласно Конвенцията за статута на лицата без гражданство от 1954 година и Конвенцията за намаляване на случаите на лица без гражданство, които страната ни е ратифицирала.Статут на \"лице без гражданство\" може да получи чужденец, който не се разглежда, като гражданин на нито една държава в съответствие с нейното законодателство.Делчева обясни, че процедурата не е дълга, а документът важи 2 години.Карен Сардарян изрази огромната си благодарност към държавата и към работещите в дирекция \"Миграция\". Той сподели, че този документ ще промени живота му. Той смята да заведе приятелката си на екскурзия в чужбина, след което двамата да се оженят, а той да създаде собствен бизнес.Върховния комисариат за бежанците към ООН приветства първия случай на предоставен статут на \"лице без гражданство\" в България.Матайс льо Рут, представител на Върховния комисариат на ООН за бежанците в България заявява: \"Радвам се, че България се присъединява към тези 17 държави, въведеждайки тази добра практика.\"\"Лицата без гражданство сякаш са невидими и не съществуват. Чрез предоставяне на статут \"лице без гражданство\", България дава възможност за достъп до основни права и услуги. Това е стъпка, която в бъдеще може да доведе и до предоставяне на гражданство,\" допълва г-н Льо Рут.", "date": "2017.09.13", "title": "Първи статут \"лице без гражданство\" в България"}
