{"url": "https://news.bg/bulgaria/epruvetki-s-neyasno-sadarzhanie-stresnaha-zhitelite-na-kv-borovo.html", "text": "Епруветки с неизвестно засега вещество стреснаха жителите на столичния кв. \"Борово\". Цели осем часа бяха необходими на властите, за да реагират, твърдят пред бТВ очевидци.Съседи от горните етажи на жилищния блок видели епруветки в голямо количество, някои от тях счупени и подали сигнал.Въпреки бързата реакция на полицията и здравната инспекция, аварийно-спасителен екип от Столична община пристигнал чак в края на работния ден.Екипи от 6 РПУ и служители на РЗИ бяха отцепили мястото през целия ден, но епруветките бяха премахнати цели осем часа по-късно.", "date": "2018.04.11", "title": "Епруветки с неясно съдържание стреснаха жителите на кв. \"Борово\""}
{"url": "https://news.bg/energy/ombudsmanat-posrednichi-mezhdu-darzhavata-beznesa-i-amerikanskite-tsentrali.html", "text": "Омбудсманът Мая Манолова проведе среща с изпълнителните директори на \"американските централи\". Повод за срещата е  - Асоциация на индустриалния капитал в България (АИКБ), Българска стопанска камара (БСК), Българска търговско-промишлена палата (БТПП) и Конфедерация на работодателите и индустриалците в България (КРИБ).Припомняме, в качеството си на работодатели и граждани представителите на бизнеса поискаха от омбудсмана да предприеме действия по отношение на договорите с \"Ей и Ес ЗС Марица Изток 1\" ЕООД и \"Контур Глобал Марица Изток 3\" АД за дългосрочно изкупуване на електрическа енергия. На 2 април, преди малко повече от седмица, Манолова проведе среща с бизнеса. Тогава работодателите обявиха, че договорите с \"американските централи\" ощетяват непазарно както държавата, така и всички 3 600 000 български домакинства средно годишно с по 161 лева. Бизнесът скочи, че с договорите се предоставя . За това работодателите сигнализират още от 2015 година, когато те сезираха и Европейската комисия по въпроса.Днес омбудсманът чу позицията и на централите. В хода на срещата изпълнителният директор на \"Ей и Ес България\" Иван Цанков и изпълнителният директор на \"Контур Глобал Марица Изток 3\" Красимир Ненов припомниха историята на подписването на въпросните договори, с които се занимаваха няколко правителства. Директорите подчертаха и ползите от дейността им за обществото и направените инвестиции.От срещата стана ясно, че \"американските централи\" имат готовност да трансформират договорите, така че да се запазят интересите хем на инвеститорите, хем на българските граждани, както и да излязат на свободния енергиен пазар. Изпълнителните директори допълниха и че в момента тече предварително проучване на договорите в Европейската комисия.Манолова от своя страна изрази становище, че към момента държавните институции нямат единна, ясна и обоснована позиция по отношение действието на договорите. Нямало и откритост и прозрачност в действията им.Според омбудсмана няма яснота по следните въпроси:- направени ли са необходимите икономически, финансови и правни анализи относно действието на дългосрочните договори за изкупуване на електрическа енергия и за възможностите за тяхното прекратяване;- какви действия са предприети и на какъв етап се намират, с цел гарантиране на обществения интерес;- на какъв етап е процедурата, предприета от ЕК за одобряване на методика за компенсиране при прекратяване на договорите.По думите на Манолова е наложително да се даде отговор на тези въпроси, с оглед осигуряване на прозрачност в действията на институциите, както и предоставяне на информация относно това какви ще бъдат последиците за българските граждани при евентуално запазване или прекратяване действията на тези договори.За да защити интересите на българските граждани, омбудсманът ще инициира среща между отговорните държавни институции - Министерството на енергетиката, Министерството на финансите, КЕВР, НЕК, БЕХ и ЕСО, както и парламентарната комисия по енергетика, работодателските организации и ръководителите на \"американските централите\".", "date": "2018.04.11", "title": "Омбудсманът посредничи между държавата, безнеса и американските централи"}
{"url": "https://news.bg/world/feysbuk-ne-e-organizatsiya-za-sledene-obyavi-zukarbarg-pred-kongresa.html", "text": "Основателят и шеф на \"Фейсбук\" Марк Зукърбърг заяви, че социалната мрежа не е организация за следене, съобщават световни агенции.Той направи коментара по време на изслушване пред членове на Камарата на представителите на САЩ. Втори пореден ден Зукърбърг е изслушван от американските законодатели. Вчера Зукърбърг даде показания пред Сената. 44-ма сенатори го разпитваха в продължение на 5 часа.Днес шефът на социалната платформа подчерта, че управлява технологична компания и не вярва, че тя принадлежи към медийния или финансов сектор.Относно скандала с британската компания Cambridge Analytica, която неправомерно е използвала лични данни на милиони потребители на \"Фейсбук\", Зукърбърг отрече, че има паралели с организации за наблюдение и поясни, че потребителите винаги могат да изтриват информация, която публикуват в мрежата.Социалният медиен оператор има \"инженери, които пишат код\" за услуги, продължи той, но призна, че мрежата също предоставя инструменти за плащане и видеосъдържание като спорт.В понеделник \"Фейсбук\" започна да уведомява потребителите, чиято информация е използвана неправомерно от Cambridge Analytica, разкри той. Зукърбърг призна, че негова лична информация е била продадена на трета страна. Той поясни, че личните му данни са сред тези на 87 милиона души, които са използвани от Cambridge Analytica.Той е категоричен, че са \"неизбежни\" регулации в сектора. \"Топ приоритетът\" на компанията, според него, е да се предотврати чужди актьори да се месят в изборите в САЩ и други държави. Той разкри, че социалната мрежа ще използва нови инструменти с изкуствен интелект, които вече са успели да блокират десетки хиляди профили, които е установено, че са се намесили на изборите във Франция, Германия и Алабама.Всички потребители ще имат контрол над личните данни, увери той.", "date": "2018.04.11", "title": "„Фейсбук” не е организация за следене, обяви Зукърбърг пред Конгреса"}
{"url": "https://news.bg/world/ek-sledi-izkaso-feysbuk.html", "text": "ЕК следи изкъсо казуса с \"Фейсбук\". Това стана ясно от коментара на българския еврокомисар Мария Габриел по повод изтичането на личните данни на близо  на социалната мрежа и използването им от компанията \"Кеймбридж Аналитика\" (Cambridge Analytica)\"ЕК е в непрекъснат контакт\", поясни тя.В края на май ще бъде публикуван доклад по случая. Той ще покаже има ли пропукване в личните данни, както и дали има измама. Докладът следва да поясни и дали е използвана информацията за електорални цели.\"Ще следим всичко много внимателно\", увери Мария Габриел. \"За нас защитата на личните данни е ценност\", подчерта още тя.Припомняме, от социалната мрежа заявиха, че  вероятно са били събрани неправомерно от компанията \"Кеймбридж Аналитика\" (Cambridge Analytica).Социалната мрежа обяснява, че 18 български граждани са свалили приложение под формата на анкета. Чрез приложението се давало достъп до личната информация, но не само на тези 18 потребители, а и на техните приятели във \"Фейсбук\". Приложението е получило достъп до почти целите профили на хората. Освен списъка с контакти, изтеклата информация включвала и детайли като електронна поща, рожден ден, роден град, място на пребиваване, снимки, видеа, харесвания и публикации в социалната мрежа.Припомняме и че от 9 април , които са засегнати от скандала. ", "date": "2018.04.11", "title": "ЕК следи изкъсо \"Фейсбук\""}
{"url": "https://news.bg/crime/prokuraturata-ne-protestira-vrashtaneto-na-obvinenieto-sreshtu-pavel-aleksandrov.html", "text": "Прокуратурата не е протестирала на втора инстанция акта, с който делото срещу бившия директор на Фонда за лечение на деца Павел Александров е прекратено и върнато. Това става ясно от съобщение на спецсъда днес, когато изтича срокът за обжалване и протест.Припомняме, на 3 април Специализираният наказателен съд (СНС) прекрати съдебното производство и върна делото на Специализираната прокуратура.Така се оказва, че  и повдигането на обвинения при най-шумната акция в Център Фонд за лечение на деца, която срина доверието във самия фонд.Ефектната акция се проведе през април 2016 г., като тогава директорът на фонда Павел Александров бе обвинен, че е ръководел престъпна схема за източване на фонда  - Катерина Котева, Татяна Радева и Станислава Горанова. Първоначално разследването бяха осем, но останаха четирима.Прокуратурата обяви, че обвинителният акт е над 500 страници и уличава Павел Александров и останалите подсъдими служители на Фонда в незаконно присвояване и неправомерно разходване на средства, за прехвърляне на задължения на фонда към НЗОК, както и за длъжностни престъпления.Това е второто връщане на обвинителния акт от съда в прокуратурата. Първото връщане вече се случи през август 2017 година, като тогава съдът поиска прокуратурата да премахне противоречия, а самите съдии не са разбрали тезата на прокуратурата. ", "date": "2018.04.11", "title": "Прокуратурата не протестира връщането на обвинението срещу Павел Александров"}
{"url": "https://news.bg/politics/es-zamenya-falshivi-novini-s-dezinformatsiya-onlayn.html", "text": "Европейският съюз се отказва от термина фалшиви новини. Вместо това го заменя с ново определение - \"дезинформация онлайн\". За да не посяга на свободата на словото обаче общността няма да въвежда законодателни норми в сферата. Вече  на Франция и Германия. В други членки също текат спорове за регламентация на фалшивите новини, като някой са категорично против законодателна намеса в работата на медиите.Няма никакво отстъпление, посочи българският еврокомисар Мария Габриел по повод смяната на израза фалшиви новини и въвеждането на термина дезинформация он-лайн. Терминът фалшиви новини не изчерпва вредата от дезинформацията, изтъкна еврокомисарят.88% от европейците са на мнение, че успехът на фалшивите новини се дължи на въздействието им върху емоциите, а 83% от европейските граждани смятат, че фалшивите новини са заплаха за демокрацията, гласят данни от проучване по темата.Най-често фалшиви новини се използват в сферите политика, здравеопазване, околна среда. Няма да предлагаме законодателство, поясни Габриел, но по мнението й дефиниция е нужна, защото такава досега не е имало.Няма да правим и министерство на истината, увери още Габриел.Освен това ще има нещо като \"търсачи\" на фалшиви новини - fake checkers. Също така се планира нормативно определяне на това какво е незаконно съдържание и какво следва законодателно от злоупотребата с него. ЕС ще дефинира какво е дезинформация. Обмисля се това да е информация, която причинява страдание на потребителя на тази информация или нанася вреда.Не можем да накараме фалшивите новини да изчезнат, смята Мария Габриел, но пък може да се предложат мерки за подкрепа на качествената журналистика.Тя иска да се излъчи сигнал, че ЕС има смелост за справяне с проблема. Фалшивите новини не познават граници, изтъкна българският еврокомисар.", "date": "2018.04.11", "title": "ЕС заменя „фалшиви новини“ с „дезинформация онлайн“"}
{"url": "https://news.bg/world/kremal-zakleymi-tuitar-diplomatsiyata-na-tramp-i-predupredi-che-svetat-e-po-haotichen.html", "text": ".Това заяви руският лидер Владимир Путин по време на церемония, на която новите посланици в Русия връчиха акредитациите си, информират руски медии.Настоящата международна ситуация е много обезпокоителна, подчерта той.Според него състоянието на световните дела буди безпокойство, \"ситуацията в света става по-хаотична\".\"\", поясни Путин.В същото време Кремъл заклейми \"Туитър дипломацията\" на президента на САЩ Доналд Тръмп, отбелязвайки, че Русия не я приема сериозно. Кремъл добави, че е важно да не се предприемат стъпки, които ще застрашат вече нестабилната ситуация.Междувременно руските военни обявиха, цитирани от \"Ройтерс\", че следят отблизо ситуацията около Сирия и са запознати с движението на американските военноморски сили в Персийския залив.", "date": "2018.04.11", "title": "Кремъл заклейми “Туитър дипломацията” на Тръмп и предупреди, че светът е по-хаотичен"}
{"url": "https://news.bg/world/tri-eksplozii-i-prihvanata-raketa-nad-riyad.html", "text": "Противовъздушните сили на Саудитска Арабия прихванаха балистична ракета над Рияд, съобщи държавната медия \"Ал Арабия\", цитирана от \"Ройтерс\".Ракетата е свалена след най-малко три експлозии в саудитската столица.Медията поясни, че отбраната на страната е свалила ракета над Рияд.Хусите в Йемен засилиха ракетните атаки към монархията в отговор на въздушните бомбардировки на арабската коалиция срещу подкрепяното от Иран движение.През миналия месец един човек загина в Рияд, след като паднаха отломки от свалени от военните ракети - първата жертва на йеменската война в саудитската столица.Днешната атака към столицата на Саудитска Арабия е четвъртата за последните пет месеца.Междувременно се съобщава, че два безпилотни самолета на хусите са свалени в южната част на Саудитска Арабия.", "date": "2018.04.11", "title": "Три експлозии и прихваната ракета над Рияд"}
{"url": "https://news.bg/regions/speshno-remontirat-propadnaliya-pat-za-selo-ledenik.html", "text": "До един месец пътят за село Леденик, област Велико Търново, ще бъде ремонтиран, предаде БНР.Община Велико Търново е възложила спешно да се изготви проект за строителство и укрепване на засегнатия участък от пътя към село Леденик. Средствата ще бъдат осигурени от общинския бюджет.Планира се в района на пропадането да бъде изграден водосток. Ще се направи и нова пътна основа.Припомняме, вчера, 10 април, пътят към селото пропадна, оставяйки откъснати 4 села - Леденик, Буковец, Керека и Пушево. Селата нямат пряка връзка с областния град. Засегнатият участък е 200 метра.До завършването на ремонтните дейности се налага хората да обикалят през главния път София - Варна, от където пътува и училищният автобус. Вчера кметът на село Леденик Антон Кръстев заяви, че това може да е опасно за децата.Предполага се, че причините за пропадането на пътя са подпочвените води в района, както и натовареният трафик и многото тежкотоварни машини, които ежедневно преминават по пътя в посока депото за строителни отпадъци.По пътя минават над 2 000 коли и камиони в денонощието.", "date": "2018.04.11", "title": "Спешно ремонтират пропадналия път за село Леденик"}
{"url": "https://news.bg/world/po-malko-evrei-v-sveta-v-sravnenie-s-predi-vsv.html", "text": "Броят на евреите по света е по-малък в сравнение с преди да започне Втората световна война, съобщава Централният статистически институт на Израел, цитиран от АФП.Според института в света има около 14,5 милиона евреи в сравнение с 16,6 милиона през 1939 г., когато започва Втората световна война.Пояснява се, че в проучването са използвани данни от 2016 г.Близо половината от евреите в света - 6,44 милиона, живеят в Израел. САЩ е вторият дом на евреите в света с 5,7 милиона. Близо половин милион евреи живеят във Франция, 390 000 в Канада и 290 000 във Великобритания.Също така има еврейски общности с над 100 000 евреи в Аржентина, Русия, Германия и Австралия.От тази вечер в Израел започва провеждането на събития в памет на жертвите на Холокоста.", "date": "2018.04.11", "title": "По-малко евреи в света в сравнение с преди ВСВ"}
{"url": "https://news.bg/world/radev-izkaza-saboleznovaniya-za-zhertvite-pri-samoletnata-katastrofa-v-alzhir.html", "text": "Президентът Румен Радев изказа съболезнования до президента на Алжир Абделазиз Бутефлика за жертвите при трагичната , при която загинаха най-малко 257 души.Радев изразява съпричастност към болката и скръбта на семействата и близките на загиналите.Припомняме, по-рано днес стана ясно, че пътнически самолет се е разбил в Алжир. Самолетът се е разбил малко след излитането си от военновъздушната база в град Буфарик, която се намира на 30 километра югозападно от столицата Алжир, близо до Средиземно море в северната част на страната. Машината се е отправяла към град Бешар в югозападната част на страната, близо до границата с Мароко.Министерството на отбраната на Алжир излезе с изявление, в което се посочва, че причината за катастрофата засега не е ясна и че е започнало разследване.", "date": "2018.04.11", "title": "Радев изказа съболезнования за жертвите при самолетната катастрофа в Алжир"}
{"url": "https://news.bg/world/prezidentat-na-azerbaydzhan-aliev-preizbran-s-nad-80-ot-glasovete.html", "text": "Действащият президент на Азербайджан Илхам Алиев е преизбран с 82,7% от гласовете на изборите. Това показват екзит пол резултати на независимия изследователски център ELS, цитиран от РИА Новости.Втори е Гудрат Гасангулиев от партия \"Народен фронт Азербайджан\", който получава 4,23%.Избирателната активност в Баку, по информация на центъра, е 68,17%.На изборите участваха 8 кандидати.Алиев управлява богатата на петрол каспийска държава от 2003 г. насам. Той ще управлява още 7 г.", "date": "2018.04.11", "title": "Президентът на Азербайджан Алиев преизбран с над 80% от гласовете"}
{"url": "https://news.bg/politics/mareshki-zapalva-dupkite-po-patishtata-vav-varna.html", "text": "Варна се е превърнала в гробница заради лошата работа на кмета Иван Портних. Това заяви пред БНТ лидерът на ПП \"Воля\" Веселин Марешки.По думите на бизнесмена по пътищата в морската ни столица има толкова много дупки, че градът се е превърнал в гробница. За това от \"Воля\" ще поемат нещата в свои ръце. Групата на \"Воля\" ще започне кампания за запълването на дупките по пътищата - ще запълват по една дупка на ден.Марешки коментира и други теми като антимигрантската политика на премиера на Унгария Виктор Орбан. По думите му той абсолютно подкрепя тази политика. \"Аз съм прагматик и международната политика не ме интересува, искам България да процъфтява\", посочи Марешки.Бизнесменът говори и за участието на \"Воля\" в 44-то Народно събрание. Според него участието на партията му цели да се попречи да се краде още повече от държавата.\"Видя се, че в този парламент има лидер, който не е свързан с корупция\", заяви Веселин Марешки. Той отхвърли обвиненията, че е удобна опозиция и че негов е \"златният пръст\" в парламента.", "date": "2018.04.11", "title": "Марешки запълва дупките по пътищата във Варна"}
{"url": "https://news.bg/crime/s-88-lv-uvelichavat-zaplatite-na-nadziratelite.html", "text": "За 88 лева увеличение на основното възнаграждение на младшия изпълнителски състав в ГДИН и ГДО се договориха участниците в 5-часовата среща в Министерството на правосъдието.На нея присъстваха представители на Синдиката на служителите на затворите в България /ССЗБ/, Синдикат \"Охрана\" и административните ръководства на двете главни дирекции.Припомняме, че в края на март министър Цачева подписа заповед, с която се изравниха възнагражденията за специфичните условия на труд на двете главни дирекции с тези на служителите от МВР. Заповедта влезе в сила със задна дата - от 1 януари 2018 г. и с нея сумата за специфични условия на труд от 95 лв. стана 190 лв.Днешното договорено увеличение ще е в сила със задна дата - от месец март 2018 г., и ще обхваща 1149 служители от ГДО и 2884 от ГДИН. Това са служители, които работят по Закона за МВР, но в заплатите им бяха доста по-ниски от тези на колегите им в МВР на аналогични длъжности.На срещата е взето решение да се отпуснат допълнителни 15 млн. лв. за Главна дирекция \"Изпълнение на наказанията\" и Главна дирекция \"Охрана\" в изпълнение на.В хода на срещата участниците са се договорили за 88 лева увеличение на основното възнаграждение на младшия изпълнителски състав в ГДИН и ГДО.Днешното договорено увеличение влиза в сила със задна дата - от месец март 2018 г.Увеличението ще обхваща 1 149 служители от ГДО и 2 884 от ГДИН.", "date": "2018.04.11", "title": "С 88 лв. увеличават заплатите на надзирателите"}
{"url": "https://news.bg/world/oland-kam-makron-ne-zabravyay-che-frantsuzite-obezglaviha-kralya-si.html", "text": "Не забравяй, че френски крале изгубиха главите си на гилотината. Така бившият президент на Франция Франсоа Оланд предупреди настоящия лидер Еманюел Макрон, информира \"Ройтерс\".В откъси от новата си книга, \"Уроци на властта\", Франсоа Оланд се опитва да пренапише хрониката на петте си години на най-високия държавен пост, чиято кулминация настъпи, когато стана първият в новата история лидер на Франция, отказал се да се бори за преизбиране.Книгата е от 400 страници.\"\", заяви Оланд пред списание \"Обс\" преди премиерата на книгата му днес.Последният стопанин на Версай Луи XVI беше гилотиниран в централната част на Париж през 1793 г. по време на Френската революция. По-късно същата година съпругата му Мария Антоанета също беше обезглавена.В серия атаки Оланд също обвинява Макрон в задълбочаване на неравенството с данъчни съкращения в полза на богатите и корпорациите.\"Моето правителство ограничи неравенството, а сегашното го задълбочава\", пише в книгата си Оланд, който си бе самоналожил дълго мълчание след оттеглянето си от властта преди близо една година.", "date": "2018.04.11", "title": "Оланд към Макрон: Не забравяй, че французите обезглавиха краля си"}
{"url": "https://news.bg/world/zlatoto-i-petrolat-poskapnaha-na-fona-na-naprezhenieto-v-blizkiya-iztok.html", "text": "Златото и петролът поскъпнаха на фона на опасенията от задълбочаване на конфликта в Близкия изток.Цената на лекия суров петрол West Texas Intermediate (WTI) нарасна до 67,44 долара за барел - най-високото ниво от 4 декември 2016 г., след непотвърдена информация, че хусите в Йемен са изстреляли ракети по обекти на Saudi Aramco в Наджран. По-рано днес беше съобщено, че противовъздушната отбрана на монархията е свалила ракета над Рияд.След заплахите на президента на САЩ Донад Тръмп, че ще бомбардира сирийските правителствени сили, Кремъл се закани да разположи военна полиция в Дума, където се смята, че са загинали десетки при химическа атака.Междувременно израелските въоръжени сили удариха цели в Ивицата Газа.Цената на сорт Брент с доставка през юни поскъпна с близо 2,9% и достигна 73,09 долара за барел, прехвърляйки прага от 73 долара за първи път от 28 ноември 2014 година.Страховете от ескалиране на конфликтите в Близкия изток доминират на борсата за ценни метали, където стойността на златото достигна връх от 2,5 месеца. Днес цената на златото се качи с над 1,50% до 1,361.8 долара за унция - връх от 25 януари. Среброто се увеличи с 1,43% до 16,85 долара - невиждано от 7 март. Платината отчете скок от 0,91%, достигайки 942 долара.", "date": "2018.04.11", "title": "Златото и петролът поскъпнаха на фона на напрежението в Близкия изток"}
{"url": "https://news.bg/world/siriyskite-sili-oprazvat-letishta-i-voenni-bazi-zaradi-vazmozhen-amerikanski-udar.html", "text": "Проправителствените сили в Сирия евакуират основните летища и военни бази заради възможни ракетни удари на САЩ.Това съобщава Сирийският център за наблюдение на човешките права, цитиран от \"Ройтерс\".По-рано днес президентът на САЩ Доналд Тръмп заплаши, че американските ракети \"ще дойдат\" в Сирия.Междувременно АП и АФП информират, че Русия разполага военна полиция в сирийския град Дума, където се предполага, че е извършена химическа атака, при която са загинали десетки хора. Именно заради атаката САЩ заплашват да отвърнат с военна сила на сирийската правителствена армия, която е обвинявана, че е използвала химически оръжия.", "date": "2018.04.11", "title": "Сирийските сили опразват летища и военни бази заради възможен американски удар"}
{"url": "https://news.bg/world/trima-ruski-zhurnalisti-sa-raneni-v-siriya.html", "text": "Най-малко трима руски журналисти са ранени в Сирия. Те са правели репортаж за Източна Гута. На връщане техният автобус е попаднал под обстрел.С леки рани на краката са кореспондентът на тв канала НТВ Алексей Ивлев, операторът на канала \"Россия 1\" Михаил Виткин и операторът на тв канала \"Звезда\" Владислав Додонов.Лекари от руския Център за помирение на враждуващите страни в Сирия незабавно са оказали на място цялата необходима помощ. Няма опасност за живота им.Пострадалите журналисти са настанени в болница.", "date": "2018.04.11", "title": "Трима руски журналисти са ранени в Сирия"}
{"url": "https://news.bg/world/asad-obedinyava-religiozno-razdelena-siriya.html", "text": "Сирийският президент Башар Асад е домакин на конференцията \"Единство на нацията\", която се провежда в Дамаск.Модератор на панелите е министърът на религиозните дарения Мохамад Абдул-Сатар ал Сайед.Форумът има за цел да събере сунитски и шиитски духовници. Пред тях Башар Асад подчерта, че основното оръжие, използвано от враговете на Сирия е разпространяването на разделението, насърчаване на екстремизма и създаване на интелектуални и религиозни схизми в обществото, подчертавайки, че \"единството на мюсюлманите, което се основава на разнообразието и придържането към същността на религията, е гаранция за защита на нашите общности срещу западни схеми, имащи за цел да разделят Сирия.Религиозни учени и изследователи от Египет, Алжир, Тунис, Мароко, Ирак, Ливан, Индонезия, Турция, Индия и Афганистан участвали в конференцията.", "date": "2018.04.11", "title": "Асад обединява религиозно разделена Сирия"}
{"url": "https://news.bg/crime/devetima-futbolni-fenove-sa-zadarzhani-na-derbito-v-sofiya.html", "text": "В резултат на предприетата от ръководството на СДВР организация, не са регистрирани напрежение и по-сериозни инциденти по време на днешната футболна среща между отборите на ЦСКА и \"Левски\", играна на Националния стадион \"Васил Левски\". Не бяха допуснати нарушения на обществения ред и в столицата.Това съобщиха от пресцентъра на МВР.Столичната полиция предприе всички необходими мерки за обезпечаване реда и сигурността на гражданите. Посетителите на спортното събитие бяха проверявани на изградените в района на стадиона контролно-пропускателни пунктове, където преди началото на мача бяха задържани 8 лица - 5-ма от тях с наркотици, а 3-ма - със забранени предмети /маски и пиротехнически средства/. Още 29-ма, във видимо нетрезво състояние, не са били допуснати да влязат на територията на стадиона.След приключване на футболната среща, в района на метро станция в \"Люлин\", 18-годишен фен е счупил билборд и се е наранил. Оказана му е медицинска помощ и е задържан в районното управление с полицейска мярка до 24 часа.", "date": "2018.04.11", "title": "Деветима футболни фенове са задържани на дербито в София"}
{"url": "https://news.bg/world/velikobritaniya-zad-sasht-za-udarite-v-siriya.html", "text": "САЩ получиха подкрепата на Великобритания за планираните удари в Сирия, предаде Ройтерс.Британският премиер Тереза Мей е готова да даде зелена светлина за участието на Острова във военни действия срещу сирийския президент Башар Асад. Той е смятан от Белия дом и Лондон за главен виновник за използването на бойния отровен газ зарин срещу цивилни в град Дума.Политически анализатори посочват, че Тереза Мей дори няма да иска предварително одобрение на британския парламент за военните удари срещу Башар Асад.Всички данни показват, че сирийските власти са отговорни за химическата атака в град Дума, и такива шокиращи атаки не могат да останат ненаказани, коментира пред Ройтерс Тереза Мей.Президентът на САЩ Доналд Тръмп предупреди Русия в Туитър за предстоящите удари в Сирия.", "date": "2018.04.11", "title": "Великобритания зад САЩ за ударите в Сирия"}
{"url": "https://news.bg/crime/vazstanoviha-deynostta-na-granichnite-punktove.html", "text": "Възстановена е работата на граничните контролно-пропускателните пунктове и на секторите \"Пътна полиция\" в столицата и в страната, съобщиха от МВР.Дейността на граничните пунктове и на секторите на \"Пътна полиция\" бе временно затруднена, заради възникнал технически проблем, отстранен от специалистите.Припомняме, по-рано през деня заради технически проблем на различни гранични пункнове имаше колони от чакащи автомобили. В КАТ също не можеше да се извърши регистрация на колите.", "date": "2018.04.11", "title": "Възстановиха дейността на граничните пунктове"}
{"url": "https://news.bg/regions/holandskite-laleta-pred-ndk-tsafnaha-s-logoto-na-evropredsedatelstvoto-ni.html", "text": "Холандските лалета в градинката пред официалния вход на НДК разцъфтяха с логото на Българското председателство точно шест месеца, след като бяха .Цветната градина беше открита по-рано днес със символичния надпис \"Растем заедно\" (United We Grow) от министъра за Българското председателство на Съвета на ЕС Лиляна Павлова, посланика на Нидерландия в България г-жа Беа тен Тъшър и кмета на столицата Йорданка Фандъкова.Мозайката е реализирана по идея на посолството на Нидерландия у нас, което направи и дарението от лалета на Българското председателство. Жестът е и израз на приятелството и подкрепата, която Кралството оказва на България в ролята й за първи път на работата на Съвета на ЕС.Цветята бяха засадени със съдействието на Столична община. Автор на дизайна е Ян Хулдемонд, бивш главен дизайнер на световноизвестните и най-големите в света градини Кукенхоф (Keukenhof).\"Това дарение от цветя е само венеца на подкрепата, която Кралството оказва на България във важната й роля на председател на Съвета на ЕС. Най-ценното са опита и признанието, които получаваме от страна, която 12 пъти е била председател на Съвета на ЕС и е един от най-добрите примери за успешно ръководене на работата на Съвета на ЕС\", заяви Павлова и благодари на посланика на Холандия у нас.\"Тези цветя са за символ за напредъка и успеха на Българското председателство. Всички делегати и гости от моята страна са впечатлени и от работата на председателството, и от вашата столица, включително от красивите ви градини\", заяви от своя страна посланикът Беа тен Тъшър.Ето как изглеждаше проектът за цветната градина пред НДК.Ето как изглежда градината пред НДК, след като лалетата цъфнаха.", "date": "2018.04.11", "title": "Холандските лалета пред НДК цъфнаха с логото на европредседателството ни"}
{"url": "https://news.bg/crime/nfsb-napomnya-na-institutsiite-da-zashtitavat-balgarite.html", "text": "Българските власти, включително съдебната, да защитят българския гражданин Желяз Андреев и да не се поддават на външен натиск, независимо откъде идва той. Това се казва в декларация на Националния изпълнителен комитет на ПП \"Национален фронт за спасение на България\" (НФСБ), изпратена до медиите минути след като окръжният съд в Добрич пусна срещу \"подписка\".На 7 април 2018 г. Желяз Андреев бе задържан от МВР в родния му град Добрич заради искане от страна на САЩ за екстрадирането му. Към Желяз има повдигнато обвинение от прокуратурата във Флорида за участие в заговор за нарушаване на ембаргото на Сирия и за измама към САЩ.В периода май 2013 г. - април 2016 г. Желяз е служител в отдел \"Продажби\" в българския офис на американската компания AW Tronics. Той е назначен на изпитателен срок и негово пряко служебно задължение е да предлага авиационни части на авиокомпании и сервизни центрове за самолети и хеликоптери от различни държави, сред които и на сирийската авиокомпания Syrian Air, без да подозира, че подобни сделки могат да се окажат нарушение на ембаргото, наложено от САЩ на Сирия.Сирийските авиолинии са включени в списъка от клиенти на AW Tronics, на които Андреев е длъжен да представи услугите на компанията. Изборът на кои клиенти да се представят услугите не е по желание на продавачите и съответно Андреев не е имал свободата да решава на кого да представи услугите на дружеството и на кого - не, се казва в декларацията на НФСБ.Андреев е назначен на трудов договор по българското трудово законодателство в компания, регистрирана в България с централен офис в САЩ. Той никога не е уведомяван, че работи по чуждо законодателство и следователно не е действал със съзнанието, че нарушава закон, камо ли закон на чужда държава. Компанията не е предоставила инструктаж на служителите си кои клиенти са потенциално рискови нито по българското, нито по американското законодателство.От патриотичната партия припомнят, че България и САЩ са подписали договор за екстрадиция, ратифициран от българските власти през 2008 г. Според закона \"екстрадиция се допуска само когато деянието съставлява престъпление по българския закон и по закона на молещата държава\".Към момента на извършените продажби (септември 2013 г. - февруари 2014 г.) нито България, нито ЕС са наложили такова ембарго към Сирия. Това означава, че деянието, за което прокуратурата във Флорида обвинява Желяз Андреев, не е престъпление нито по българското, нито по европейското законодателство и екстрадирането му е недопустимо, категорични са от НФСБ.\"Няма доказателства, че Андреев е нарушил ембарго върху Сирия, най-малкото, защото такова ембарго България и дори Европа не е налагала. Няма доказателства, че Андреев е фалшифицирал документи. Няма доказателства, че Андреев е заговорничел срещу България или дори срещу САЩ. Няма доказателства, че Андреев е нарушил който и да било български закон\", пише ясно в декларацията.От НФСБ напомнят на прокуратурата и на Министерството на вътрешните работи, че по Конституция те са задължени да защитават българските закони и граждани, а не да се превиват под натиск на чужда държава.\"Българският съд трябва да отсъди безпристрастно дали е редно един български гражданин да бъде екстрадиран в чужда държава по безпочвени, скалъпени и нелепи обвинения и без да е нарушил нито един български закон. Ние вярваме, че не е!\", завършва декларацията на НФСБ.", "date": "2018.04.11", "title": "НФСБ напомня на институциите да защитават българите"}
{"url": "https://news.bg/comments/tortata-siriya-vkusat-gorchiv-a-parcheta-mnogo.html", "text": "Едва ли има държава, която седем години да бъде раздирана от конфликти и да остане същата. Сирия не само че не прави изключение, а по-скоро се превръща в нарицателно за подобна тежка равносметка.Сирия не е това, което беше. Дори вече е проблемно да говорим за нея в единствено число. Вместо това, има Асадистан, простиращ се от западното крайбрежие на страната на изток до устието на река Ефрат. Северна Сирия пък е разделена между контрола, упражняван от протурски формирования (от кантона Африн до Джараблус) и кюрдски сили (части от Западен Кюрдистан). Кой ще \"замахне\" и ще \"откъсне\" Идлиб и погранични райони на Сирия с Израел и Йордания, предстои да видим.Ключовите петролни залежи в страната са под кюрдски (и американски) контрол. Ключовите стратегически обекти от военен характер са под руски контрол (и ирански, по допускане на Москва). Граничният контрол на страната (кой влиза и кой излиза от нея) зависи в по-голяма степен от Хизбула, кюрдите и протурските формирования, отколкото от силите на сирийското правителство.Това парцелиране и \"разделяне\" на сирийската територия и ресурси обаче не обещава \"замръзване\" и утаяване на конфликта. Напротив, динамиката на съперничествата в страната е такава, че тя опредметява нови и нови измерения на противоборство. Въпреки тази подвижност обаче е възможно да \"теглим чертата\" и да посочим някои основни извода.Извод №1: Русия - от участник в посредник на конфликтаКогато руската федерация влезе активно в Сирия в края на 2015-та година, тя го направи като едностранен съюзник на сирийския президент Башар ал-Асад. Впоследствие Москва постигна двете си основни цели в рамките на военната си кампания там: обърна тренда на военните действия от дефанзивни в офанзивни и удължи правото на ползване на военно-морската и военно-въздушната си бази в Латакия и Тартус.Две години и половина по-късно ролята на Русия в конфликта далеч не се редуцира до това да брани оцеляването на Башар ал-Асад. В известен смисъл Москва разшири влиянието си в посока на това да бъде не просто страна в тамошните съперничества, но и да бъде посредник между враждуващите страни.Най-явната форма, в която това се прояви, бе, когато Русия успя да \"измъкне\" Турция от форумите в Женева и Виена и да вкара страната във формата \"Астана\". Там Владимир Путин, наясно с различните позиции на Анкара и Техеран, се утвърди като техен медиатор.Втори път, поради влиянието си в Сирия и комуникацията си с Иран, Русия се превърна в естествен адресат на съображенията на Израел спрямо нарастващото влияние на Техеран в Сирия.Трети път, Владимир Путин служи и за посредник между Турция и кюрдите, които останаха западно от Ефрат.Не на последно място, налице са и сделките, които режимът на Асад сключва с бунтовниците и ислямистите от Източна Гута (и тяхното транслиране в контролирания от Турция периметър на север). Същото се случваше и миналата година по отношение на терористи от ДАЕШ в Южна Сирия, на които им бе осигурен коридор в посока Деир ез-Зор. Подобен род сделки се сключваха посредством посредническите усилия на руските екипи на терен.Извод №2: Не гледайте САЩ и Русия, а Израел и ИранДа изчерпваме текущото изражение на конфликта в Сирия като казионно противопоставяне между Вашингтон и Москва би означавало да не разбираме добре случващото се в разглежданата държава. Конфликтът в страната днес не е този отпреди година или две. Още повече, че Доналд Тръмп няма проблем с руското военно присъствие в Сирия. Проблемът на американския президент спрямо Владимир Путин идва едва когато последният подкрепя действията на Иран във въпросната държава.Сирия се превръща в терен, в който Техеран се опитва да настъпи военно (посредством инфилтрацията на шиитски милиции и тяхното \"зареждане\" с все по-сложни оръжия), а Израел - да предотврати този ход на събитията. Бомбардирането на военно-въздушната сирийска база край Хомс от страна на израелската авиация тези дни бе показателно точно за това. Тъй като в ударената база Т4 (Тиас) функционираше като кадрови хъб на иранската Революционна гвардия, така както и като оперативен център за дрон-програмата на Техеран в Сирия.Това, което се случва в страната оттук насетне, ще зависи в много по-голяма степен от еманципиращите се местни субекти като Израел и Иран. А основният риск в така създалата се ситуация е, че Русия не може да възпира Иран в степента, в която би искала, така както същото важи и за САЩ спрямо Израел.Извод №3: Башар ал-Асад е пътникВъпреки че военната инициатива е на страната на сирийския президент, неговият управленски хоризонт не е перспективен. Човек, чието име се асоциира с употребата на химически оръжия, просто няма международна легитимност. Дори и за приятелите си той започва да \"тежи\". В едно видео, станало злополучно известно, се видя, че дори и Владимир Путин не иска сирийския му хомолог да върви редом до него.Малко вероятно е сирийският режим да е използвал химическо оръжие в Източна Гута тези дни (тъй като военната логика там просто не го предполага). Но въпреки това, от началото на конфликта в Сирия е доказано, че такова е било употребявано около 70 пъти. Разбира се, и при разпадането на сирийската държава част от химическия арсенал на страната със сигурност е попаднал в ръцете на ислямистите, които са го използвали, за да компрометират допълнително режима.Но кой би се подписал, че всичките тези 70 пъти касаят ислямистки заговор срещу режима? И че нито един път химическо оръжие не е било използвано от хората от режима на Асад, които са разработвали и складирали тези субстанции през годините? Като при това те, за разлика от ислямистите, имат подготовката да боравят технологично с него и да го \"доставят\" оперативно?Да не говорим, че Асад наруши руско-американската сделка от 2014-та година, когато той трябваше да предаде останалата му наличност от такива вещества. Нещо, за което руснаците му се разсърдиха повече, отколкото американците. За първите това бе опасност, за вторите - възможност. Така както и това, че за да се отърве от напора на \"халифата\", Асад покани други терористи в лицето на Хизбула.Руската държава си дава ясно сметка за това, че политическият път на Асад начело на Сирия е къс. Затова Владимир Путин е готов да изтъргува съдбата на сирийския президент. За Москва хората не са важни при преследването на конкретни интереси. Това обаче не е случаят на Иран, който гледа на семейство Асад в стратегически аспект. Без Русия обаче подкрепата на Техеран за сирийския президент няма да е достатъчна за политическото му оцеляване.Извод №4: ДАЕШ беше претекстРегионалните съперничества в Близкия Изток, а и конкретно в Сирия, изпреварваха и по време, и по сложност главоболията, които създаде възникването на ДАЕШ. Затова никак не бе случайно, когато т.нар. \"халифат\" се появи, неговото съществуване бе използвано за разчистване на стари сметки.Под претекста, че ще се борят с ДАЕШ:Руската авиация бомбардираше по-често бунтовници от опозицията на Асад, отколкото тези от ДАЕШ. Анкара насочи прокситата и редовната си армия, на първо място, срещу кюрдите и чак след това срещу ДАЕШ. За САЩ пък битката срещу \"халифата\" бе чудесно алиби изобщо да присъстват в страната и да участват в оформянето на фронт срещу Асад.В крайна сметка, ДАЕШ бе \"завъртян\" от интересите и логиката на съперничествата в Сирия и, разбира се, не успя да ги надживее.Извод №5: Сирия никога няма да бъде това, което е билаТова е тъжният извод, който следва от първите четири. И който може да служи като обобщение. Сирия се оказа торта, от която всеки иска парче.Въпросът е докъде ще стигнат апетитите на посягащите към тортата ръце. За да не отиде покрай тортата и цялата сладкарница.", "date": "2018.04.11", "title": "Тортата \"Сирия\" - вкусът горчив, а парчета много"}
{"url": "https://news.bg/crime/sadyat-zhena-napadnala-s-metla-politsay-v-stolitsata.html", "text": "Софийска районна прокуратура внесе обвинителен акт срещу жена, нападнала с метална пръчка от метла полицай, проверявал магазин.На 4 април, В. Н. и Г. - инспектори сектор \"Противодействие на икономическата престъпност\" към 09 РУ-СДВР, около 14 часа, получили сигнал за лице, което държи и разпространява акцизни стоки без бандерол в магазин за хранителни стоки в София, ж.к. \"Люлин\", бл. 765, вх. \"Б\", партер.Те пристигнали пред обекта около 14 и 10 часа със служебен автомобил, където установили че се намира Албена Борисова. След като забелязала пристигането на полицейския автомобил, тя влязла в търговския обект и заключила вратата за едно от помещенията, като прибрала ключовете за него в джоба си.Полицейските служители се легитимирали и започнали проверка, а Борисова им заявила, че е управител на търговския обект. След като свидетелите й поискали документ за самоличност и документи относно дейността на магазина, тя започнала да се държи агресивно, като на висок тон ги питала кои са и на какво основание я проверяват. Полицаите повторно се легитимирали, но тя заявила, че \"й е омръзнало от проверки\" и отказала да даде документ за самоличност, като казала трите си имена и годината на раждането си.Разпоредили на Борисова да осигури достъп до заключеното от нея помещение, но тя категорично отказала, като изхвърлила връзката с ключове зад хладилна витрина, до входа на търговския обект. В. повторно й разпоредил да отключи помещението, но Борисова взела метална пръчка от метла и посегнала да му нанесе удар, като на висок глас отправяла закани към полицейските служители.Непосредствено след това Борисова замахнала повторно към лицето на В. и нанесла удар по ръцете му, с които той инстинктивно се опитал да прикрие главата си. След поредно нареждане да осигури достъп до помещението, Борисова го отключила и влязла вътре.Там били установени 60 кутии с цигари без бандерол, които били предадени с протокол за доброволно предаване. Албена Борисова била задържана за срок от 24 часа и отведена в сградата на 09 РУ-СДВР, а по случая е образувано досъдебно производство. В хода на това производство, на Борисова е повдигнато обвинение нанасяне на телесна повреда на длъжностно лице, при изпълнение на служебните му задължения.Разследването е приключено под ръководството и надзора на Софийска районна прокуратура, като на 11 април е внесен обвинителен акт срещу Борисова за описаното по-горе деяние.", "date": "2018.04.11", "title": "Съдят жена, нападнала с метла полицай в столицата"}
{"url": "https://news.bg/world/turtsiya-konflikt-mezhdu-rusiya-i-sasht-shte-podpali-blizkiya-iztok.html", "text": "Военният министър на Турция Нуретин Чаникли предупреди, че потенциален конфликт между САЩ и Русия в Сирия може да доведе до \"сериозни стълкновения\" в арабската държава и като цяло в Близкия изток, съобщават агенции.\"\", предупреди министърът пред канал 24TV. Той призова Москва и Вашингтон да се въздържат. Чаникли призова също президента на Сирия Башар Асад да \"спре да подкрепя терористични организации\".Междувременно турският премиер Бинали Йълдъръм заяви, цитиран от АФП, че Русия и САЩ трябва да прекратят \"уличния бой\" в Сирия.\"\", каза той в телевизионно обръщение в Истанбул.\"\", призова Йълдъръм.Напрежението между Вашингтон и Москва ескалира, след като САЩ обвиниха подкрепяните от Русия сирийски правителствени сили в химическа атака в Дума и заплашиха с ракетно нападение в отговор на инцидента. Русия отрича обвиненията.По-рано днес президентът на САЩ Доналд Тръмп изригна, призовавайки Русия да се подготви за американските ракети.", "date": "2018.04.11", "title": "Турция: Конфликт между Русия и САЩ ще подпали Близкия изток"}
{"url": "https://news.bg/politics/karakachanov-tryabva-da-se-slozhi-kray-na-zloupotrebata-s-telk.html", "text": "Вицепремиерът по сигурността и военен министър Красимир Каракачанов иска темата с реформата в системата на ТЕЛК да бъде подложена на широко обсъждане, докато се постигне обществено съгласие. Позицията на Каракачанов е за затягане на контрола при издаването на решения за инвалидните пенсии, съобщиха от Министерския съвет.Според него промените не означават отнемане на парите на хората с реални увреждания, а спирането на парите към онези, които лъжат държавата и злоупотребяват със средства, които могат да бъдат пренасочени към други нуждаещи се групи.Повод за неговата позиция е днешният протест под прозорците на Министерския съвет, където най-малко 6500 хора с увреждания и техни близки поискаха предвидените промени в оценката на работоспособността да не ощетява хората със специфични потребности. Ден по-рано от Здравното министерство по нареждане на премиера бяха изтеглени промените в системата за медицинската експертиза (т.нар. ТЕЛК).В България по документи има около 550 хиляди хора с увреждания. \"При намаляващия прираст и статистиката, че към настоящия момент сме около 7 милиона население, тази цифра звучи нереалистична. Социалната и здравна система на страната ни отделят 1 млрд. и 700 милиона лева на година за изплащане на инвалидни пенсии. За справка през 1989-1990 г., при 9 млн. население, хората с увреждания са били около 150 хиляди\", защитава тезата си вицепремиерът.В подкрепа на мнението, че е завишен броя на хората с увреждания, Каракачанов дава пример от своя избирателен район - Плевен. Там има села, в които преобладаващият брой деца са с ТЕЛК-ови решения.В село Пелишат от 38 деца, регистрирани при един личен лекар, 34 са с диагноза \"епилепсия\". В село Бохот много от децата са с диагноза \"бронхиална астма\".\"Едно такова дете получава месечно от държавата около 350 лв. Нека направим сметката - само в село Пелишат сумата, която държавата отпуска за един месец, е към 11 900 лв., а тя е сходна и в село Бохот. За една година само така се усвояват 285 600 лв. Това е само в две села. В Плевенско има и още подобни села - Мечка, Коиловци, Тодорово, Брестовец и т.н., в които 90% от ТЕЛК-овите решения на децата са с диагнози \"епилепсия\" и \"бронхиална астма\". Нека бъдем честни - епилепсията не е заразна болест, както и бронхиалната астма\", пише Каракачанов.Според него решението е повишен контрол чрез въвеждане на електронно досие и електронна здравна карта, както и т.нар. обслужване на едно гише.Вицепремиерът призовава да се спрат политически спекулации по темата и заявява, че днешният протест е организиран от БСП.Припомняме, половин час преди началото на протеста на хората с увреждания от БСП разпространиха позиция, че подкрепят недоволството.Предлагам темата с реформата в системата на ТЕЛК да бъде подложена на широко обсъждане, докато се постигне обществено съгласие по нея. Аз съм готов с конкретни предложения, които ще поставя за разглеждане пред обществото още следващата седмица, завършва Каракачанов. ", "date": "2018.04.11", "title": "Каракачанов: Трябва да се сложи край на злоупотребата с ТЕЛК"}
{"url": "https://news.bg/world/sasht-izpolzvat-lazhi-za-da-napadnat-siriya-otseche-damask.html", "text": "САЩ използват \"лъжи\", за да нападнат Сирия. Това заяви източник от сирийското външно министерство, цитиран от САНА.Коментарът е направен след заплахата на президента на САЩ Доналд Тръмп, че Вашингтон може да удари с \"красиви, нови и умни\" ракети.\"\", поясни източникът.Според представителя САЩ заплашват международния мир и сигурност.Междувременно вестник Los Angeles Times пише, че Пентагонът е обезпокоен от възможен въоръжен конфликт между САЩ и Русия, ако Вашингтон предприеме силови действия в Сирия.Пентагонът подготвя ответен отговор на предполагаемата химическа атака в Сирия, но военни представители се тревожат при удара да не загинат руски военни на сирийска територия, тъй като регионалната война може да прерасне в конфронтация между Вашингтон и Москва.В същото време вестник The Times пише, че премиерът на Великобритания Тереза Мей е отхвърлила предложението на Доналд Тръмп по време на телефонен разговор двете държави съвместно да нанесат удар по Сирия.По-рано гръцкият вестник \"Катимерини\" писа, че британските удари в Сирия вероятно ще дойдат от Кипър. Британски бомбардировачи \"Торнадо\" са в бойна готовност във военновъздушна база в Кипър в случай, че Мей издаде заповед за атака.", "date": "2018.04.11", "title": "САЩ използват \"лъжи\", за да нападнат Сирия, отсече Дамаск"}
{"url": "https://news.bg/crime/koloni-ot-avtomobili-se-natrupaha-po-gkpp-ta.html", "text": "На някои гранични пунктове има образувани колони от чакащи автомобили, а в секторите на Пътна полиция не може да се извършва регистрация и пререгистрация на автомобилите, съобщиха от МВР.Причината е технически проблем, който затруднява работата на граничните контролно-пропускателни пунктове. Той е засегнал и на секторите \"Пътна полиция\" в столицата и в страната. От МВР уверяват, че са предприети действия за отстраняване на проблема.", "date": "2018.04.11", "title": "Колони от автомобили се натрупаха по ГКПП-та"}
{"url": "https://news.bg/politics/ms-zashtitava-detsata-v-digitalniya-svyat-s-programa-za-2018-g.html", "text": "На днешното заседание на Министерски съвет правителството прие Националната програма за закрила на детето за 2018 г.Програмата за 2018 година включва мерки за осигуряване правото на децата на достъп до здравеопазване, качествено образование, мерки за намаляване на детската бедност и създаване на условия за социално включване на децата.Програмата съдържа 10 приоритетни области на интервенция, с които се цели осигуряването на благосъстоянието и гарантирането на правата на децата.Акцент е поставен на две от приоритетните области - гарантиране правото на децата на живот без насилие и продължаването на процеса на деинституционализация.Предвиждат се мерки за осигуряване на условия за заетост на безработни родители с малки деца, развитие на социалните услуги за деца и подобряване на качеството и ефективността им. Националната програма за 2018 година предвижда и анализ и предложения за промени в политиките за деца, настанени извън семействата, закриване на специализирани институции за деца и предоставяне на нови социални услуги.По отношение превенцията срещу насилието са заложени информационни кампании по различни канали. Предвидено е да се работи за повишаване на знанието на децата за правата им, както и за обучение на служители по проблемите на агресията. Трябва да се приложат и мерки срещу проявите на тормоз в училище, срещу сексуалната злоупотреба с деца, по отношение на деца, жертви на трафик и други.Съществено място е отделено на мерките за превенция и защита на децата в дигиталната среда срещу посегателства в интернет пространството. Заложени са и конкретни дейности за мониторинг и подобряване на работата на системата за закрила на детето.", "date": "2018.04.11", "title": "МС защитава децата в дигиталния свят с програма за 2018 г."}
{"url": "https://news.bg/int-politics/osadiha-srabskiya-natsionalist-voislav-sheshel-za-voenni-prestapleniya.html", "text": "Механизмът за международните наказателни трибунали в Хага осъди сръбския националист Воислав Шешел на 10 години затвор за подстрекаване на престъпления в сръбската автономна област Войводина по време на войната в бивша Югославия през 1990-те години, съобщават сръбските медии.Съдът обаче определи, че Шешел вече си е излежал присъдата заради времето, което той прекара в ареста в Хага от 2003 г. насам.Обжалването от страна на прокуратурата срещу оправдателната присъда на Шешел за военни престъпления в Босна и Херцеговина и Хърватия обаче беше отхвърлено, въпреки че съдията Теодор Мерон посочи, че са допуснати юридически грешки в присъдата на първата съдебна инстанция, която оправда сръбския националистически лидер.Съдия Мерон заяви, че присъдата на първата инстанция, че не е имало масова и систематична атака срещу не-сърби в Босна и Херцеговина и Хърватия, е неправилна.Мерон заяви, че речта на Шешел в Зворник в Босна през 1992 г., в която той призова паравоенни доброволци да \"прочистят\" босненския бряг на река Дрина, е \"очевиден призив за етническо прочистване\".Но той подчерта, че между речта и последвалите престъпления е изминал \"значителен период от време\", поради което оправдателната присъда на Шешел не е била отменена.Речта на Шешел, която призовава за прогонването на хърватите от село Хъртковци във Войводина, обаче представлява \"очевиден призив за подстрекаване на престъпления\", като е имала очевидни и непосредствени последици, поради което съдът го осъжда на 10 години лишаване от свобода, уточни съдията.Шешел, който е депутат в сръбския парламент, не присъства в съдебната зала за произнасянето на присъдата.Той беше временно освободен за лечение на рак през ноември 2014 г. и оттогава отказваше да се върне в Хага.", "date": "2018.04.11", "title": "Осъдиха сръбския националист Воислав Шешел за военни престъпления"}
{"url": "https://news.bg/world/pol-rayan-napuska-kongresa.html", "text": "Председателят на Камарата на представителите на САЩ Пол Райън ще обяви, че няма да се бори за преизбиране на вота в края на тази година. Това разкриха двама източници пред CBS News.Информацията се разпространява и от редица други медии.Райън се присъединява към растящия списък от републиканци в долната камара, които напускат Конгреса. Повече от 30 републиканци в камарата и Сената обявиха, че планират да напуснат Конгреса в началото на 2019 г.Появиха се много спекулации, че Райън ще напусне политическия пост, след като помогна за промяна на данъчния кодекс. Но от пресцентъра на председателя на долната камара отричат спекулациите, че той ще се оттегли.АП също съобщи новината, позовавайки се на източници, които обаче не могат да кажат каква е причината Райън да не се кандидатира отново за място в Конгреса.По-късно на пресконференция Райън потвърди, че се оттегля и ще напусне Конгреса през януари 2019 г.Според американски медии това е голям удар върху усилията на републиканците да запазят мнозинството си в камарата след вота през ноември.Тази година ще ми бъде последната като член на камарата. Ще се оттегля през януари, съобщи Райън пред журналисти. Той поясни, че иска да отдели повече време на семейството си.Пол Райън влиза в Конгреса за първи път през 1998 г. През 2015 г. е избран за председател на долната камара след пенсионирането на Джон Бейнър.Междувременно президентът на САЩ Доналд Тръмп използва \"Туитър\", за да коментира информацията.Той написа, че Райън е добър човек, който е постигнал неща, които не могат да бъдат поставени под въпрос.", "date": "2018.04.11", "title": "Пол Райън напуска Конгреса"}
{"url": "https://news.bg/regions/fandakova-golemite-remonti-zapochvat.html", "text": "Усилените ремонти в столицата продължават. Най-големите ремонти тепърва предстоят. Това заяви кметът Йорданка Фандъкова, която присъства на , посветена на Българското председателство на Съвета на ЕС.По думите на Фандъкова за краткия период, в който времето е хубаво и няма дъждове, в столицата са преодолени проблемите по основните и ключови трасета, по които се движи градския транспорт. По тези улици дупките, които са се отворили по пътищата след зимата, вече са запълнени, заяви кметът.\"Продължават усилените ремонти. Вече започваме да влизаме и в кварталите, по-основните квартални улици, а на по-късен етап в малките квартални улици по заявки на районните кметове. Надявам се тази година да успеем да свършим повече работа, защото заложените средства са повече от която и да било друга година, именно за ремонти в кварталите. Това е сериозен акцент. Разбира се, няма да успеем да ремонтираме всички улици в кварталите, но основни и повече ще се опитаме\", обясни Фандъкова.По думите на Фандъкова вече се подготвят и големите проекти в София. \"Знаете, че сезонът за големите проекти започва, след като малко намалее движението в София. Ще чакаме края на май, когато приключат поне малките ученици и трафикът намалее\", заяви столичният кмет и допълни, че дотогава ще се подготвя стартирането и на най-ключовата реконструкция за тази година - на улица \"Граф Игнатиев\", който ще бъде реконструиран заедно с площад \"Славейков\", площад \"Гарибалди\" и градината на \"Св. Седмочисленици\".Тази година ще започне и реконструкцията на околовръстния път. \"Агенция \"Пътна инфраструктура\" вече е обявила  от Южната дъга от квартал \"Младост\" до АМ \"Тракия\". Надявам се до края на годината да има избран изпълнител и да започне това изключително важно за града разперение. В същото време приключване с проектирането на най-тежкия участък - от булевард \"Бъкстон\" до АМ \"Люлин\". Относно този проект Фандъкова обясни, че той ще се изгражда на етапи, но има много тежки отчуждители процедури.", "date": "2018.04.11", "title": "Фандъкова: Големите ремонти започват"}
{"url": "https://news.bg/politics/temenuzhka-petkova-vyarva-na-kevr.html", "text": "Към момента енергийният министър Теменужка Петкова не знае какво се случва със сделката за ЧЕЗ. Затова тя отправи журналистическите въпроси към купувача - \"Инерком България\".Петкова отново напомни, че сделката се извършва по чешкото законодателство и изцяло на търговски принцип, затова и тя не коментira развитието на ситуацията.Министър Петкова взе участие в конференцията \"Чиста енергия и индустриална конкурентоспособност за устойчиво развитие - Кохезия, конкурентоспособност и сигурност на доставките\". Припомняме, на 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , която остана неприета, но скандалът Премиерът , а министърът на финансите .В последствие обаче , оставяйки \"Инерком\" да преговаря с продавача в Чехия.Пред журналисти днес Теменужка Петкова увери няколко пъти, че българските граждани трябва да бъдат спокойни. Енергийните доставки и енергийната сигурност не зависят от това, кои са собственици, обясни Петкова и увери, че в системата работят утвърдени специалисти, които следят случващото се. \"Държавата е на мястото си и винаги е била на мястото си, регулаторът също е на мястото си\", заяви няколко пъти Петкова.Също толкова категорично Теменужка Петкова заяви, че гражданите трябва да бъдат спокойни и по отношение на цените, тъй като цената се определя от регулатора КЕВР. Всяко ЕРП може да предяви искания за цена, но регулаторът определя.Петкова даде пример и с \"ЕНЕРГО-Про\", където \"нищо драматично не се е случило и хората са спокойни\". Тя отново предупреди, че не бива \"да се заиграва със страховете на хората\".По отношение на искането за над 50% увеличение на цената на електрическата енергия за нощна тарифа от ЧЕЗ Теменужка Петкова отклони прекия отговор с коментар за важността на инвестициите в сектора. \"Безспорно инвестициите са много важен момент особено когато става въпрос за сигурността на доставките. Важен е въпросът за инвестициите. Затова е всяко едно от предприятията прави своите искания, но основателността на исканията се определя от регулатора. Вярвам в българския регулатор\", заяви Теменужка Петкова.Шефът на КЕВР, който също взе участие в конференцията. Той увери журналистите, че нищо няма да остане скрито. Той не смята, че има проблем с това, че БСП е обявила исканията на ЧЕЗ за повишение на цените на тока. \"Просто другите дружества са публикували исканията си на страниците си, а ЧЕЗ не е направила това.\" Иван Иванов заяви, че няма нищо необичайно в ситуацията в момента.", "date": "2018.04.11", "title": "Теменужка Петкова вярва на КЕВР"}
{"url": "https://news.bg/world/traditsionniyat-antisemitizam-se-vrashta.html", "text": "Традиционният антисемитизъм се връща, показва световно проучване, цитирано от \"Гардиън\".Чувството на несигурност е широко разпространено сред европейските евреи в резултат на няколко причини - възраждането на крайната десница, поява на разгорещен антиционистки дебат в левия политически спектър и радикален ислям.През миналата година регистрираните антисемитски инциденти са спаднали с около 9% в сравнение с 2016 г. и почти 50% с периода 2006-2014 г., но има забележимо увеличение на случаите на тормоз и отправяне на обиди, според публикуваното от Център \"Кантор\" проучване.В изследването се подчертава възходът на крайната десница в някои европейски държави, който е \"придружен от лозунги и символи, които напомнят на 30-те г. на XX век\" и \"засилват антиеврейските настроения по различен начин...особено с улични демонстрации\".Пояснява се, че това може да обясни разликата в нивата на страх сред европейските евреи и реалния брой на инцидентите.\"\", подчертава се в изследването, което е от 105 страници.В доклада се посочват резултати от проучване на антисемитизма в Европа, постсъветския регион, САЩ, Канада, Австралия, Южна Америка и ЮАР. Регистрирани са 327 големи случая с насилие, вандализъм и оскверняване през 2017 г. в сравнение с пика от 1 118 през 2009 г. и дъното от 78 през 1989 г., когато започва да се прави това проучване. Установено е, че 30% от атаките са насочени към хора, 20% към гробища и паметници и 17% към синагоги.", "date": "2018.04.11", "title": "Традиционният антисемитизъм се връща"}
{"url": "https://news.bg/politics/modernizatsiyata-na-armiyata-da-varvi-s-programi-za-industrialno-satrudnichestvo.html", "text": "\"Необходимо е България да развива високите технологии и производства с висока добавена стойност, каквато е и вашата дейност\". Това заяви президентът Румен Радев по време на работна среща на \"Дондуков\" 2 с представители на български компании от отбранителната индустрия. Според президента, държавата трябва по-активно да стимулира и подпомага работата на фирмите от българския военно-промишлен комплекс, информираха от администрацията на президента.Представителите на българските компании определиха срещата като изключително навременна и ползотворна. По време на разговора бяха изразени мнения, че модернизацията в Българската армия е добре да се развива успоредно със съответните програми за индустриално сътрудничество.Президентът и бизнесмените засегнаха необходимостта от изграждане и обучение на специалисти с подходящи умения и образование. По време на срещата на Румен Радев с представители на отбранителния бранш бе поставен и въпросът за синхронизиране на българското законодателство, за да може да предостави перспективи за участие в европейски проекти на родни компании от военната индустрия.По време на разговора бяха обсъдени теми, свързани с актуалното състояние, предизвикателствата и перспективите пред българската отбранителна индустрия.Сред участниците в срещата бяха министърът на икономиката Емил Караниколов, представители на Министерство на отбраната, на Института по отбрана \"Професор Цветан Лазаров\", учени от БАН.Припомняме, на 24 октомври 2017 г. министрите от кабинета \"Борисов-3\" одобриха присъединяването на България към инициативата за създаване на Постоянно структурирано сътрудничество (ПСС) в областта на отбраната на ЕС. Малко по-рано - през юни 2017-та, Европейската комисия отвори  млрд. евро. Обявената цел на Фонда е да подпомогне държавите членки с цел по-ефективно разходване на парите на данъкоплатците, намаляване на дублирането на разходите и постигане на по-добро съотношение между качество и цена.", "date": "2018.04.11", "title": "Модернизацията на армията да върви с програми за индустриално сътрудничество"}
{"url": "https://news.bg/int-politics/tramp-smekchi-tona-kam-rusiya-za-vrazhdata-bilo-vinovno-razsledvaneto-za-namesata-i.html", "text": "След като разбуни духовете по света с публикацията си в \"Туитър\", в която американският президент Доналд Тръмп предупреди Русия да се приготви за новите, красиви и умни американски ракети, които ще бъдат изстреляни по Сирия, той очевидно смекчи тона към Русия, като хвърли голяма част от вината за обтегнатите отношения между Вашингтон и Москва върху разследването на специалния прокурор Робърт Мюлър за евентуалната намеса на Кремъл в полза на Тръмп по време американските президентски избори през 2016 г.\"Голяма част от враждата с Русия е причинена от фалшивото и корумпирано разследване за намесата на Русия, ръководено все от верноподаници на демократите, или от хора, които са работили за Обама. Мюлър е най-противоречив от всички (с изключение на Розенстийн, който подписа писмото на Джеймс Коми). Няма таен сговор (на Тръмп с Русия, б. р.), така че те полудяват!\", написа Тръмп в профила си в \"Туитър\", отричайки за пореден път, че предизборният му щаб е колаборирал тайно с Кремъл.", "date": "2018.04.11", "title": "Тръмп смекчи тона към Русия, за враждата било виновно разследването за намесата ѝ"}
{"url": "https://news.bg/politics/balgarskite-misii-v-treti-strani-zakrilyat-grazhdani-na-es.html", "text": "Гражданите на Европейския съюз, намиращи се в държави извън Съюза, ще могат да се обръщат за закрила към българското посолство или консулство, ако в съответната страна няма представителство на собствената им държава.Те ще се ползват със същите права, с каквито са и българските граждани. Това предвижда прието постановление на Министерския съвет за предоставяне на консулска закрила и участие в мерките за координация и сътрудничество за улесняване на консулската закрила на непредставени граждани на Европейския съюз в трети държави от задграничните представителства на България.Случаите на консулска закрила включват арестуване или задържане, когато лицето е жертва на престъпление, при тежка злополука или тежко заболяване, смърт, помощ и репатриране при извънредна ситуация, нужда от временни документи за пътуване и др.В случаите, когато на непредставените граждани на Европейския съюз е оказана от страна на България консулска закрила, свързана с предоставяне на финансова помощ, от тях ще се изисква да поемат задължение да възстановят единствено онези разходи, които при същите условия би трябвало да бъдат поети от гражданите на държавата ни. Така направените разходи за консулска закрила от страната ни подлежат на възстановяване от държавата-членка, чийто гражданин е потърсил нашето дипломатическо или консулско представителство.По същия начин българските граждани, които са получили консулска закрила от държава-членка, са длъжни да възстановят Министерството на външните работи на България равностойността на направените разходи за консулска закрила в качеството им на непредставени граждани на Европейския съюз.", "date": "2018.04.11", "title": "Българските мисии в трети страни закрилят граждани на ЕС"}
{"url": "https://news.bg/world/publikuvaha-snimki-s-udarenata-ot-izrael-voenna-baza-v-siriya.html", "text": "Иранска медия публикува снимки с разрушенията във военновъздушна база в Сирия, която според разпространяваната информация е бомбардирана от Израел по-рано тази седмица, пише \"Таймс оф Израел\".На снимките се вижда унищожена техника в хангар, където при ударите са убити най-малко 14 души, включително седем ирански военнослужещи.Русия, Сирия, Иран и САЩ обявиха, че в понеделник еврейската държава е провела ракетна атака срещу военновъздушната база T-4 до Палмира в Централна Сирия. Тел Авив отказва коментар.Вярва се, че Израел е извършил редица въздушни удари в Сирия от 2013 г., атакувай позиции на сирийската армия и ливанската групировка Хизбула, подкрепяна от Иран.Тел Авив многократно предупреждава, че няма да позволи на Хизбула да се сдобие със съвременни оръжия и ракети, страхувайки се, че могат да бъдат използвани срещу еврейската държава.Вчера израелската медия Hadashot TV съобщи, позовавайки се на чуждестранна информация, че не е атакувана доставка с ракети, а модерна система, която може да усложни или да подкопае въздушното превъзходство на Израел в Ливан и Сирия.Пояснява се, че Иран е изгубил \"значителен актив\" и може би \"дори цяла система\" при въздушния удар.Телевизионният Канал 10 информира, че броят на загиналите ирански военнослужещи може да нарасне.Необичайно полуофициалната иранска агенция Фарс призна, че ирански военни съветници са убити при бомбардировките.", "date": "2018.04.11", "title": "Публикуваха снимки с ударената от Израел военна база в Сирия"}
{"url": "https://news.bg/tourism/otdavat-na-kontsesiya-chetiri-morski-plazha.html", "text": "Правителството стартира процедури за предоставяне на концесия на четири морски плажа - \"Св. Св. Константин и Елена - юг\", \"Ривиера\", \"Ахтопол север - източна зона\" и \"Китен - юг\". Предлага се срокът на първите две концесии да е 15 години, а на вторите две - десет.С процедурите се цели обезопасяване на морските плажове и предоставяне на услуги от обществен интерес за срока на концесията. Процедурата се провежда по реда на Закона устройството на Черноморското крайбрежие, като концесионерите ще бъдат определени чрез конкурс, организиран от министъра на туризма и проведен от комисия, назначена от министър-председателя.Размерът на минималното годишно концесионно заплащане на плаж Св. Св. Константин и Елена - юг\" е 78 662 лева без ДДС, на плаж \"Ахтопол север - източна зона\" - 30 775 лева без ДДС, на плаж \"Ривиера\" - 257 959 лева без ДДС, и на плаж \"Китен-юг\" - 119 499 лева без ДДС.Размерите са определени съгласно приетата от Министерския съвет Методика за определяне минималния размер на концесионното плащане за морски плажове. ", "date": "2018.04.11", "title": "Отдават на концесия четири морски плажа"}
{"url": "https://news.bg/politics/boyko-kotsev-otiva-v-mezhdunarodnata-banka-za-ikonomichesko-satrudnichestvo.html", "text": "Посланикът ни в Москва Бойко Коцев е предложен да бъде член на УС на Международната банка за икономическо сътрудничество. Това решение одобриха министрите от кабинета \"Борисов-3\" по време на днешното заседание.Мандатът на Коцев на този пост ще е до пет години. В качеството си на член на УС на МБИС представителят на България ще участва в оперативната дейност и управлението на банката и ще отстоява финансово-икономическите интереси на страната ни.Бойко Коцев е с богата дипломатическа биография и притежава широка експертиза, авторитет и професионално признание в областта на международните отношения, информират от МС.Международната банка за икономическо сътрудничество е в процес на трансформация за превръщането й в модерна международна банка за развитие. Банката обръща особено внимание на проекти в сектори, които генерират растеж и са приоритетни за развитието на икономиките на страните членки - България, Виетнам, Полша, Монголия, Румъния, Русия, Словакия и Чехия.В стратегията на банката за България приоритет е кредитирането в сферата на промишлеността, селското стопанство, търговията, транспорта и банковия сектор.Припомняме, . след като много европейски страни отзоваха руски дипломати заради скандала \"Скрипал\". На закрито заседание на МС от 4 април 2018 г. за нов посланик на България в Русия бе определен Атанас Кръстин - външнополитическия секретар на президента Румен Радев.Мандатът на Коцев в Москва веднъж вече бе удължен. Той е определен за посланик на България в Русия през 2012 г. Обикновено мандатът на посланици, особено в ключови държави, е четири години.", "date": "2018.04.11", "title": "Бойко Коцев отива в Международната банка за икономическо сътрудничество"}
{"url": "https://news.bg/tourism/otpuskat-blizo-2-mln-leva-za-turisticheska-reklama-na-balgariya.html", "text": "Правителството осигури допълнителни 1 680 000 млн. лв. по бюджета на Министерството на туризма за изпълнение на Годишната програма за национална туристическа реклама.Програмата предвижда устойчиво развитие и промотиране на културно-историческия туризъм, съчетан със специфичните видове туризъм, с цел преодоляване на сезонността. Това налага използване на актуални маркетингови инструменти и сътрудничество с водещи световни медии за достигане до целевите аудитории.Предприетите множество маркетингови кампании, реализирани в сътрудничество с международни медии и туроператори, както и представянето на България на международните пазари са сред причините за изключително добрите резултати през 2017 година.Официалната статистика показа, че за периода януари-декември 2017 г. България е посетена от близо 8,9 млн. чуждестранни туристи. Това е увеличение от 7,6% спрямо същия период на 2016 г., която досега бе рекордна за туризма. Първоначалните резултати за 2018 г. също са оптимистични - за първите два месеца на годината чуждестранните туристи са с 10,6% повече спрямо същия период на 2017 г.Увеличеният брой туристи повишава значително и приходите от международен туризъм - по данни на БНБ за периода януари-декември 2017 г. те възлизат на близо 6,9 млрд. лв. Ръстът спрямо същия период на 2016 г. е 9,3 на сто. По-високият ръст на приходите в сравнение с ръста на броя чуждестранни туристи показва устойчива тенденция за нарастване на интереса към висококатегорийните хотели, което пък е свидетелство, че страната привлича по-висок клас туристи.През последните години Министерството на туризма е реализирало изключително успешни кампании с политематичните канали Euronews и CNN, като са достигнати над 40 милиона зрители, основно в Европа. Чрез тези медийни конгломерати рекламата на България достига до аудитория с реален потенциал да позиционира страната ни в сегмента на водещите туристически дестинации, като увеличи средния разход за престой на турист.Очаква се реализацията на тези и сходни кампании да доведе до положителни финансови резултати в национален мащаб и затвърждаване на положителния имидж на България като държава с разнообразни туристически продукти и сериозен потенциал за инвестиции.", "date": "2018.04.11", "title": "Отпускат близо 2 млн. лева за туристическа реклама на България"}
{"url": "https://news.bg/energy/ninova-pita-koy-shte-plati-smetkata-za-chez.html", "text": "\"Стои ли правителството зад продажбата на ЧЕЗ България на Гинка Върбакова и народът ли ще плати сметката на задкулисието?\" Този въпрос зададе лидерът на БСП Корнелия Нинова.Въпросът на Нинова е реакция на отговора на председателя на КЕВР Иван Иванов на нейно писмо с питане -  от 1 юли 2018 година.Нинова публикува отговора на председателя на КЕВР във \"Фейсбук\".Искането на ЧЕЗ за увеличение на цената на тока е от 30 март 2018 година. Нинова обаче е категорична, че точният процент за увеличението на цената, поискан от ЧЕЗ, се криел. Поне досега. \"Обръщам внимание, че искането е от 30.03.2018 г. и досега е крито. Другите енергоразпределителни дружества обявиха официално исканията си. На многократните ни въпроси за ЧЕЗ бяха давани мъгляви отговори и бяхме обвинявани в лъжа, че ще има увеличение на цената на тока за хората.\"Отговорът на КЕВР към БСП - ЧЕЗ искат увеличение на цената на тока, както следва:- Увеличение с 51% на нощната тарифа;- Увеличение с 5% на дневната тарифа;- Увеличение с 35% на цената за достъп;- Увеличение с 34% на цената за пренос.Нинова сравни исканото увеличение с това, което искат другите енергоразпределителни дружества. \". \"Енерго про\" са поискали средно увеличение с 5.5%.\"Нинова е категорична: \"Едните с 5%, ЧЕЗ с 51%. Ще плати ли народът и тази далавера на управляващите?\"", "date": "2018.04.11", "title": "Нинова пита кой ще плати сметката за ЧЕЗ"}
{"url": "https://news.bg/int-economics/rublata-prodalzhava-da-nyama-dano.html", "text": "Руската рубла поевтиня още повече през днешния ден, достигайки най-ниските си равнища от 2016 година насам, докато страховете от засиленото геополитическо напрежение със Запада и новите санкции на САЩ срещу Русия засенчиха по-високите цени на петрола, отбелязва \"Ройтерс\".Руският пазар остава в режим на масирана разпродажба, която започна в петък, след като САЩ наложиха нови санкции срещу руски компании, изтъкнати олигарси и държавни служители.64,77 рубли за един американски долар удари руската валута на борсата в Москва, което е най-слабото ѝ равнище от 1 декември 2016 г., като загуби 11 процента от стойността си в няколкото дни, откакто бяха наложени новите санкции.Въпреки че фундаментални фактори като състоянието на руската икономика и макроикономическите политики останаха непроменени, рискът от бягство от руски активи се увеличи през последните няколко дни.Пазарът сега внимателно наблюдава как Москва ще реагира на последните американски санкции. Официалната реакция на Русия досега беше безмълвна.Говорителят на Кремъл Дмитрий Песков коментира вчера, че не е уместно да се вземат прибързани контрамерки, като подчерта, че разпродажбите на пазара били задвижвани от емоции и щели да бъдат последвани от корекция.В очевиден знак, че сривът на рублата е предизвикал притеснения у руските власти, финансовото министерство не е закупило никаква чужда валута за резервите си в понеделник, показаха данните на Руската централна банка в сряда.По отношение на еврото рублата поевтиня с 1,4 процента до 78,94 рубли за едно евро, след като за кратко премина психологическата граница от 80 рубли за евро, равнище, последно достигано през март 2016 г.\"Макроикономическите показатели показват, че рублата е много подценена\", изтъкват от брокерската къща \"Откритие\".", "date": "2018.04.11", "title": "Рублата продължава да няма дъно"}
{"url": "https://news.bg/crime/pusnaha-sreshtu-podpiska-balgarina-za-kogoto-sasht-iskat-ekstradirane.html", "text": "Добричкият окръжен съд определи мярка \"Подписка\" за 29-годишния Желяз Андреев, съобщи Нова телевизия.От САЩ искаха да го екстрадират. Той беше задържан от полицията по искане на прокуратурата в Маями. Арестът му е заради разследване във Флорида срещу 11 души, обвинени, че са нарушили ембаргото за търговия със Сирия.Желяз от 4 години живее в София, но не е сменил своята адресна регистрация и все още се води по постоянен адрес в Добрич.Междувременно близките на Желяз Андреев са създали група за подкрепа на мъжа във Facebook. В четвъртък от 19 часа пред Съдебната палата в Добрич и тази в София ще има протест в защита на българина. Протестите са срещу искането за екстрадиране, обясни неговата приятелка.Припомняме, на 10 април 2018 г. Окръжната прокуратура в Добрич поиска от съда, издирван със заповед за арест от САЩ за измама и експорт на стоки без лиценз.В добричката окръжната прокуратура е постъпило постановление на прокурор от Върховна касационна прокуратура за временното задържане под стража на българския гражданин. 29-годишният българин е издирван със заповед за арест, издадена от Областния съд на Южен окръг на Флорида, САЩ. Спрямо Желяз Андреев са повдигнати 2 обвинения - за измама към държавата и експорт на стоки без лиценз.Приятелката на Желяз - Милена Здравкова, обясни, че те са работили по списък с клиенти, който получавали от шефовете си. Не избирали на кого да продават, всеки получавал списък и работил по него. Освен това нямали представа, че трябва да спазват американското законодателство. По думите и стана ясно, че Желяз е разбрал за разследването случайно през 2015 г., когато му казали, че името му присъства в списък с обвинени.Фирмата, в която са работили, е регистрирана в София и те са подписали български трудови договори. Фирмата е била регистрирана в София със седалище в Маями.", "date": "2018.04.11", "title": "Пуснаха срещу \"подписка\" българина, за когото САЩ искат екстрадиране"}
{"url": "https://news.bg/world/ot-2020-g-airbus-vkarva-spalni-otdeleniya-v-patnicheski-samoleti.html", "text": "Европейският производител на самолети Airbus обяви планове за изграждане на спални отделения в товарния отсек на пътнически широкофюзелажни самолети A330 от 2020 г., информира АФП.Отделенията за спане ще се намират в товарния отсек, обявиха от Airbus и Zodiac Aerospace, която е дъщерна фирма на френската космическа компания Safran.Модулите ще бъдат лесно заменяни с товарни контейнери.В съобщението на европейския гигант се казва, че самолетните компании ще могат да избират от каталог с решения от 2020 г. Също се разглежда възможността и моделите самолети A350 XWB да бъдат снабдени с легла.Според Airbus и Zodiac леглата не само ще подобрят комфорта на пътниците, но и ще помогнат на авиопревозвачите да добавят стойност към търговските си операции.От Airbus обявиха, че вече са получили положителен отговор от няколко самолетни компании във връзка с предстоящото нововъведение.През ноември 2016 г. от Air France-KLM съобщиха идеята за спални легла за пътници в икономическата класа.", "date": "2018.04.11", "title": "От 2020 г. Airbus вкарва спални отделения в пътнически самолети"}
{"url": "https://news.bg/regions/plamna-nezakonno-smetishte-kray-stara-zagora.html", "text": "Пожар възникна в нерегламентирано сметище край Стара Загора.Пожарът е вдигнал на крака полицията и пожарната в областния град, съобщи БГНЕС. Към мястото на инцидента са изпратени и екипи от електроразпределителното дружество ЕВН.Пожарът е възникнал по-рано днес, около 11 часа, на околовръстния път на Стара Загора.Пожарът наложил кратко спиране на електроподаването към някои села край града. Временно е било преустановено и движението по околовръстния път.Оказва се, пожарът е възникнал в нерегламентирано сметище, в което имало всякакви отпадъци. Преобладавали автомобилни гуми. При изгарянето на гумите над пътя се отделил гъст черен дим, който затруднил движението на автомобили.Предстои да се изясни кой е създал незаконното сметище, както и как е възникнал пожара. Според общинската наредба за опазване на околната среда глобата за създаване на нелегално сметище може да достигне до 10 000 лева.", "date": "2018.04.11", "title": "Пламна незаконно сметище край Стара Загора"}
{"url": "https://news.bg/health/veska-sabeva-iskame-reforma-no-ne-na-parche.html", "text": "Изтегляне на концепцията за оценка на работоспособността и започване на цялостна реформа за политики за хората с увреждания. Това ще поискат национално представителните организации на хората с увреждания по време на срещата с министъра на труда и социалната политика Бисер Петков.Веска Събева, председател на Асоциацията на родителите на деца с епилепсия заяви пред News.bg, че политиките за лица с увреждания включват и децата и семействата с лица с увреждания.\"Ние работим винаги на някакво парче. Едно парче ще сложим и после друго ще вземем\", коментира Събева.На въпрос, какво най-много ги притеснява в тази концепция, Събева посочи: \"Кой може да оцени работоспособност? Защо се създава втора комисия? Какво разбират под работоспособност? Всеки човек може да работи, Конституцията му дава това право. Няма как, някой човек без ясни критерии, въобще без разбиране какво значи човек с увреждане да дава такава оценка. Всеки човек има право да работи, най-важното е да му се намери възможност и работно място, на което да работи\", каза още тя.\"Ние сме я поискали ICF системата на СЗО. Това е био-психо социална оценка, която включва три стълба - това е увреждането, това е социалното положение, в което се включва и образованието, работното място е третият стълб. Ние я подкрепяме - да се приложи, доколкото е възможно в нашата страна\", каза още Събева.По думите й в различните страни действат различни части от въпросната система. \"Ние започваме оттам, че нашият ТЕЛК е по MKБ - 10 (международна статистическа организация на болестите и проблемите), което включва вид и степен на увреждане. Затова ние трябва да започнем реформата от начало и най-напред да се преведе тази ICF система, защото никой не я виждал в цялостност\", коментира още Събева.", "date": "2018.04.11", "title": "Веска Събева: Искаме реформа, но не на парче"}
{"url": "https://news.bg/int-politics/tramp-izrigna-podgotvi-se-rusiya-za-umnite-i-krasivi-raketi-sreshtu-siriya.html", "text": "Американският президент Доналд Тръмп обяви в профила си в \"Туитър\" веднага след ставането си от сън, че Русия трябва да се подготви за новите, красиви и умни ракети на САЩ, изстреляни по Сирия.\"Русия обеща да сваля каквито и да е и всички ракети, изстреляни по Сирия. Подготви се, Русия, защото те ще дойдат - красиви, нови и \"умни!\". Вие не трябва да бъдете партньори с животното, избиващо с газ своя собствен народ и се радва на това!\", написа американският държавен глава.В последваща публикация Тръмп сякаш \"поомекна\" към Русия, изтъквайки: \"Отношенията ни с Русия сега са по-лоши от когато и да било преди и това включва Студената война. Няма причина за това. Русия се нуждае от нас, за да подпомогне икономиката си, нещо, което би било лесно да бъде сторено, а ние се нуждаем от всички страни да работим заедно. Спиране на надпреварата във въоръжаването?\"Очевидно заканите на американския държавен глава са в отговор на по-ранните днешни изявления на посланика на Русия в Ливан, който подчерта, че руските военни запазват правото си да свалят ракети и да унищожават установките и точките, откъдето са изстреляни в случай на агресия на САЩ срещу Сирия. Засипкин изтъкна, че \"руските сили ще се противопоставят на американската агресия в Сирия чрез прихващането на ракети и удряйки техните установки\".Изявлението на руския представител беше направено, след като Вашингтон заплаши с \"мощен отговор\" срещу Сирия след предполагаемата атака с химическо оръжие в контролирания от бунтовниците град Дума край Дамаск в събота. САЩ хвърлиха вината за нападението върху сирийското правителство.Руските държавни медии коментират, че публикацията на Тръмп в \"Туитър\" изглежда е неофициално обявяване на \"големите решения\", които американският държавен глава обеща, че Вашингтон скоро ще вземе във връзка с химическата атака в Сирия. Говорителката на руското външно министерство Мария Захарова реагира на написаното от Тръмп в \"Туитър\", като коментира в профила си във \"Фейсбук\", че умните ракети трябва да летят към терористите, а не към законното правителство на Сирия, което се бори с международния тероризъм в продължение на няколко години на своя територия.\"Да, между другото. А инспекторите на Организацията за забрана на химическите оръжия (ОЗХО) бяха предупредени, че сега умните ракети ще унищожат всички доказателства за използването на химически оръжия на земята? Или цялата идея се състои в това бързо да се заличат следите от провокацията с ударите на умните ракети и международните инспектори да няма какво да търсят като доказателства?\", коментира Захарова.Руските медии припомниха туит на Тръмп от 9 септември 2013 г., когато той е бил само и единствено бизнесмен. Тогава той е призовал американските власти да не нападат Сирия, защото това няма да доведе до нищо друго освен до проблеми за САЩ.\"Не нападайте Сирия - атака, която няма да доведе до нищо друго освен до проблеми за САЩ. Съсредоточете се върху това да направите страната ни силна и велика отново!\", коментирал Тръмп преди близо 5 години.    ", "date": "2018.04.11", "title": "Тръмп изригна: Подготви се, Русия, за умните и красиви ракети срещу Сирия"}
{"url": "https://news.bg/world/patyat-na-koprinata-ne-e-kitayska-konspiratsiya-uveri-si-dzinpin.html", "text": "Външнополитическият план на Китай за изграждане на нов Път на коприната за инфраструктурни и търговски връзки между азиатската държава и Евразия не е \"китайска конпсирация\".Това увери китайският президент Си Дзинпин, цитиран от държавна медия, предаде \"Ройтерс\".Инициативата \"Един пояс, един път\", разкрита през 2013 г., има за цел да укрепи мрежата от сухоземни и морски връзки с Югоизточна Азия, Централна Азия, Близкия изток и Африка.На форум през миналия май Си обеща 126 милиарда долара за осъществяване на плана, но Китай не може да преодолее подозренията на западните столици, където политиците подозират, че инициативата е опит за разширяване на китайското влияние.\"Инициативата \"Един пояс, един път\" не е китайски заговор, както някои хора в света твърдят\", успокои Си на ежегоден форум, организиран от китайската неправителствена организация Boao Forum for Asia в южната провинция Хайнан.\"\", добави той, цитиран от \"Синхуа\".На посещение в Китай през януари френският лидер Еманюел Макрон заяви, че инициативата не може да бъде \"еднопосочна\".По време на изказването си Си разкри, че \"Един пояс, един път\" се развива вече 5 г. и в инициативата участват повече от 80 държави и международни организации., увери държавният глава на Китай.", "date": "2018.04.11", "title": "Пътят на коприната не е китайска конспирация, увери Си Дзинпин"}
{"url": "https://news.bg/politics/prisaedinihme-se-kam-proekta-sayuz-za-milion-evropeyski-genomi.html", "text": "България се присъединява към проекта \"Съюз за милион европейски геноми\" (MEGA). Това одобриха министрите от кабинета \"Борисов-3\", информира МС.Министерският съвет одобри присъединяването на България към инициаторите на проекта чрез подписване на съвместна декларация \"Достъп до най-малко един милион геноми в Европейския съюз\".Инициативата цели създаването на интегрирана база данни от поне 1 милион геноми за клинични и научни цели. Подобна интегрирана цифрова инфраструктура би дала силен тласък в сферата на геномните научни изследвания и цифровото публично здравеопазване.Тя е възможност за сериозен напредък в персонализираната медицина, а впоследствие - икономически растеж и подобряване на демографското положение на континента чрез ранна диагностика, по-добро лечение и превенция на заболяванията, за грижи в ключови области, включително редки, инфекциозни и комплексни болести, гласят мотивите на документа.Присъединяването към инициативата става чрез подписване на Съвместната декларация за развитие на съществуващи национални (и регионални) инициативи за персонализирана медицина, за укрепване на сътрудничеството между държавите членки (и регионите) на Европейския съюз и на Европейското икономическо пространство, за реализиране на ползите от трансграничния достъп до и обмен на геномни данни, за да се постигне прогрес на персонализираната медицина. Аналогични проекти вече са факт в редица държави - САЩ, Индия, Китай и др.", "date": "2018.04.11", "title": "Присъединихме се към проекта \"Съюз за милион европейски геноми\""}
{"url": "https://news.bg/society/obsledvat-tunel-kriviya-v-kresnenskoto-defile-prez-noshtta.html", "text": "За да не се затруднява интензивният трафик през Кресненското дефиле, за безопасността на движение на шофьорите и на работещите екипи, проучвателно-проектантските работи в тунел \"Кривия\" при 388-ми километър на път I-1 /Е 79/ София - Кулата ще се извършват през нощта - от 22 ч. до 5 ч. сутринта.Очаква се предвидените проучвателни дейности да завършат до края на седмицата. Те са част от предстоящия ремонт на тунела, с дължина 343 м. Той ще включва нова отводнителна система, хидроизолация, нова светофарна уредба и енергоефективно осветление и други системи, повишаващи безопасността на движение. Срокът за изпълнение на проучвателните работи е 120 дни, а на ремонта - 300 дни.Изпълнител на проучвателните и на ремонтните работи е ДЗЗД \"Геопът - Тунел Кривия\", в което са: \"Геострой\" АД и \"Пътстрой-92\" АД. Стойността на договора е 3 212 721,60 лв с ДДС.Строителният надзор се осъществява от \"Пътконсулт 2000\" ЕООД. Техният договор е на стойност 54 720 лв. с ДДС. Проектът се финансира от бюджета на Агенция \"Пътна инфраструктура\".", "date": "2018.04.11", "title": "Обследват тунел \"Кривия\" в Кресненското дефиле през нощта"}
{"url": "https://news.bg/politics/balgariya-dokaza-che-mozhe-da-e-doveren-partnyor-na-es-otchete-se-pavlova.html", "text": "За първите три месеца на председателството на България на Съвета на ЕС страната ни се доказа като достоен, стабилен, отговорен и доверен партньор на ЕС, който успява да балансира сериозни и трудни дебати. Това заяви министърът за Българското председателство на Съвета на ЕС Лиляна Павлова на пресконференция, на която беше представен отчета на свършеното през първото тримесечие.Над 1 000 заседания и срещи са проведени в София, Брюксел и Страсбург през първите три месеца на Българското председателство. В форумите са участвали близо 10 000 делегати. Проведени са и 22 заседания на Съвета на ЕС в различни формати, 12 заседания на КОРЕПЕР II и 13 заседания на КОРЕПЕР I. Откакто страната ни председателства Съвета на ЕС, са се състояли и близо 700 работни групи в Брюксел, а у нас са проведени над 100 от събитията в календара.Според Павлова един от най-големите успехи е провеждането на 64 триалога между Съвета, Комисията и Парламента по важни теми, по които е постигнат значителен напредък.Като успех Павлова отчете приключилите преговори в тристранните срещи за Директивата за командироването на работници, приемането на процедурните правила за работа на Съвместната група за парламентарен контрол на Европол, Регламента относно мониторинга и докладването на емисиите на CO2 и разхода на гориво на нови тежки превозни средства, Регламента за споделяне на усилията, за постигане целите на ЕС за климата, Директивата за енергийната ефективност на сградите, Директивите по пакета за отпадъците, Регламента за географското блокиране при пазаруване онлайн и други.По думите на министъра най-големите предизвикателства предстоят. Сред тях най-важното е Срещата на върха на лидерите на държавите членки на ЕС и Западните Балкани, която ще се проведе на 17 май в НДК.Според Павлова амбицията на председателството ни е на тази среща да се приеме \"Декларация от София\", в която подробно да бъдат описани всички инфраструктурни проекти, предвидени за инвестиции в района.Предстои и приемането на важни финансови директиви за всички граждани и бизнеса, ще започне и дебатът за Многогодишната финансова рамка. \"Месец април ще бъде много финансово ориентиран. България ще отстоява своите позиции за запазването на Кохезионната политика и Общата селскостопанска политика, както и да се предвиди бюджет за цифровия дневен ред, за завършването на Единния дигитален пазар, за защитата на личните данни и киберсигурността\", заяви още Павлова.Павлова обърна внимание и на защитата на личните данни и , в контекста на .По-рано днес Павлова се отчете и на заседание на Министерски съвет.", "date": "2018.04.11", "title": "България доказа, че може да е доверен партньор на ЕС, отчете се Павлова"}
{"url": "https://news.bg/politics/bsp-podkrepya-protesta-na-horata-s-uvrezhdaniya.html", "text": "Положението на хората с увреждания по-скоро ще се влоши. Пристъпва се към ограничаване на права при липса на реална възможност за трудова и социална интеграция на хората с увреждания. Ние изцяло подкрепяме справедливите искания поставени в Протестната нота на Национално представителните организации на и за хората с увреждания и протеста им днес.Това се казва в позиция на БСП, разпространена до медиите половин час преди началото на протеста на хората с увреждания.Поради неспособността правителството да се справи със злоупотребите и корупцията в тази система, се наказват хората с реални увреждания. С предложените промени не се гарантира ограничаване на корупционните практики и увеличаване на контрола, твърдят от Левицата.Припомняме, във вторник, 10 април 2018 г. по указание на премиера Бойко Борисов бяха .Според БСП с тези промени, които оценяват работоспособността, част от хората с намалена работоспособност над 50 % ще получат отказ за получаване на пенсия за инвалидност, а друга част ще получават частичен размер на пенсията.Предложената концепция не решава основните проблеми на хората с увреждания, категорични са от партията на Нинова. Концепцията има неясен характер, без времеви хоризонт и цели по-скоро икономии на финансови средства. Какви права ще ползват хората с увреждания след разделянето на експертизата и как те ще бъдат гарантирани, питат авторите на позицията.Според тях, децентрализацията ще доведе до затруднение и увеличение на администрацията, а не улеснение за хората с увреждания.Неясен остава проблемът как държавата ще предостави реално работно място и доходи от труд за хората, получили експертиза за своята работоспособност и лишени изцяло или частично от инвалидни пенсии. И досегашната оценка дава възможност за труд на част от тях, но безработицата им е близо 90 % при нищожните нива на инвалидната пенсия, припомнят от БСП.Лишаването, изцяло или частично, от инвалидна пенсия, без гаранции за възможност за цялостна интеграция - достъпна среда, адаптирани работни места, достъп до съвременни и ефективни социални услуги, адекватни нива на добавките за социална интеграция, е просто стремеж за търсене на икономии, за ограничаване на разходи от една от най-онеправданите социални групи. Не се отчита острата необходимост от продължаващо лечение и рехабилитация за стабилизирането на здравословното състояние на освидетелствените лица, смятат от левицата.Според тях, в България хората с увреждания са около 8 %, при 16 % средно за ЕС. Предложената концепцията за реформиране на експертизата на работоспособността не решава нито един от проблемите за:Не се решава и проблемът за осигуряване на хората с увреждания на компенсиращ доход, обвързан с увеличените разходи за лечение, хранене, медицинска и социална рехабилитация, обучение и преквалификация, транспорт, достъп до информация, социални услуги и др. С промените не се намалява административната тежест и подобряване на обслужването, гласи позицията на Левицата.", "date": "2018.04.11", "title": "БСП подкрепя протеста на хората с увреждания"}
{"url": "https://news.bg/world/nay-malko-21-zaginali-pri-opit-za-byagstvo-ot-zatvor-v-braziliya.html", "text": "Най-малко 21 души са загинали при опит за бягство от затвор в северната част на Бразилия, подпомогнато от въоръжена групировка отвън, която се е опитала да взриви стена, съобщиха местните власти, цитирани от \"Франс прес\".От службата за сигурност на щата Пара определиха масовия опит за бягство от затвора \"Санта Изабел\", близо до амазонския тропически град Белем, като наподобяващо военна битка, в която както затворниците вътре, така и сътрудниците им отвън са били въоръжени.\"В опита за бягство бяха използвани експлозиви срещу една от стените\", уточниха силите за сигурност, като допълниха: \"Опитът за бягство беше подкрепен от изключително тежко въоръжена групировка. Според предварителните информации, затворниците също са разполагали с оръжия в затвора.\"Надзирателите са отвърнали с \"интензивна размяна на стрелба\".Потвърдените убити досега включват 20 затворници и външни нападатели, както и един надзирател. Други петима надзиратели са били ранени, включително един сериозно.Полицията е открила две пушки и пет пистолета на мястото.Бразилия е сред страните в света, в които има най-много убийства, като там се извършват около 60 хил. убийства годишно, а затворите са претъпкани и в тях често избухва насилие.Към юни 2016 г. е имало 726 712 затворници и капацитет само за 368 000 според последните официални статистически данни.Мощни наркобанди редовно отнасят териториалните си битки от улиците на Рио де Жанейро и други големи градове в затворите.", "date": "2018.04.11", "title": "Най-малко 21 загинали при опит за бягство от затвор в Бразилия"}
{"url": "https://news.bg/politics/bzns-pita-strukturite-si-za-dyasno-obedinenie.html", "text": "Само чрез единство и единодействие на демократичните сили в България може да бъде постигнато благоденствие и устойчиво евроатлантическо развитие, вярват от БЗНС.От партията са категорични, че винаги приветстват всяко усилие за обединение на демократичната общност в България, както и че полагат всички необходими усилия за осъществяването на такова обединение.Политическите програми и позиции на Българския земеделски народен съюз били близки до тези на ДСБ, \"Да, България\", ПП Зелените и ДЕОС, за което от партията благодарят за доверието и желанието да бъдат учредители и част от проекта \"Демократична България\".Основополагащи принципи за БЗНС са моралът, националният идеал, демократичното начало и вярата в доброто, както посочват от партията. Съюзът вярва, че тези принципи могат да са устойчиви само при пълно зачитане и равнопоставеност между политическите субекти, съставляващи новия политически проект.Заради това БЗНС се обръща към всички свои областни и общински организации с призив да разгледат и да се произнесат по проекто-споразумението за учредяване на съюз \"Демократична България\". Позициите ще се разгледат на УС на БЗНС на 12 май тази година.", "date": "2018.04.11", "title": "БЗНС пита структурите си за дясно обединение"}
{"url": "https://news.bg/politics/ministar-petkov-ochakva-za-dialog-horata-s-uvrezhdaniya.html", "text": "Готовност за продължаване на диалога с национално представителните организации на хората с увреждания декларира министърът на труда и социалната политика Бисер Петков на брифинг в Министерски съвет малко преди началото на обявения протест на 18 национално представителни организации на хора с увреждания.Министър Петков припомни, че във вторник, след проведена среща при премиера Борисов е било решено да се актове за медицинската експертиза и проекта за правилника за дейността на ТЕЛК-ови състави.Разговорите ще продължат до постигна на съгласие по готвените промени. По отношение на концепцията за експертиза на работоспособността министър Петков припомни, че тя е била внесена в Народното събрание в изпълнение на решение на парламента в края на месец октомври 2017 г. \"Оттогава не са предприемани последващи действия по реализацията на тази концепция\", коментира Петков.По думите му, тогава организациите на хората с увреждания са се обявили против някои от промените и реформите. За утре (четвъртък, 12 април 2018 г.) в 15.00 часа имаме договорена среща в МТСП, където ще се радвам да чуя предложенията за промени в медицинската експертиза.Министър Петков декларира, че целта на промените не е да ограничи и да намали средствата за подкрепа на хората с увреждания, а по-скоро да постигне по-справедливото им разпределение, да се ограничат злоупотребите, които всички са съгласни, че съществуват в системата на експертизата и да се търсят възможности за допълнителна подкрепа на хората с увреждания.\"Готов съм и днес да проведа среща с организациите на хората с увреждания\", заяви Петков. Надявам се, че след днешния протест разговорът с организациите да продължи, каза още той.Министърът обясни, че това, което утре трябва да се изясни по време на срещата, е дали организациите подкрепят модела на Световната здравна организация за функционалността на човешкия организъм като ICF система като база за извършване на оценката на хората с увреждания и съответно как виждат организацията на медицинската експертиза. По думите му предложението е тази оценка да е комплексна и да бъде направена от един орган, който да има мултидисциплинарен характер и извършва както медицинска експертиза, така и социална оценка, така и оценка на функционалността на хората с увреждания.Министър Петков коментира, че вече има подготвена наредба за интеграционните добавки - проект на постановление на МС за промени в Правилника за прилагане на Закона за интеграция на хората с увреждания, с които се въвежда нов ред за отпускане и контрол на целевите помощи за медицински изделия и помощни средства на хората с увреждания.Министър Бисер Петков обясни, че според промените вече няма да се дават пари на ръка, а изделията ще се заплащат директно на доставчиците. Министърът припомни, че са включени и три нови медицински изделия за деца с увреждания.", "date": "2018.04.11", "title": "Министър Петков очаква за диалог хората с увреждания"}
{"url": "https://news.bg/politics/elektronnite-lichnosti-prevzemat-es.html", "text": "От септември електронната личност \"превзема\" ЕС. 500 милиона граждани на ЕС са обединени от единния пазар, а единният пазар означава и единен цифров пазар. Според еврочиновниците не трябва да има цифрови граници в единния цифров пазар, затова падна и роумингът в ЕС.По пътя си към цифровизация и цифровата икономиката влизат нови и нови правила. От следващия месец влизат в сила нови юридически норми за запазване на личните данни, като във всички страни членки личните ни данни ще се защитават по еднакъв начин. Еврочиновниците са категорични, че ЕС е образец за защита на личните данни. Не случайно заради скандала с личните данни във \"Фейсбук\" американски конгресмен даде общността за пример и призова САЩ да вземе добрите идеи от ЕС.От края на септември влиза в сила и  идентификация. Това означава, че във всички членки \"електронната ни личност\" ще се признава. Евродиректива задължава страните за минимални нива на кибер защита.Много повече защити в социалните мрежи предвижда Брюксел - не бива да има език на омразата, не могат да се публикуват видеоматериали, подстрекаващи към тероризъм.Но какво всъщност е \"електронната самоличност\". Електронната идентификация е процес на използване на данни в електронна форма за идентификация на лица, чиито данни представляват по уникален начин дадено физическо лице. Използва се от потребители и организации за достъп до услуги, предоставени от правителството, банки и други компании. Освен онлайн автентикация (потвърждаване на автентичността - б.р.) потребителят може да има възможност да подписва електронни документи.Една от формите за електронна идентификация е електронна лична карта, която е надграждане на обикновената лична карта за използване онлайн. Това е смарт карта с формат ID-1, с отпечатана информация за самоличността (например лични данни и снимка) и вграден RFID чип, подобен на използваните в биометричните паспорти. Възможно е чипът да съдържа и пръстови отпечатъци. Картата се използва за онлайн автентикация, например, удостоверяваща възраст или за услуги на електронното правителство. Възможно е в чипа да се запише и електронен подпис, издаден от доставчик на удостоверителни услуги.Страни, които използват електронна идентификация, са Белгия, Чили, Гватемала, Германия, Израел, Италия, Естония и др. В Норвегия, Швеция и Финландия се приемат банкови карти като средство за удостоверяване на самоличността пред правителствените органи. Расте броят на страните, прилагащи електронна идентификация при провеждането на избори.Къде е България? Вече е приет Законът за електронната идентификация. Целият процес по електронизация на услугите е поверен на Държавна агенция \"Електронно управление\".", "date": "2018.04.11", "title": "Електронните личности превземат ЕС"}
{"url": "https://news.bg/disasters/257-zhertvi-pri-razbivaneto-na-voenen-samolet-v-alzhir.html", "text": "Военен самолет, в който според последни данни е имало 257 души, се е разбил в Алжир, съобщават местните медии, като няма оцелели, потвърдиха от алжирското военно министерство. Самолетът се е разбил малко след излитането си от военновъздушната база в град Буфарик, който се намира на 30 километра югозападно от столицата Алжир, близо до Средиземно море в северната част на страната. Машината се е отправяла към град Бешар в югозападната част на страната, близо до границата с Мароко. 14 линейки са били изпратени на мястото, а ранени хора са били откарани в болница.На произведения в Русия самолет Ил-76 са се намирали десетки военнослужещи.Снимки, публикувани в алжирски медии, показват гъст дим, издигащ се от мястото на катастрофата.Министерството на отбраната на Алжир излезе с изявление, в което се посочва, че причината за катастрофата засега не е ясна и че е започнало разследване. Според алжирски медии 26 от загиналите са били членове на Фронт Полисарио, въоръжено политическо движение, стремящо се към независимост за контролираната от Мароко Западна Сахара.Алжир е главният защитник на Фронта Полисарио, когото Мароко обвинява за създаването на военни постове в наблюдавана от ООН буферна зона в Западна Сахара близо до границата с Алжир.Мароканският външен министър Насър Бурита през миналата седмица заяви, че Рабат ще предприеме всички необходими действия за защита на Западна Сахара и обвини Алжир за дългогодишния конфликт.Тази самолетна катастрофа е най-голямата в света от гледна точка на броя на загиналите от юли 2014 година насам, когато над Източна Украйна беше свален самолет на Malaysia Airlines с 298 души на борда.Преди четири години самолет, превозващ военнослужещи и членове на семействата им, се разби в Алжир, при което загинаха 77 души. ", "date": "2018.04.11", "title": "257 жертви при разбиването на военен самолет в Алжир"}
{"url": "https://news.bg/crime/napushen-mlad-shofyor-se-zabi-v-patrulka.html", "text": "18-годишен водач, шофирал след употребата на марихуана, се заби в патрулка в град Полски Тръмбеш, област Велико Търново.Инцидентът става вчера, 10 април, около 21.45 часа. 18-годишният шофьор карал в посока град Русе, когато блъснал последователно две коли, спрелите вдясно, извън платното за движение. Едната кола била аварирал лек автомобил, а другата - служебен автопатрул с включен светлинен сигнал.Вследствие на удара пътникът, возещ се до шофьоря, също 18-годишен, получава фрактура на костта на дясната ключица. Момчето е настанено за лечение в болницата във Велико Търново без опасност за живота.След катастрофата пътните полицаи тествали младия шофьор за употреба на алкохол и наркотични вещества. Тестът показал, че той шофира след употреба на марихуана.По случая е образувано досъдебно производство, като към момента причините за катастрофата не са ясни, съобщиха от Областната дирекция на МВР в Търново.", "date": "2018.04.11", "title": "Напушен млад шофьор се заби в патрулка"}
{"url": "https://news.bg/world/vnimavayte-za-raketi-v-sredizemno-more-predupredi-evrokontrol-aviokompaniite.html", "text": "Европейската агенция за контрол на въздушния трафик в Европа Евроконтрол предупреди самолетните компании да са предпазливи при полетите над източната част на Средиземно море заради възможни въздушни удари в Сирия през следващите 72 часа, информира \"Ройтерс\".От Евроконтрол поясниха, че могат да бъдат използвани ракети въздух-земя и крилати ракети през този период и е възможно от време на време да прекъсва функционирането на радионавигационната апаратура.Президентът на САЩ Доналд Тръмп и западните му съюзници обсъждат възможни военни действия срещу сирийските правителствени сили заради подозрителна химическа атака в град Дума.Вчера от Белия дом обявиха, че Тръмп отменя планирана визита в Латинска Америка по-късно тази седмица заради ситуацията в Сирия.Евроконтрол не уточнява произхода на потенциалните ракетни заплахи.Авиационните регулатори в държави, включително САЩ, Великобритания, Франция и Германия, предупредиха компаниите да избягват въздушното пространство на Сирия.Единствените пътнически полети над Сирия са на сирийските и ливанските авиолинии.", "date": "2018.04.11", "title": "Внимавайте за ракети в Средиземно море, предупреди Евроконтрол авиокомпаниите"}
{"url": "https://news.bg/int-economics/svetovnata-banka-namali-prognozite-za-rastezh-v-6-darzhavi-ot-zapadnite-balkani.html", "text": "Световната банка намали прогнозата си за икономически растеж в Западните Балкани до 3,2% през 2018 г. от предишната си прогноза за 3,3% и предупреди, че структурните реформи са необходими, ако регионът иска да се развива устойчиво в средносрочен план., съобщава \"Ройтерс\".Банката допълва, че очаква регионът, който обхваща Албания, Босна, Косово, Македония, Черна гора и Сърбия, да нарасне с 3,5% през 2019 г., в сравнение с предвидените 3,6% в доклад от ноември 2017 г.Банката идентифицира търговският протекционизъм, нормализирането на лихвените проценти в световен мащаб, ниският потенциал за растеж и несигурността във вътрешните политики като основни рискове за перспективите.\"Тези рискове могат да бъдат смекчени чрез рационализиране на разходите и изграждане на фискално пространство за реформи, които увеличават растежа, и чрез по-стратегически подход за повишаване на конкурентоспособността\", коментира банкатаПреди световната финансова криза през 2008 г. балканските държави са наводнени с евтин капитал, което е допринесло за средния ръст от 5% до 7% годишно.Международният валутен фонд и други международни организации призовават шестте държави да намалят своя публичен сектор, да реформират своите пенсионни системи и да приватизират държавно контролирани дружества, за да се справят с рязкото покачване на бюджетните дефицити и безработицата.В своя доклад Световната банка допълва, че докато безработицата пада в повечето страни през 2017 г., тя варира от 13,5% в Сърбия до 30,4% в Косово.\"Над 80% от новите работни места са в услугите, най-вече търговията на дребно и търговията на едро, подкрепени от ръста на потреблението\", посочва докладът.Само Сърбия и Босна отбелязват бюджетни излишъци през 2017 г. В останалата част от региона дефицитите продължават, често и заради лоши целеви социални помощи и субсидии. За да се справят с това, Албания, Черна гора и Косово се опитват да увеличат растежа и да съживят капиталовите инвестиции, обяснява Световната банка.\"Внимателното финансиране, публичните инвестиции и бюджетиране ще помогнат да се гарантира, че фискалните рискове, свързани с инвестициите, ще бъдат сведени до минимум\", допълва докладът.", "date": "2018.04.11", "title": "Световната банка намали прогнозите за растеж в 6 държави от Западните Балкани"}
{"url": "https://news.bg/society/bchk-razdava-hranitelni-pomoshti-do-4-may.html", "text": "До 4 май от Българския Червен кръст раздават помощта от пакетирани храни. Те призовават хората да посетят раздавателните пунктовете на организацията, за да получат срещу подпис и документ за самоличност полагащите им се хранителни продукти.На включените в списъците на Агенцията за социално подпомагане (АСП) се полагат по 16,320 кг от седем вида храни: леща - 7 кг; рибни консерви - 1,120 кг; грах - 3,200 кг; лютеница - 2 кг; доматено пюре - 0,800 кг; бисквити - 1,200 кг и мед - 1 кг.Право на тази помощ имат:Допълнителна информация може да бъде предоставена в областните/ Столичната организации на БЧК. Помощта е по \"Оперативната програма за храни и/или основно материално подпомагане\" на ЕС. Графикът за раздаване на продуктите в цялата страна е публикуван на интернет страниците на БЧК /www.redcross.bg/, на АСП /www.asp.government.bg/ и в регионалните офиси на БЧК.", "date": "2018.04.11", "title": "БЧК раздава хранителни помощи до 4 май"}
{"url": "https://news.bg/world/nova-zelandiya-bezsporno-e-rasistka-prizna-premierat.html", "text": "Премиерът на Нова Зеландия Джасинда Ардърн призна, че южната тихоокеанска държава е \"безспорно\" расистка, но тя е горда с усилията за разрешаване на проблема, информира АФП.Лявоцентристкият политик отговори на коментари на новозеландския актьор, режисьор, сценарист и комик Тайка Уайтити, че родината му е расистка.Според него Нова Зеландия е най-доброто място на планетата, но е расистко място. Уайтити поясни, че хората отказват да нарекат с истинското име коренното население маори и полинезийците като цяло. Самият Уайтити е с маорско потекло.Изказванията предизвикаха разгорещен дебат в държава. Мнозина го подкрепиха, а други смятат, че преувеличава проблем, който е много по-голям в други държави.Ардърн от своя страна каза пред TV3, че е трудно да се открие държава, в която няма расизъм.\"\", подчерта тя и се похвали, че ежедневно се полагат усилия за подобряване на ситуацията.", "date": "2018.04.11", "title": "Нова Зеландия „безспорно” е расистка, призна премиерът"}
{"url": "https://news.bg/world/srabski-voenen-samolet-se-razbi-do-kovachitsa.html", "text": "Сръбски военен самолет се е разбил в Ковачица рано тази сутрин, съобщава B92.\"Вечерне Новости\" съобщава, че самолетът е G-4 Super Galeb. Според неофициална информация двамата пилоти успяват да катапултират, а единият от тях е в тежко състояние.По непотвърдена информация единият пилот е загинал, а раненият пилот е във Военномедицинската академия в Белград.Сръбското министерството на отбраната потвърждава, че самолетът се е разбил и пилотите са катапултирали и допълва, че са изпратени спасителни екипи на мястото на инцидента.G-4 e тренировъчен самолет, първите полети са на 17 юли 1978 година. Приет във въоръжените сили на Югославия през 1983 г.", "date": "2018.04.11", "title": "Сръбски военен самолет се разби до Ковачица"}
{"url": "https://news.bg/crime/v-burgas-zapaliha-4-koli-sobstvenost-na-1-chovek.html", "text": "Неизвестен извършител е запалил 4 коли, собственост на 34-годишен мъж от Бургас, съобщи \"24 часа\".Палежът е станал в областния град. Един от автомобилите е изгорял до основи, другите 3 коли са частично обгорели.Първият сигнал към МВР е подаден около 00.30 часа. Според сигнала е възникнал пожар на паркинг пред блок 69 в квартал \"Изгрев\".Към мястото са изпратени екипи на пожарната и полицията. В хода на проверката се установява, че първо е запалена лека кола Мазда 3, която е напълно опожарена. До колата имало паркирани още 3 автомобила, които са частично обгорели.Криминалистите обясняват, че обстоятелствата около палежа се изясняват. Работи се по няколко версии.Собственикът на колите Пламен И. предполага, че става въпрос за съседска война. Причината - на паркинга нямало достатъчно места за паркиране.34-годишният бургазлия имал фирма за предоставяне на автомобили под наем. Две от засегнатите при пожара коли се използвали точно за тази дейност.", "date": "2018.04.11", "title": "В Бургас запалиха 4 коли, собственост на 1 човек"}
{"url": "https://news.bg/politics/borisov-nastoya-za-kontrol-nad-1-7-mlrd-leva-za-horata-s-uvrezhdaniya.html", "text": "Целта ни е да направим реформата така, че да остане повече ресурс за тях. Това каза министър-председателят Бойко Борисов на брифинг в Министерския съвет по повод организирания национален протест на хората с увреждания.По време на заседанието на площада пред Министерски съвет се събраха повече от 6500 души в подкрепа на хората с увреждания и техните искания.1,7 млрд. лв. отиват в този процес и мисля, че един по-добър контрол ще е от полза за всички. Още веднъж апелирам за диалог, заяви Борисов.Той изрази увереност, че с общи усилия може да се направи така, че за тези хора с увреждания да останат повече средства.Премиерът припомни и че още в коалиционно споразумение е залегнало да се направи всичко възможно да се спре източването на различни системи от хора, които злоупотребяват.Хората, които са на протеста, хората с увреждания, от години работим прекрасно с всички тези организации и разбирам тяхната болка, но те са наши съюзници, коментира Борисов.Премиерът заяви и че вицепремиерът Валери Симеонов работи с екип от различни експерти и министри. Целта е не да се ощетяват дадени хора, а да спрат фалшивите ТЕЛК и източване на финанси и този ресурс да остане за тези, които действително имат нужда.\"Ни най-малко не сме мислили на някой да навредим - точно обратното\", увери премиерът.Той е категоричен, че хора, които не заслужават и са взимали тези пари, а продължават да ги взимат - това не може да продължи.\"Аз благодаря на хората, които протестират\", посочи Борисов и информира, че утре и в следващите дни ще се срещнат с министрите и вицепремиера и точка по точка, детайл по детайл ще се обсъди всяко едно нещо, което ги тревожи.По думите на Борисов е нужно по отношение на комисиите ТЕЛК да се използва всички ресурси на държавата за по-голям контрол, тъй като проблемът започва именно от там.\"Искам да ги успокоя, че целта ни е да направим така, че да остане повече ресурс за тях, а не да се пренасочва на друго място\", заяви Борисов.Борисов призова за диалог, така че заедно да направят така, че за хората с увреждания да останат повече средства.Припомняме, вчера, след като стана ясно, че подготвяния протест от 18 национално представителни организации на и за хората с увреждания ще се състои, п в системата за медицинската експертиза (т.нар. ТЕЛК) бяха изтеглени от Министерство на здравеопазването. Както министър Ананиев, така и социалният министър Бисер Петков обявиха, че очакват диалог с организациите на хората с увреждания.Въпреки оттеглянето на промените на протест на триъгълника на властта се събраха тази сутрин над 6500 души, които искат достоен живот и труд в страната си.", "date": "2018.04.11", "title": "Борисов настоя за контрол над 1.7 млрд. лева за хората с увреждания"}
{"url": "https://news.bg/society/6-500-poiskaha-dostoen-zhivot-i-trud-za-horata-s-uvrezhdaniya.html", "text": "\"Реформа - да, но не така!\"Това скандират хора с увреждания от цялата страна.  събра 6 500 души, членове на 18 национално представителни организации на хората с увреждания.Инициативна група на организациите на и за хората с увреждания връчи в Министерски съвет протестна декларация срещу готвената реформа с искане да бъде оттеглена концепцията за оценка на работоспособността. Красимир Коцев, председател на Съюза на хората с увреждания, настоя от трибуната за качествено здравеопазване и медицинска рехабилитация, както и за достъпна архитектурна среда.Председателят на Националния съюз на трудовите кооперации поиска също достойнство и достоен труд. \"В нашите кооперации се полага труд не по-малко значим от другите хора, работещи в националната икономика.\"Той предупреди, че подготвяната реформа \"може да ни направи от работещи бедни в бедстващи бедни\" и подчерта, че хората с увреждания не искат помощи, а достоен труд.Хората с увреждания настояха интеграционните добавки да бъдат процент от минималната работна заплата.Адриана Стоименова, един от организаторите на протеста на хората с увреждания, заяви по време на митинга: \"Отидохме в Министерски съвет и се върнахме, защото ни казаха да отидем и да внесем протестната нота в приемната, но аз това съм го направила много отдавна.\"Стоименова настоя управляващите да поемат отговорността, която имат към хората с увреждания.Протестът бе подкрепен от Рудолфо Катани, член на Борда на Европейския форум на хората с увреждания, председател на Комисията за връзки с Европейския съюз към борда на Европейския съюз на слепите.От трибуната той съобщи: \"80 млн. хора с увреждания в този момент са с вас и ви подкрепят.\"\"Правителството в България трябва да се откаже от тази реформа и да започне разговори с организациите на хората с увреждания. \"Срам\" - трябва да кажем всички, заедно тази дума\", допълни Катани.\"Държавата иска да вземе пенсията за инвалидност като казва, че хората с увреждания трябва да работят и същевременно не осигурява възможности за работа, достъпна архитектурна среда и транспорт\", посочи още Катани.Председателят на Комисията за връзки с Европейския съюз към борда на Европейския съюз на слепите оцени като истински срам факта, че държавата не признава Конвенцията на ООН за правата на хората с увреждания, която е ратифицирала още през 2012 г.\"Инвалидността е защитена от конвенцията и това трябва да се спазва\", призова Катани. Той изтъкна още, че интеграцията е човешко право.\"Не искаме пожертвования - искаме права\", настоя още Катани, като подчерта колко е важно да се борим за правата на жените с увреждания, децата с увреждания, хората в трета възраст с увреждания, които по думите му са двойно дискриминирани и се нуждаят от защита и подкрепа.", "date": "2018.04.11", "title": "6 500 поискаха достоен живот и труд за хората с увреждания"}
{"url": "https://news.bg/world/shefat-na-mvf-predupredi-sreshtu-targovskiya-protektsionizam.html", "text": "Международният валутен фонд (МВФ) е оптимист за световния ръст, но предупреждава за надвиснали тъмни облаци заради намаляване на фискалните стимули и увеличаване на основните лихви.Това заяви директорът на фонда Кристин Лагард по време на реч в Хонконг, цитирана от \"Ройтерс\".Тя поясни, че основните приоритети пред глобалната икономика са избягване на протекционизъм, защита срещу финансов риск и подхранване на дългосрочен икономически ръст.Лагард коментира световната икономика на фона на търговския конфликт между САЩ и Китай, който увеличава несигурността в областта на бизнеса и търговските отношения.\"\", подчерта Лагард.\"\", поясни шефът на МВФ.Според нея най-добрият начин за справяне със световния дисбаланс е да се използват фискални инструменти или структурни реформи. Тя предупреди, че правилата на Световната търговска организация са пред риск да бъдат напълно погазени, което би било \"непростим, колективен политически провал\".Лагард изтъкна, че политиците трябва да разрешават споровете без използването на извънредни мерки.Реалността през 2018 и 2019 г. е, че импулсът в крайна сметка ще се забави заради намаляване на фискалните стимули, увеличаване на основните лихви и затягане на финансовите условия.Нов анализ на фонда показва, че световният дълг е достигнал рекордните 164 трилиона долара, което е с 40% повече от 2007 г. Китай е отговорна за повече от половината от това увеличение.Лагард е убедена, че икономиките трябва да намалят правителствения дефицит, да укрепят фискалната рамка и да започнат да намаляват държавния дълг.", "date": "2018.04.11", "title": "Шефът на МВФ предупреди срещу търговския протекционизъм"}
{"url": "https://news.bg/press/zdravnoto-ministerstvo-dava-zaden-za-reformata-v-telk-polovinata-balgari-ochakvat-svetovna-voyna.html", "text": "ТЕЛК. \"Монитор\":Здравното министерство дава заден за реформата в ТЕЛКМинистерството на здравеопазването дава заден за реформата в ТЕЛК.\"След среща с премиера Бойко Борисов решихме да оттеглим проекта за промени в медицинската експертиза. Разбрахме се, с предложения в Министерски съвет да отидем едва когато постигнем пълен консенсус с всички заинтересовани страни\", заяви министърът на здравеопазването Кирил Ананиев.Оттеглянето на концепцията с промени в медицинската експертиза, на база на която се отпускат инвалидни пенсии, става ден преди националния протест на инвалидите. \"Тази концентрация води до влошаване на живота на хората с увреждания\", заяви зам. председателят на Националния съвет за интеграция на хора с увреждания Адриана Стоименова. Изчисления на Съюза на слепите показват, че заради готвената реформа около 100 000 българи могат да останат без инвалидни пенсии.  Пратка. \"Сега\":Съмнителна пратка за главния прокурор е оставена в Съдебната палатаСъмнителен пакет, адресиран до главния прокурор Сотир Цацаров, е получен в Съдебната палата в София в ранния следобед, съобщи БНТ. Той бил оставен на служебния вход на Съдебната палата, откъм ул. \"Алабин\".Екипи на ДОТИ и МВР проверяват съдържанието на пратката. Проверката със скенер показала, че вътре в пакета има кукла, омотана с кабели, контакти и щепсели.Експерти проверяват дали пратката съдържа взривни вещества. Нагласи. \"Дума\":Половината българи очакват световна война 53%, или около 3 млн. българи, очакват нова световна война, сочи изследване на \"Галъп интернешънъл\". Близо 1,9 млн. души, или 34 на сто, допускат, че някоя от глобалните световни сили може да използва ядрено оръжие. От тях 63% казват, че това е малко вероятно или е изключено.30% от запитаните са на мнение, че правителството не се справя с външнополитическите дейности, а 8 на сто не са сигурни в мнението си. 62% приемат, че е необходимо да се преговаря с турския президент Ердоган, а 33% смятат, че преговорите са излишни, сочи проучването.В същото време обаче обществото продължава да очаква далеч по-ефективни и твърди действия срещу проблемите в страната и особено спрямо корупцията. Средства. \"Монитор\":€1,15 млрд. пратили гастарбайтерите в България Над 1,15 млрд. евро са изпратили сънародниците ни, които работят зад граница, на близките си в България през миналата година. Това е с 284 млн. евро повече, отколкото през 2016 г., когато сумата на преводите е възлизала на 869 млн. евро, показва справка в Българска народна банка (БНБ).Най-много средства идват от българите в САЩ, Испания и Гърция. Данните на БНБ обаче отчитат само парите, изпратени по банков път и чрез дружества за парични трансфери. Не е ясно какви суми влизат у нас в брой или какви стоки, купени зад граница, идват в страната. Освен това част от парите се изпращат по хора или чрез автобусните превозвачи, като най-развита е тази система на пренос на средства между България и Гърция. Нощен транспорт. \"24 Часа\":За 3 дни над 900 души пътували с нощните автобуси  Над 900 души са пътували с четирите нощни линии на градския транспорт в София през първите 3 дни, откакто услугата работи. Най-много - близо 500, са били пътниците в първия ден, в който тръгна нощният градски транспорт - в нощта на 7 април, вероятно заради Великден.От Столичната община смятат, че интересът към нощния градски транспорт тепърва ще се засили и дават пример с 2009 г., когато отново бе направен експеримент с движение на градски транспорт и вечерта. Тогава за месец с него са пътували 2700 души, а очакванията са, че сега пътниците ще са повече.14 шофьори возят софиянци през нощта по четирите линии. Толкова са и кондукторите. Това е и една от разликите с дневния градски транспорт, защото в нощните рейсове билетчето се купува от кондуктор. Освен това във всеки от автобусите има видеонаблюдение, за да се гарантира сигурността както на шофьорите, така и на пътниците. Нощните рейсове са оборудвани и с паникбутон.", "date": "2018.04.11", "title": "Здравното министерство дава заден за реформата в ТЕЛК; Половината българи очакват световна война"}
{"url": "https://news.bg/world/azerbaydzhan-provezhda-prezidentski-izbori.html", "text": "Азербайджан провежда днес предсрочни президентски избори. Кандидатите за поста са седем, предаде \"Ройтрес\". Президентът Илхам Алиев се бори за пореден мандат. Алиев управлява богатата на петрол каспийска държава от 2003 г. насам. Опозиционните партии в бившата съветска република призоваха преди два месеца за бойкот. В изявление председателят на движението Джамил Хасани нарече предсрочните избори \"обида за изборите\".Европейският парламент обяви през март, че няма да изпраща наблюдатели на изборите в Русия и в Азербайджан. Имащите право на глас са 5,2 млн. души. Секциите отварят в 8 часа и ще затворят в 19 часа. Часове след края на изборния ден се очакват и първите резултати. Припомня се голямата пропаст между бедни и богати в страната, както и старият спор с Армения около Нагорни Карабах", "date": "2018.04.11", "title": "Азербайджан провежда президентски избори "}
{"url": "https://news.bg/world/savetat-za-sigurnost-othvarli-tri-rezolyutsii-za-siriya.html", "text": "Съветът за сигурност отхвърли три резолюции за Сирия. Тази вечер се проведе гласуване след обвиненията за химическа атака при която 50 души са загинали, а стотици други са пострадали. Отхвърлено бе американското искане за ново разследване на атаката. Отхвърлени са били и руските, както и шведският опит за компромис. Те не събраха нужните 8 гласа \"за\" и нито едно \"против\" от страните с право на вето. Руският представител предупреди САЩ, Великобритания и Франция да се въздържат от планове за военна операция срещу Дамаск. Париж все още не е дал отговор ще удари ли Сирия. Лондон твърди, че реакция трябва да има. Появиха се информации, че американският президент Доналд Тръмп готви удар в следващите няколко дни. Междувременно, Организацията за забрана на химическите оръжия изпрати свой екип. ", "date": "2018.04.11", "title": "Съветът за сигурност отхвърли три резолюции за Сирия "}
{"url": "https://news.bg/world/fark-iskat-speshna-sreshta-s-prezidenta-na-kolumbiya.html", "text": "Колумбийската групировка ФАРК поиска спешна среща с президента Хуан Мануел Сантос. Причината е арестът на  кокаинов крал. Това би подкопало мирното споразумение. Това е най-голямата в страната бунтовническа група. Правителството подписа ревизирано мирно споразумение с FARC през ноември след четиригодишни преговори в кубинската столица Хавана.Преди това избирателите отхвърлиха споразумението на референдум. Тя е създадена през 1964 година като военно крило на местната комунистическа партия. Идеологията й е да се борят за \"Нова Колумбия\" - общество на социална справедливост и равенство. В състава й влизат около 20 000 бойци, разделени на групи.Организацията е призната от САЩ и европейските страни за терористична. Има сериозни подозрения, че организацията поддържа една част от дейността си с трафик на наркотици.Колумбийците са дълбоко разделени по темата. Жертви на ФАРК за половин век въоръжен конфликт в Колумбия са най-малко 220 хиляди души. ", "date": "2018.04.11", "title": "ФАРК искат спешна среща с президента на Колумбия "}
{"url": "https://news.bg/weather/topla-sryada-valezhi-na-mesta.html", "text": "Днес ни очаква предимно слънчев ден, с временни увеличения на облачността. Ще бъде топло, с максимални температури между 23 и 28 градуса. Следобед ще се развива купесто-дъждовна облачност от запад и на места ще превали и прегърми.Ще духа слаб до умерен вятър от юг-югоизток. Атмосферното налягане е по-ниско от средното за месеца. Подобна бе прогнозата и за вчера. Не се очаква съществена промяна и за четвъртък.", "date": "2018.04.11", "title": "Топла сряда, валежи на места "}
{"url": "https://news.bg/world/3078-palestintsi-sa-raneni-v-gaza.html", "text": "Палестинското министерство на здравеопазването в Газа обяви, че 105 палестинци са сериозно ранени след участието им в демонстрации на март на завръщането.На пресконференция пред поликлиниката \"Ал-Шефа\" Ашраф Кидра, говорител на медиите в министерството, заяви: \"Кедра обясни, че \" Министерството съобщи, че 129 души са били ранени в главата и шията. Кедра обясни, че има 305 са деца на възраст под 18 години, 78 са жени.Той също така спомена, че има 12 ранени медицински служители, а министерството отбелязва, че четири превозни средства за спешна помощ и гражданска защита са пряко насочени.Израел по-рано коментира новината за убития журналист от Газа. За него има данни, че е капитан от Хамас. ", "date": "2018.04.11", "title": "3078 палестинци са ранени в Газа "}
{"url": "https://news.bg/crime/politsiyata-predpriema-seriozni-merki-predi-macha-tsska-levski-v-stolitsata.html", "text": "СДВР предприема мерки за охрана на обществения ред и безопасност на движението в столицата във връзка с предстоящата футболна среща от турнира \"Купа България\" между отборите на ПФК \"ЦСКА\" и ПФК \"Левски\" на 11 април-сряда от 18 часа на Национален стадион \"Васил Левски\".Преди, по време и след провеждането на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач.Планирани са стриктни действия за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/.Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.За да бъде избегнато струпване, приканваме зрителите да се възползват от по- ранното отваряне на входовете на стадиона. Вратите за посетители ще бъдат отворени в 16 часа.", "date": "2018.04.11", "title": "Полицията предприема сериозни мерки преди мача ЦСКА-Левски в столицата"}
{"url": "https://news.bg/int-politics/zukarbarg-obyavi-facebook-e-v-postoyanna-bitka-s-rusiya.html", "text": "Създателят и изпълнителен директор на Facebook Марк Зукърбърг заяви пред американските сенатори по време на изслушването му в Сената на САЩ, че компанията му е в постоянна битка с руски оператори, които се опитват да експлоатират социалната мрежа.\"Това е надпревара, състезание. Те ще продължат да стават по-добри\", подчерта Зукърбърг.Зукърбърг отговаряше на въпроси след скандала със събирането на данни от потребители на социалната мрежа от страна на компанията Cambridge Analytica.Той също така разкри, че Робърт Мюлър, специалният прокурор, разследващ предполагаемата намеса на Русия в американските президентски избори през 2016 г., е разпитал служители на \"Фейсбук\", като самият Зукърбърг не е бил сред тях.\"Работата ни със специалния прокурор е поверителна и искам да съм сигурен, че в открита сесия не разкривам нещо, което е поверително\", посочи Зукърбърг.През февруари специалният прокурор Робърт Мюлър повдигна обвинения на 13 руснаци за намеса в американските президентски избори, както и срещу три руски компании. Една от тях беше Агенцията за интернет изследвания, която е известна като \"руска ферма за тролове\" и която според обвинението е имала \"стратегическа цел да сее раздори в американската политическа система\".Зукърбърг обяви, че \"Фейсбук\" вече разработва нови инструменти за идентифициране на фалшиви профили, чрез които се манипулира общественото мнение.\"Има хора в Русия, чиято работа е да се опитват да използват нашите системи и други интернет системи, както и други системи. Трябва да инвестираме, за да ставаме по-добри и в това\", изтъкна още шефът на \"Фейсбук\".", "date": "2018.04.11", "title": "Зукърбърг обяви: Facebook е в постоянна битка с Русия"}
{"url": "https://news.bg/int-politics/blizo-5-chasa-amerikanski-senatori-opitvat-da-razberat-kak-funktsionira-feysbuk.html", "text": "Марк Зукърбърг направи 5-часов дебют в Сената на САЩ. Сенаторите учтиво и любезно се опитваха да разберат как Фейсбук неволно е позволил да се съберат данни от близо 87 милиона души в последния скандал със социалната медия и \"Кембридж Аналитикс\".В седмиците преди изслушването, Фейсбук отправи изявления свързани с изтичането на данни и тяхната сигурност, че ще се постараят това да не се повтори, а сенаторите продължават да се опитват да разберат как Фейсбук събира данни, прави пари и какво всъщност представлява бизнес моделът му.\"След като сенаторите започнаха да разпитват Зукърбърг, някои потребители в Туитър доста бързо започнаха да се забавляват със стереотипа, че някои възрастни не разбират напълно социалните мрежи\", пише TIME.\"33-годишният изпълнителен директор на Фесйсбук не е оратор и се придържаше към изслушването с леко роботизирани отговори. Когато се появиха по-трудни въпроси и се изказаха сенатори с техническа грамотност, задавайки въпроси за доверието и потенциални нарушения, отговорите на Зукърбърг бяха по-малко задоволителни. Но само с пет минути определени за сенатор, няма как да го притиснат повече, колкото биха могли\", коментира Business Insider.\"Конгресът, ръководен от републиканците, обикновено се противопоставя на увеличаване на държавното регулиране на бизнеса, въпреки това, разкритията за руска намеса и нарушенията на неприкосновеността на личния живот засилиха натиска върху законодателите да действат. И всъщност, дали току що Зукърбърг предложи платена версия на Фесйбук\", обяснява USA Today.\"Зукърбърг призна, че Фейсбук разследва дали потребителите, засегнати от изтичането в Cambridge Analytica, може да са били насочени и към организация, свързана с Кремъл. \"Нашата позиция не е, че регулирането е лошо\", каза Зукърбърг. \"Мисля, че правилният въпрос е коя е правилната рамка, а не дали трябва да има такава\", допълва Форбс.\"На въпроса дали ръководители на Фейсбук са били интервюирани от специалния съветник Роберт Мюлер, който разследва намесата на Русия в американските избори, Зукърбърг заяви: \"Работата ни със специалния съветник е поверителна ... но знам, че работим с тях\", съобщава Aljazeera.Всъщност в 5-часовото изслушване, Зукърбърг се изправи срещу монополната власт на Фейсбук, той не успя да назове най-големия си конкурент. Бе попитан дали социалната медия е твърде мощна. Остава усещането, че американските сенатори се борят с огромната мощ на Фейсбук по съвсем нов и все още неясен начин. Нямат последователна стратегия за увеличаване на конкуренцията на пазара на социалните медии, а проблемът придобива все по-сложни параметри.Зукърбърг със сигурност не изключва платена версия на Фейсбук, това е нещо, за което той счита, че си заслужава да се помисли. Налице са многобройни въпроси относно бизнес модела на компанията и дали наистина би могъл да защити поверителността на потребителите, тъй като разчита в голяма степен на събирането на данни за техния живот и поведение. Оказва се, че Зукърбърг разчита доста и на бъдещото развитие на изкуствения интелект- AI и счита, че това и различни алгоритми ще помогнат по-бързо да се сортират и отделят постове свързани с речта на омразата и други проблеми.Сенаторите не разбират как работи Фейсбук, както и много хора, но бяха отправени много въпроси: Как придобива данни? Колко време запазва тези данни? Как потребителите могат да контролират кои данни споделят? В същото време част от въпросите към Зукърбърг са въпроси по-скоро за Гугъл или други гиганти.Не получиха реален отговор въпросите, как точно Фейсбук използва данните, които събира. Някои сенатори определиха проблема в самата сложност на ситуацията. В крайна сметка сенаторът Джон Кенеди обобщи - \"вашето потребителско споразумение е гадно\". А въпросът с Фейсбук не е само на САЩ, една регулация с един пазар ще има доста сериозни последствия и е глобален аспект, Европа вече опитва и това е само началото.", "date": "2018.04.11", "title": "Близо 5 часа американски сенатори опитват да разберат как функционира Фейсбук"}
{"url": "https://news.bg/int-politics/tramp-e-iskal-da-razkara-razsledvashtiya-vrazkite-mu-s-rusiya-spetsprokuror.html", "text": "Президентът на САЩ Доналд Тръмп е искал да уволни специалния прокурор Робърт Мюлър в началото на декември, след като чул информации, че специалният прокурор е връчил призовки във връзка с разследването на бизнес отношенията на Тръмп с \"Дойче банк\", съобщава в. \"Ню Йорк таймс\", цитирайки хора, приближени на американския държавен глава.След като обаче адвокатите на Тръмп научили, че информациите не са верни, Тръмп се отказал от идеята да уволни Мюлър. Според \"Ню Йорк таймс\" това е вторият път, за който е известно, че Тръмп е възнамерявал да уволни Мюлър. Предишният път е бил през юни, когато юрисконсултът на Белия дом Доналд Макган заплаши да подаде оставка, ако американският президент не спре да го притиска да уволни Мюлър.Информацията се появи, след като пресаташето на Белия дом Сара Сандърс заяви по-рано, че Тръмп смята, че има правомощията да уволни Мюлър заради ролята му в обиска от страна на ФБР в офиса на личния адвокат на Тръмп Майкъл Коен.", "date": "2018.04.11", "title": "Тръмп е искал да разкара разследващия връзките му с Русия спецпрокурор"}
{"url": "https://news.bg/regions/problemi-s-trafika-v-kresnenskoto-defile-zaradi-star-tunel.html", "text": "Обследване на тунела в Кресненското дефиле може да доведе до проблеми с трафика, предупреждават от Агенция \"Пътна инфраструктура\" (АПИ).От днес до 16 април проектанти ще правят огледи за ремонта му.Тунелът е стар и не отговаря на изискванията за височина за камионите. Според проектантите височината му може да се увеличи, като се преработи самото трасе, което да мине на по-голяма дълбочина.Ремонтът щял да струва над 3 млн. лeвa.Заради огледите на съоръжението в следващите няколко дни е възможно движението са се извършва в едната лента за кратко през деня.\"Този тунел трябва да бъде приведен в нормална експлоатация, при възможност да се отвори малко габарита на тунела, но това всичкото ще стане ясно като приключат проучвателните дейности, където ще дадем един доклад към АПИ и те като възложител, ще решат какво ще бъде в крайна сметка извършвано като ремонт на този тунел\", обясни ръководителят на проекта Антоанета Меракова пред Нова телевизия. ", "date": "2018.04.11", "title": "Проблеми с трафика в Кресненското дефиле заради стар тунел"}
{"url": "https://news.bg/crime/tsacheva-razchita-na-sada-po-kazusa-s-ekstradiraneto-na-balgarina-v-sasht.html", "text": "\"На този етап няма възможност за отношение и реакция от страна на Министерство на правосъдието. Ние сме информирани, но с оглед процедурите съдът е този, който трябва да се произнесе\", коментира пред БНР министърът на правосъдието Цецка Цачева, по повод исканото от САЩ екстрадиране на 29-годишния Желяз Андреев.По силата на договора за екстрадиция между България и САЩ в рамките на 60 дни ще възникне задължението да се осъществи тази екстрадиция. \"На този етап конкретните факти по случая би трябвало да са предоставени изцяло на прокуратурата и българският съд ще е този, който ще прецени за съответствието им\", обясни тя.Цачева добави, че не трябва да се забравя, че върховенството на закона и правото е основен принцип и когато има повече факти, тогава трябва да се коментира.\"Дали той е виновен или не, ще се преценява от съда в Америка. Има възможност Желяз Андреев да не бъде екстрадиран в Америка. Дали ще бъде екстрадиран или не, зависи от Окръжния съд в Добрич и от Варненския апелативен съд. Те преценяват дали има основание да бъде екстрадиран. Тук не се преценява дали Желяз е виновен или не, защото това се преценява от съда в Америка\", коментира пред НоваТВ адвокат Марин Марковски. \"Прокуратурата казва, че Желяз е извършил фалшифициране на документи и контрабанда, което не е вярно. За да направи държавното обвинение искане за задържането на Желяз Андреев в рамките на 60 дни, е написала нещо, което го няма в молбата за екстрадация. Прокуратурата е вкарала в обвинението престъпление, за което няма данни, защото и молбата за екстрадация още не е пристигнала\", обясни Марковски.Той допълни, че шефовета на компанията са араби, \"те са били екстрадирани в Америка и са получили по спогодба около 13 до 15 месеца лишаване от свобода. Законодателството на Америка е доста гъвкаво и позволява да се прецени всеки случай индивидуално. Но това не значи, че нашето момче трябва да отиде там\", допълни адвокатът.\"Звучаха ми невероятно обвиненията срещу сина ми. Предлогът, под който го привикаха беше, че бил свидетел на ПТП. В полицията отидохме заедно. Аз присъствах на задържането му\", разказва Мариела Денчева, майка на Желяз Андреев.Желяз е заминал за София, за да учи в университет, чрез онлайн сайт за работа си намира работа в голяма американска компания. Започва работа там през 2013 г. и напуска през 2016 г., година преди компанията да закрие дейността си на територията на България. Впоследствие, Желяз си намира работа в европейска авиокомпания, където е строго забранено да се извършва търговия с ембаргови стоки.Припомняме, . Те са обвинени, че са нарушили ембаргото за търговия със Сирия.В обвинителния акт е записано, че сънародниците ни са работили в кол център в София. Те са продавали части за самолети на сирийските авиолинии. САЩ обаче смята, че те са свързани с терористична дейност.", "date": "2018.04.11", "title": "Цачева разчита на съда по казуса с екстрадирането на българина в САЩ"}
{"url": "https://news.bg/disasters/helikopter-mi-8-se-razbi-v-rusiya-shestima-zaginali.html", "text": "Руски хеликоптер Ми-8 се е разбил в град Хабаровск в Далечния изток на Русия, като всички шестима души на борда са загинали, съобщават от руското министерство на извънредните ситуации. Инцидентът е станал в 11:30 часа местно време (4:30 ч. българско) в района на ул. \"Антена - Хирургическая\". \"Хеликоптер Ми-8 на авиокомпанията \"Изток\" извърши твърдо приземяване в пустеещи земи (антенно поле). По предварителни данни на борда на машината са се намирали шестима души. Сгради и съоръжения не са пострадали\", се уточнява в информацията на ведомството.На мястото на катастрофата е избухнал пожар. \"Всичко, което можем да кажем със сигурност, е, че хеликоптерът се е разбил на части\", допълниха от министерството, като отломки са разпръснати в радиус от километър.От Следственият комитет на Русия информираха, че хеликоптерът е извършвал учебно-тренировъчен полет, като на борда е бил само екипажът.На мястото на произшествието работят служители на полицията, Министерството на извънредните ситуации и Следствения комитет, като двете черни кутии на хеликоптера вече са намерени.Ръководителят на Хабаровския край Вячеслав Шопрт е разпоредил да се окаже помощ на семействата на жертвите, като ще им бъдат изплатени по 1 млн. рубли.", "date": "2018.04.11", "title": "Хеликоптер Ми-8 се разби в Русия, шестима загинали"}
{"url": "https://news.bg/tourism/angelkova-sreshtu-kzp-slabo-zveno-pri-otnemane-na-zvezdi.html", "text": "\"С промените в Закона за туризма стартирахме създаването на туристически инспекторат, който ще проверява спазват ли се изискванията, след като даден хотел е бил категоризиран\", коментира пред НоваТВ министърът на туризма Николина Ангелкова във връзка с оплаквания от лоши условия в редица хотели у нас.\"Според мен слабото звено е в КЗП. Те трябва да ни сигнализират. Ние не знаем кои са много от хотелите и затова разчитаме на сигналите. В момента ние чакаме някакъв друг орган да ни сигнализира, ако реши, за да можем да стартираме процедура за отнемане на звезди\", обясни тя. Тя допълва, че инспекторатът ще се грижи само за последващия контрол, а в Министерство на туризма вече действа телефон за сигнали и нередности по хотелите.Ангелкова коментира казуса с мизерията в хотел в Чифлика, от която преди месец се оплакаха граждани и допълни, че за да се отнеме категорията на един хотел, Комисията за защита на потребителите - КЗП трябва да подаде искане за това. \"И до ден днешен ние не сме получили такова искане. Но от 4 април хотелът е затворен\", коментира министърът на туризма.Припомняме и тогава Ангелкова призова да се подават сигнали в МТ. Ведомството веднага щяло да реагира. Министърът се закани и за по-строг контрол как се прави категоризация на хотелите. Освен това хотелът нерегламентирано използвало думата СПА в името си, което е поредното нарушение, констатирано в обекта", "date": "2018.04.11", "title": "Ангелкова срещу  КЗП - слабо звено при отнемане на звезди"}
{"url": "https://news.bg/society/ekspert-i-v-neta-nosim-otgovornost-kakto-v-realniya-zhivot.html", "text": "Всеки, който в интернет ползва инструменти, програми и платформи и трябва да носи отговорност, както го прави в реалния живот. Това заяви пред bTV експертът по киберсигурност Ясен Танев.Той предвижда след безпрецедентното изслушване на Марк Зукърбърг в американския Конгрес вероятно да се появи и комерсиална версия на социалната мрежа \"Фейсбук\". Тя ще се плаща или с пари или с добиване на криптовалути от компютрите на потребителите.\"Бизнес моделът на \"Фейсбук\" (към момента - б.р.) е такъв - притежават средата, хората, интересите им,  и  на рекламодателите до своята аудитория. Това е класически медиен подход, но с много внимателно таргетиране\", коментира Танев.Според него за първи път сенаторите са посочили Европа като добър пример заради новия регламент за защита на личните данни. С него компаниите ще бъдат задължени да казват какво съхраняват, защо го съхраняват, докога го съхраняват, с кого го споделят и как потребителите могат да изтрият всичките си данни или да свалят резервно копие.Припомняме, предстоящото влизане в сила (от 25 май 2018 г.) на , пряко ще засегне дейността на всички държавни и общински структури, обществени организации, организации с нестопанска цел. Той ще се отрази и на дейността на всички стопански субекти, които в рамките на дейността си събират, обработват и съхраняват лични данни.", "date": "2018.04.11", "title": "Експерт: И в нета носим отговорност както в реалния живот"}
{"url": "https://news.bg/world/palestintsite-vzriviha-bomba-do-buldozer-na-izrael-v-gaza.html", "text": "Палестинците са взривили бомба до израелска строителна машина в непосредствена близост до граничната ограда в северната част на Ивицата Газа. Няма пострадали хора, нито сериозни материални щети, обявиха от израелската армия.Като ответна мярка израелските въоръжени сили са ударили \"редица\" позиции на палестинското ислямистко радикално движение \"Хамас\", което контролира Газа и което според израелците е терористична групировка.Палестински медии съобщават, че израелски танкове са обстреляли позициите на \"Хамас\".От израелската армия посочиха, че булдозерът се е намирал на територията на Газа, но в рамките на буферната зона, която Израел все още смята официално за част от територията си.Според палестинските медии взривът е избухнал източно от град Газа, в северната част на палестинския анклав. Позициите на \"Хамас\", които са били ударени, са се намирали в близост.Според израелските въоръжени сили самоделното взривно устройство е било заложено в района по време на една от демонстрациите, проведени край граничната ограда през последните седмици.Въпреки че нито една палестинска радикална групировка засега не е поела отговорност за атаката срещу булдозера на израелските въоръжени сили, израелската армия е ударила \"Хамас\" в отговор, тъй като те контролират крайбрежния анклав.Израел редовно изпраща булдозери в буферната зона оттатък оградата, за да разчисти храсталаците и други отломки.", "date": "2018.04.11", "title": "Палестинците взривиха бомба до булдозер на Израел в Газа"}
{"url": "https://news.bg/crime/vaorazheni-obraha-benzinostantsiya-kray-shumen.html", "text": "Неизвестни обраха бензиностанция край Шумен около 2 часа тази нощ в района на \"Пети километър\", съобщи БНР. По предварителна информация в касата имало около 240 лева.По информация на медията, в нападението са участвали четирима, въоръжени с бухалка и пистолет.Двама маскирани и въоръжени нападнали служителката в търговския обект. Грабителите удряли 50-годишната жена. Случаен клиент също не бил пощаден - един от маскираните ударил 55-годишния мъж с пистолет в лицето. Клиентът искал само да си купи цигари. Докато служителката и клиентът били налагани, в бензиностанцията влязъл трети маскиран. Той взел касата с оборота. Четиримата се оттеглили пеш зад бензиностанцията.Жената успяла да подаде сигнал до охранителната фирма, които информирали полицията за случилото се.След побоя пострадалите са откарани в болница. Мъжът е с фрактура на носа, а служителката е със счупен пръст.Припомняме, преди 2 години полицай обра бензиностанция на Пети километър край Шумен. Тогава бяха задигнати 130 лева, а извършителят получи условна присъда.", "date": "2018.04.11", "title": "Въоръжени обраха бензиностанция край Шумен"}
{"url": "https://news.bg/int-politics/rusiya-se-zakani-da-svalya-vsyaka-raketa-na-sasht-sreshtu-siriya.html", "text": "Руските военни запазват правото си да свалят ракети и да унищожават установките и точките, откъдето са изстреляни в случай на агресия на САЩ срещу Сирия. Това предупреди посланикът на Русия в Ливан Александър Засипкин, цитиран от руските медии.Засипкин подчертал, че \"руските сили ще се противопоставят на американската агресия в Сирия чрез прихващането на ракети и удряйки техните установки\".Изявлението на руския представител беше направено, след като Вашингтон заплаши с \"мощен отговор\" срещу Сирия след предполагаемата атака с химическо оръжие в контролирания от бунтовниците град Дума край Дамаск в събота. САЩ хвърлиха вината за нападението върху сирийското правителство.", "date": "2018.04.11", "title": "Русия се закани да сваля всяка ракета на САЩ срещу Сирия"}
{"url": "https://news.bg/crime/zadarzhaha-39-godishen-za-krazhba-ot-tsarkva-vav-vidin.html", "text": "Видински полицаи задържаха 39-годишен за кражба от църква в областния град.Вчера, рано сутринта към 3 часа, диспечер от частна охранителна фирма сигнализирал в полицията за кражба от православния храм \"Св.Петка\" на ул.\"Княз Борис І\". Дежурна оперативна група извършила оглед на местопроизшествието.Разследващите установяват взлом в църквата на две от металните решетки на прозорец. По данни на свещеника, липсвали около 60 лева и 100 евро от малък иконостас, а дървеният му плот бил счупен.Извършителят на престъплението, 39-годишният С.М., криминално проявен и осъждан от село Бориловец, е установен и задържан в района на църквата. При личния обиск полицаите намират 153.95 лв, 100 евро и метално фенерче.Случаят е докладван в прокуратурата. С.М. е привлечен като обвиняем по образуваното в РУ-Видин бързо производство и с прокурорско постановление е задържан за срок до 72 часа.В процес на изясняване е участието му в извършена няколко часа по-рано (около 22 и 50 часа на 9 април) по идентичен начин кражба на дървена кутия за дарения с наличните в нея пари от същия храм. Работата на разследващите продължава.", "date": "2018.04.11", "title": "Задържаха 39-годишен за кражба от църква във Видин"}
{"url": "https://news.bg/int-politics/germaniya-narochi-rusiya-kato-izvarshitel-na-nova-hakerska-ataka.html", "text": "Шефът на германското контраразузнаване обяви, че има \"голяма вероятност\" руското правителство да стои зад кибератака срещу германски компютърни мрежи, въпреки че е признал, че е трудно да бъде 100 процента сигурен, съобщава \"Ройтерс\".Ханс-Георг Маасен е заявил пред журналисти, че германските власти внимателно разследват атаката, след като е била е установена през декември, като тя не е причинила никакви щети.Той допълни, че е било установено, че кибератаката е била с руски произход, въпреки че не е свързана с АРТ28, руската хакерска група, която атакува Бундестага (долната камара на германския парламент) през 2015 г.Маасен е отказал да коментира, след като е бил запитан да потвърди информации, генерирани от германски депутати и източници от силите за сигурност, че неотдавнашната кибератака е била свързана с друга руска хакерска група, известна като Snake или Turla.", "date": "2018.04.11", "title": "Германия нарочи Русия като извършител на нова хакерска атака"}
{"url": "https://news.bg/world/500-dushi-sa-otroveni-v-siriya-obyavi-szo.html", "text": "Световната здравна организация (СЗО) осъди предполагаемата атака с химически оръжия в Дума, Сирия, през миналия уикенд. Организацията разкри, че 500 пациенти са хоспитализирани със \"симптоми, които съответстват на излагане на отровни химикали\", информира \"Ройтерс\"., обяви Питър Салама, заместник на генералния директор на СЗО по реакцията при извънредни ситуации.Агенциите на ООН нямат достъп до по-голямата част от Източна Гута, включително Дума, където е извършена атаката. Сирийското правителство отрича обвиненията.Междувременно Кремъл обяви, цитиран от \"Ройтерс\", че се надява всички страни в Сирия да избегнат всичко, което може да дестабилизира вече нестабилната ситуация в Близкия изток и подчерта, че е категорично против въздушни удари на САЩ по сирийските въоръжени сили.Според говорителя Дмитрий Песков обвиненията към Дамаск не са основани на реални факти. Песков поясни, че Русия настоява за безпристрастно разследване на инцидента.Запитан за коментари на руския посланик в Ливан, който заяви, че Русия ще сваля американски ракети, ако бъдат изстреляни по сирийските сили, Песков отговор, че не иска да коментира информацията.", "date": "2018.04.11", "title": "500 души са отровени в Сирия, обяви СЗО"}
{"url": "https://news.bg/regions/poetapno-spirat-parnoto-v-sofiya.html", "text": "От днес започва поетапно спиране на парното в столицата.\"Топлофикация София\" съобщи, че има дългосрочна прогноза за трайно затопляне. Поради това топлоснабдяването може да бъде спряно напълно.Изискванията по нормативна уредба сочат, че дружеството трябва да осигурява подаването на топлинна енергия към столичани в периода от 1 октомври до 30 април. Това обаче не означава, че парното се пуска и спира автоматично на тези дати, обясняват от \"Топлофикация\".За пускането на топлоподаването трябва да бъдат изпълнени законовите изисквания, а именно - времето през три последователни дни трябва да е със средноденонощна температура по-ниска от +12°C и прогноза от НИМХ - БАН за трайно застудяване.Аналогично за масовото спиране трябва да се регистрират три последователни дни със средноденонощна температура по-висока от +12°C и прогноза от НИМХ - БАН за трайно затопляне.От \"Топлофикация София\" информират още, че при желание от страна на клиентите, отоплението в отделни сгради може да остане включено до 30 април 2018 г. За тази цел е необходимо да има решение на общото събрание на етажната собственост. На основание на това решение упълномощено лице подава заявление в обслужващия топлорайон.", "date": "2018.04.11", "title": "Поетапно спират парното в София"}
{"url": "https://news.bg/crime/zadarzhaha-dvama-za-targoviya-s-istoricheski-tsennosti.html", "text": " При полицейски операции срещу престъпления, свързани с културно-исторически ценности, столични полицаи са задържани двама мъже. 38-годишният Б.М. е арестуван в момент на продажба на античен съд, тип амфора в двора на кооперацията, в която живее. Съдът е иззет, а продавачът отведен с полицейска мярка до 24 часа.Резултатът от назначената съдебна археологическа експертиза показва, че амфората е автентична, датираща от елинистичния период- VI век пр.н.е. и притежава характеристиките на движим археологически обект и културна ценност по смисъла на Закона за културното наследство.Вторият мъж, 36-годишния П.К. е задържан докато получавал пратка в офис на спедиторска фирма. При обиск и изземване, полицаите намират 12 монети, съдържащи се в получената пратка, както и още 56 антични на вид монети.При претърсване в жилището на задържания са намерени и иззети голям брой монети с видим археологически произход и други метални предмети. По случая е образувано досъдебно производство.На иззетите монети е назначена съдебно-археологическа експертиза. Резултатът показал, че монетите и предметите, държани от П.К. имат характеристики на движими археологически обекти и културни ценности по смисъла на Закона за културното наследство.След доклад на събраните материали по двата случая в Софийска районна прокуратура Б.М. и П. К. са привлечени като обвиняеми.", "date": "2018.04.11", "title": "Задържаха двама за търговия с исторически ценности"}
{"url": "https://news.bg/politics/ek-podlozhena-na-400-kiberataki-godishno.html", "text": "Киберпрестъпленията са бич за съвременното дигитално общество. Брюксел е в непрекъснат лов на киберпрестъпници, но сигурността изисква непрекъснато укрепване. Атаките на хакерите са основно към крайните потребители и действат чрез мейлите.За последните 3-4 години на 400 атаки годишно е подложена ЕК, сочат източници от Брюксел. 10% от тях са сериозни атаки с конкретни последици. С три пъти се е увеличила инвестицията в киберсигурност за последните 3-4 години. ЕС има екип за незабавно реагиране при компютърни инциденти (CERT-EU). Целта на специалния екип е да защитава от кибератаките, които често са насочени срещу институциите, агенциите и органите на ЕС.В средата на следващата година Европа трябва да премине към най-новата дигитална инфраструктура с цел по-голяма защита. До края на 2020 Брюксел има амбицията да постигне по-чиста киберсреда. Изграждат се нови нива на защита в по-уязвимите системи. Най-уязвими са крайните потребители, които трябва да са много информирани за потенциалните заплахи в мрежата.Най-лесният начин да се предпазим, е да не кликаме върху линк, ако не идва от достатъчно надежден източник.Доста атаки към ЕС се приписват на Русия, но федерацията все още не е категорично посочена. В практически план целта на ЕС е да се защити с нови технологии от всичко, дори и от комбинирани атаки. Самите киберпрестъпници също се развиват.CERT-EU работи в тясно сътрудничество с вътрешните екипи за компютърна сигурност на европейските институции и поддържа връзка с широка мрежа от екипи за незабавно реагиране при компютърни инциденти и фирми, занимаващи се със сигурността на информационните системи във всички държави членки. Също така си сътрудничи активно със свои колеги в НАТО и със звеното по хибридни заплахи на Европейската служба за външна дейност.", "date": "2018.04.11", "title": "ЕК подложена на 400 кибератаки годишно "}
{"url": "https://news.bg/politics/ms-predlaga-povishenie-za-shefa-na-otbranata-gen-leytenant-andrey-botsev.html", "text": "Началникът на отбраната генерал-лейтенант Андрей Боцев да бъде удостоен с висшето офицерско звание \"генерал\". Това предлагат министрите от кабинета \"Борисов-3\" на президента Румен Радев, който издава указите за кадрови промени, съобщиха от МС.Ген.-лейтенант Пламен Атанасов навършва пределна възраст за заеманото звание и той е предложен за освобождаване от длъжността заместник-началник на отбраната. За неговия пост е предложен генерал-майор Димитър Илиев, който ще бъде освободен като заместник-командир на Корпуса за бързо развръщане на НАТО в Солун. За него се готви повишение в чин - генерал-лейтенант.Бригаден генерал Иван Ортоманов е предложен за освобождаване като директор на дирекция \"Операции и подготовка\" в МО. Той ще заеме поста на ген.-майор Димитър Илиев - заместник-командир на Корпуса за бързо развръщане на НАТО в Солун и ще бъде удостоен със звание генерал-майор. За директор на дирекция \"Операции и подготовка\" и удостояване със звание бригаден генерал е предложен полк. Маргарит Михайлов. Сега той е заместник-началник на щаба на Сухопътните войски.Бригаден генерал Иван Лалов е предложен за освобождаване от длъжността командир на 3-а авиационна база. Предвижда се той да стане заместник-командващ на Съвместното командване на силите и да бъде повишен в звание - генерал-майор.Да заеме овакантената длъжност командир на авиобазата, както и за удостояване със звание бригаден генерал е предложен сегашният заместник-командир на базата полк. Димитър Петров.За назначаване за заместник-командир на ВМС и удостояване със звание флотилен адмирал е предложен капитан І ранг Георги Пенев, в момента началник на щаба на ВМС.Заместник-директорът на Служба \"Военна информация\" полк. Пламен Ангелов е предложен за директор на Службата и удостояване със звание бригаден генерал. Той ще поеме поста от бригаден генерал Светослав Даскалов, който ще бъде освободен от военна служба поради навършване на пределна възраст за заеманото звание.Полк. Васил Лазаров е предложен за длъжността съветник на Върховния главнокомандващ на въоръжените сили по военната сигурност, както и за удостояване със звание бригаден генерал.Директорът на дирекция \"Логистика\" в МО полк. Митко Григоров е предложен за удостояване със звание бригаден генерал.Министрите предлагат на президента да промени Указ 85/2012, с който са утвърдени длъжностите във въоръжените сили и в НСО, за които се изискват висши офицерски звания. Предложението е висше офицерско звание генерал-майор (контраадмирал) да се изисква и за длъжността директор на Щаба на отбраната. Неговите функции са свързани с организиране дейността на административните звена в Щаба на отбраната като стратегически военен щаб на въоръжените сили.", "date": "2018.04.11", "title": "МС предлага повишение за шефа на отбраната ген.-лейтенант Андрей Боцев "}
{"url": "https://news.bg/world/kolko-struva-edna-us-raketna-ataka-v-siriya.html", "text": "Президентът на САЩ Доналд Тръмп се закани да нанесе ракетен удар по сирийските войски на Башар Асад. Заканата е отправена една година след баража с американски ракети \"Томахоук\" към сирийска военновъздушна база, съобщават агенции.Последното ракетно нападение на САЩ по сирийските войски беше срещу военновъздушна база Ал Шайрат, разположена на около 40 км от град Хомс, през април 2017 г. За атаката Пентагонът е изхарчил около 93 милиона долара.От данните за бюджета на ВМС на САЩ за 2017 г. става ясно, че всяка ракета \"Томахоук\", произведена от Raytheon Co. RTN, струва 1,59 милиона долара. САЩ са използвали 59 по сирийската база в отговор на химическа атака, при която загинаха повече от 80 цивилни.В началото на септември 2014 г. американски бойни кораби изстреляха 47 ракети \"Томахоук\" по време на първата нощ на бомбардировки срещу ДАЕШ (\"Ислямска държава\") в Сирия.Тези ракети могат да бъдат изстрелвани от подводници, но местоположението им се пази в тайна.Русия се закани да сваля всяка американска ракета, изстреляна по войските на Башар Асад, макар че бараж от ракети \"Томахоук\" потенциално може да преодолее противоракетни системи.По-рано днес президентът на САЩ Доналд Тръмп изригна, призовавайки Русия да се подготви за американските ракети.", "date": "2018.04.11", "title": "Колко струва една US ракетна атака в Сирия?"}
{"url": "https://news.bg/crime/zadarzhaha-nad-2-tona-nelegalen-dizel-v-silistrensko.html", "text": "Инспектори от \"Митническо разузнаване и разследване\" на Митница Русе задържаха над 2000 литра дизелово гориво без документи в частни стопанства на двама жители на село Цар Самуил, Силистренско.Проверките са извършени на 3 и 5 април 2018 година. В обекти, стопанисвани от двама различни мъже в село Цар Самуил, митническите инспектори са открили PVC-контейнери с вместимост 1000 литра. Всеки от тях е бил пълен до горе с дизелово гориво.В първия случай измереното съдържание на контейнера е 1032 литра, а във втория - 995 литра. Собствениците на обектите не са представили документи за произход на горивото, както и за плащане, начисляване или обезпечаване на дължимия за стоката акциз.Дизелът е иззет и проби са изпратени за лабораторен анализ. По случаите са образувани административнонаказателни производства. Предвидената от закона санкция е в размер на удвоения дължим акциз за откритото количество, но не по-малко от 1000 лева. В първият случая размерът на санкцията е равен на 1333,34 лв, а във втория - 1285,54 лева.", "date": "2018.04.11", "title": "Задържаха над 2 тона нелегален дизел в Силистренско"}
{"url": "https://news.bg/int-politics/rusiya-otvarna-na-tramp-umnite-raketi-zalichavat-sledite-ot-provokatsiyata-v-siriya.html", "text": "Говорителката на руското външно министерство Мария Захарова реагира на публикацията на американския президент Доналд Тръмп в \"Туитър\", в която той призова Русия да се приготви за \"новите, красиви и умни ракети на САЩ\", които ще бъдат изстреляни по Сирия.Тя коментира в профила си във \"Фейсбук\", че умните ракети трябва да летят към терористите, а не към законното правителство, което се бори с международния тероризъм в продължение на няколко години на своя територия.\"Да, между другото. А инспекторите на ОЗХО бяха предупредени, че сега умните ракети ще унищожат всички доказателства за използването на химически оръжия на земята? Или цялата идея се състои в това бързо да се заличат следите от провокацията с ударите на умните ракети, и международните инспектори да няма какво да търсят като доказателства?\", коментира Захарова.", "date": "2018.04.11", "title": "Русия отвърна на Тръмп : Умните ракети заличават следите от провокацията в Сирия?"}
{"url": "https://news.bg/world/balgarskiyat-ezik-vliza-v-uchilishtata-v-turtsiya.html", "text": "Българският език и украинският език ще могат да се изучават в училищата в Турция. Днес е обнародвано постановление в Официален вестник, съобщават \"Хюриет\" и Анадолската агенция.В постановлението на правителството се казва, че двата езика ще бъдат изучавани като незадължителни класове в официални и неофициални образователни институции.В Турция английският език е задължителен за ученици между 7 и 18 г., но учениците също могат да избират да изучават немски и френски език.Междувременно учениците на възраст между 13 и 16 г. могат да изучават езици, които се говорят в Турция и съседни държави, включително кюрдски диалекти, абхазки и грузински език.Общо 40 различни езика, включително арабски, грузински, персийски и гръцки, се говорят в Турция, според данни на центъра за изследване на езици SIL International.", "date": "2018.04.11", "title": "Българският език влиза в училищата в Турция"}
{"url": "https://news.bg/politics/izdirva-se-oshte-edin-zatvornik.html", "text": "Вчера, 10 април, и избягал още един затворник в България. Георги Т., на 42 г., който изтърпява присъда от една година за наркотици е напуснал, или по-точно не се е прибрал в затвора в Пловдив. Избягал е докато е работил на външен обект край града.Присъдата си Георги Т изтърпява при първоначален \"общ\" режим и е бил в Затворническо общежитие от открит тип (ЗООТ) \"Хеброс\" към Затвора в гр. Пловдив.Съгласно Закона за изпълнение на наказанията и задържането под стража, лишените от свобода, изтърпяващи наказание при първоначален \"общ\" режим, могат да полагат труд на външни обекти, уточняват от прокуратурата, където се води досъдебното производство.Георги Т. е бил приведен в ЗООТ \"Хеброс\" на 9 март 2018 г. До момента той е бил осъждан многократно за престъпления против собствеността и притежаване на наркотични вещества.Под ръководството на Районна прокуратура-Пловдив се извършват активни процесуално-следствени действия и оперативни мероприятия за издирване на Георги Т.Предвиденото от закона наказание, за престъпление по чл. 297 ал. 1 от Наказателния кодекс, е до три години \"лишаване от свобода\".Припомняме, в момента текат усилени разговори и прегрупиране на наличния персонал в затворите и местата за задържане у нас, на фона на продължаващи . Напрежението в сектора се увиличи, след като  за убийство успяха да избягат от Централния софийски затвор и до този момент са в неизвестност. ", "date": "2018.04.11", "title": "Издирва се още един затворник"}
{"url": "https://news.bg/education/shtatat-virdzhiniya-sashto-vklyuchi-balgarskiya-ezik-v-diplomite-za-sredno-obrazovanie.html", "text": "Втори американски щат включва българския като чужд език в дипломите за средно образование, съобщиха от Министерството на външните работи. Първи беше - Мериленд , а сега щатът Вирджиния.Езиковият тест по български език, провеждан от Департамента за езиково обучение (ДЕО-ИЧС) при СУ \"Св. Климент Охридски\", е признат и включен в програмата \"Сертификат за двуезичност\" (Seal of Biliteracy) на този щат.Решението е взето на 10 април, на извънредно заседание на Управителния съвет на Департамента по образование във Вирджиния, проведено по молба на посолството на България във Вашингтон.В резултат на предприетите действия от страна на дипломатическата ни мисия преди седмица и в щата Мериленд беше признат езиковият тест по български език, провеждан от Департамента за езиково обучение (ДЕО-ИЧС) при СУ \"Св. Климент Охридски\".Още тази година завършващите гимназия ученици във Вирджиния ще могат да положат дистанционно изпит по български език и да получат \"Сертификат за двуезичност\".Департаментът по образование в щата ще включи директна препратка към теста на електронната си страница в срок до две седмици. Сертификат ще бъде издаван при успешно полагане на теста - минимум ниво В 1.Полученият сертификат ще дава и допълнително предимство при кандидатстване в университет. Много от висшите учебни заведения в САЩ признават доказаното с документа двуезичие на кандидата.Още тази година завършващите гимназия български ученици в Мериленд могат да положат дистанционно изпит в България и да получат Сертификат за двуезичност.Припомняме, през 2011 година Калифорния стана първият американски щат, въвел сертификата. Днес той се раздава от 31 щата и Федералния окръг Колумбия.", "date": "2018.04.11", "title": "Щатът Вирджиния също включи българския език в дипломите за средно образование"}
{"url": "https://news.bg/world/v-sasht-vdignaha-spetsialniya-samolet-na-prezidenta-v-sluchay-na-yadrena-voyna.html", "text": "САЩ вдигнаха във въздуха самолета \"Боинг\" E-4B Nightwatch, известен като самолета на \"Деня на Страшния съд\". Това съобщава РИА Новости, позовавайки се на ресурса за мониторинг CivMilAir.Руската медия отбелязва, че самолетът се намира над щата Индиана.Самолетът може да се използва като команден център на висшето ръководство на американското правителство при ядрен конфликт, ако наземните структури за управление са разрушени или повредени.Самолетът може да лети цяла седмица при условие, че се зарежда във въздуха. Оборудването на E-4B е защитено от поразяващите фактори при ядрена експлозия.Газета.ру също информира, че самолетът е излетял, позовавайки се на данни на портала Flightradar.Самолетът трябва да предпази президента, военния министър и други членове на висшето военно ръководство на САЩ в случай избухване на ядрена война. На самолета могат да се качат 100 души.Единият от четирите самолета E-4B е подготвен да излети в рамките на няколко минути. Самолетът съпровожда американския президент по време на всяка чуждестранна визита.Първият полет на този модел самолети е през 1973 г.По-рано днес президентът на САЩ Доналд Тръмп изригна, призовавайки Русия да се подготви за американските ракети.", "date": "2018.04.11", "title": "В САЩ вдигнаха специалния самолет на президента в случай на ядрена война"}
{"url": "https://news.bg/world/tsyalostna-podmyana-na-voennotransportnite-samoleti-predvizhda-rusiya.html", "text": "Руското военно министерство предвижда изцяло да подмени всички класове военнотранспортни самолети, съобщи зам.-министъра на отбраната Юрий Борисов, цитиран от \"Аргументи и факти\".В сряда зам.-министърът посети Воронежското акционерно самолетостроително общество. По време на своята визита той представи от какви самолети се нуждае армията.\"За военно-транспортната авиация изпитваме нужда от среден транспортен самолет, които да смени остарелия летателен парк. Сега той се разработва\", заяви Борисов.Той заяви за необходимостта да замени тежкия Ил-76 и свръхтежкия Ан-124, които в дадения момент се оказаха основните самолети на военно-транспортната авиация.\"За Ил-76 има продължителен договор с Уляновския завод. Не без проблем се движи този сериен контракт, имаме определени разногласия за цената. Но смятам, че ще се постараем да намерим конструктивно взаимодействие\", заяви зам.-военният министър на Русия.", "date": "2018.04.11", "title": "Цялостна подмяна на военнотранспортните самолети предвижда Русия"}
