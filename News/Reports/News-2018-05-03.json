{"url": "https://news.bg/world/v-poslednata-si-rabota-hoking-reshava-paradoksa-na-paralelnite-vseleni.html", "text": "В последната си работа проф. Стивън Хокинг отново привлича вниманието върху парадокса на паралелните вселени, съобщава Би Би Си.В своята теория покойният учен не само \"помирява\" науката с изведения от самия него космически парадокс, но и провокира астрономите да търсят доказателства за съществуването на паралелните вселени.Последният труд на проф. Хокинг е бил предаден на изданието \"Journal of High-Energy Physics\" 10 дни преди смъртта му.През 80-те години на миналия век, заедно с американския астрофизик Джеймс Хартъл, Стивън Хокинг разработи нова теория за възникването на Вселената.Теорията на Хартъл-Хокинг отстранява вътрешното противоречие на теорията на Айнщайн, според която нашата Вселена е възникнала преди около 14 милиарда години с Големия взрив, но не се обяснява как е породен този взрив от т. нар сингулярност.Двамата учени прибягват към квантовата механика, за да обяснят как Вселената е можела да възникне от нищото. Решавайки този проблем с допускането, че съществуват множество паралелни вселени, теорията на Хартъл-Хокинг породи редица други неизвестни.Според двамата астрофизици, Големият взрив вероятно е създал не една, а безкрайно множество паралелни вселени, някои от които приличат на нашата и дори имат аналог на Земята със сходни на нас хора.Паралелните ни светове може и да имат разлики с нашата Земя - например в някои от тях динозаврите може да не са изчезнали.В други паралелни вселени може изобщо да няма Земя, може дори да няма звезди и галактики, и да действат други закони на физиката.Макар да звучи като фантастика, подобна картина напълно кореспондира с математическата част от теорията на Хартъл-Хокинг.Тук изниква проблем, тъй като при наличието на безкраен брой вселени с безкрайни вариации на физичните закони теорията не може да обясни точно коя Вселена обитаваме и какви са нейните особености в сравнение с другите.Точно този парадокс проф. Хокинг се опитва да реши заедно с проф. Томас Хертог от Льовенския католически университет в Белгия.\"Нито Стивън, нито аз не бяхме удовлетворени от подобно положение на нещата\", споделя пред Би Би Си проф. Хертог. \"Излиза, че мултивселената се е появила случайно, а ние не можем да кажем нищо повече. Казахме си - може би трябва да се примирим с това. Но не искахме да се предаваме.\" - допълва ученият.Теорията на Хартъл-Хокинг е плод на 20-годишна работа. Парадоксът в нея се отстранява с помощта на математическия арсенал на друга \"екзотична\" теория - теорията на струните.Този подход позволява на физиците да погледнат на науката по друг начин.А новата оценка на теорията на Хартъл-Хокинг, която е изложена в последната работа, поставя нещата по местата им в модела на мултивселената.В съответствие с теорията на Хокинг-Хертог, паралелните светове съществуват, но физичните закони в тях трябва да са същите, каквито са в нашия.Това означава, че нашата Вселена е типична, следователно изводите, които правим от наблюденията в нея, са приложими и в паралелните светове.Това може да звучи ексцентрично, но изложените идеи са реална основа за физиците, които се опитват да разработят по-пълна теория за възникването на Вселената, подчертава проф. Хертог.\"Законите на физиката, които ние проверяваме в нашите лаборатории, не са съществували винаги. Те са се формирали след Големия взрив, при разширяването и изстиването на нашата Вселена. Това какви ще са тези закони в голяма степен е зависело от физическите параметри на Големия взрив. С изучаването им се надяваме да достигнем до по-дълбоко разбиране на нашите теории във физиката и доколко те са уникални.\" - допълва ученият.По думите му, един от вълнуващите изводи в новата теория е, че тя може да помогне на изследователите да открият следи от паралелните вселени в нашата собствена. Това може да стане чрез изучаване на микровълновите следи от Големия взрив.", "date": "2018.05.03", "title": "В последната си работа Хокинг решава парадокса на паралелните вселени"}
{"url": "https://news.bg/world/uzhasite-v-zandanite-na-asad-siriyska-uchitelka-razkazva.html", "text": "30-годишната Муна Мухамад си спомня всеки детайл. Помни смрадта в килиите. Помни нетърпимите болки. Помни мъчителя си. \"Надяна ми една черна найлонова торба върху главата и ме остави да вися от тавана с краката нагоре. Каза ми, че ще вися така, докато всичките ми лоши помисли паднат в найлоновата торбичка\", разказва жената.Навремето Муна е работила като учителка по музика. Но през 2012 година я арестуват - защото участвала в протести срещу президента Асад. Скоро я освобождават, но малко по-късно отново я арестуват. Изпращат я в Дамаск, където я затварят в прословутия отдел 215 на военните тайни служби. Затворниците го наричат \"Пъклената дупка\" - заради изтезанията, които там са неизменна част от делника. \"Един ден дойде при мен и ми каза, че ми носи подарък. Показа ми електрошокова палка и ме попита къде ми е сърцето. Посочих с ръка, а той започна да ме мъчи. Точно там, където бие сърцето ми\", спомня си Муна.Нечовешки жестокостиЖената прекарва месеци в този затвор на ужасите. Държат я или в изолатора, или в обща килия с други жени. \"Веднъж разпитваха едно 16-годишно момиче. Чувах писъците му. Крещеше толкова силно. Мислех си, че ще го убият\", продължава разказа си Муна Мухамад. И добавя, че много от жените са били подлагани на жестоки сексуални издевателства.Хигиенните условия в затвора били \"катастрофални\", много често жените нямали никакъв достъп до тоалетна или баня. Децата били държани при същите условия, разказва по-нататък Муна. \"Помня една жена, която беше затворена заедно с малката си дъщеричка. Килията им беше тясна и тъмна. Момиченцето не спираше да плаче и непрекъснато се опитваше да погледне под вратата, за да види малко светлина\".Благодарение на един указ за амнистия, Муна е освободена от затвора, а през 2016 година успява да избяга в Турция. Днес тя живее в Газиантеп, където подслон са намерили половин милион нейни сънародници.Никой не може да каже със сигурност колко точно са жените в сирийските затвори. \"Над 7 хиляди\", твърди Фадел Абдул Гани, който ръководи неправителствена организация, документираща нарушенията на човешки права в Сирия. В неговата статистика са включени много случаи на насилие над жени. Сред извършителите са представени почти всички въоръжени групи, но най-често войските на сирийското правителство. \"От самото начало жените играеха важна роля в съпротивата срещу Асад. Затова режимът превърна изтезанията и изнасилванията на жени в своя военна стратегия. Ако успееш да пречупиш жената, пречупваш цялото семейство, пречупваш цялата съпротива сред обществото. Именно това беше целта\", казва правозащитникът.В свой доклад от 2017 година правозащитната организация \"Амнести интернешънъл\" твърди, че от 2011 година насам в сирийските затвори са зигинали над 17 000 души вследствие на изтезания и катастрофални условия в килиите. Само в прословутия военен затвор  северно от Дамаск са били екзекутирани най-малко 13 000 души, твърди още \"Амнести\" и окачествява тези систематични издевателства над цивилни граждани като престъпление срещу човечеството. Сирийският президент Башар Асад категорично отхвърля обвиненията и дори обяви доклада на правозащитната организация за \"фалшива новина\".Хиляди съсипани животи30-годишната Муна Мухамад иска едно: светът да узнае за случващото се в сирийските затвори. Жената разказва, че често мъчителите залагат не само на физическите изтезания - техен любим метод е и унижението. \"Веднъж попитаха един затворник какво работи. След като им каза, че е лекар, надзирателите го накараха да подскача на един крак и да вика: Аз съм заек! Аз съм заек!\".Муна Мухамад е описала историята си в книга. Но и до днес продължава да събира разказите на други затворници. Организирала е и група за самопомощ, която подкрепя сирийски жени. \"Някои изобщо не искат да говорят за преживяното в сирийските затвори. Други пък не спират да плачат, когато разказват за времето зад решетките. Опитвам се да им покажа, че са силни. И да ги убедя, че не носят никаква вина за това, което им е било причинено. Непрестанно им повтарям, че е време да започнат нов живот\".Муна живее своя нов живот в съседна Турция. Но се надява, че скоро ще дойде денят, в който мъчителите ѝ ще понесат отговорност за нечовешките си деяния.", "date": "2018.05.03", "title": "Ужасите в занданите на Асад: сирийска учителка разказва"}
{"url": "https://news.bg/world/balgarin-e-osaden-ot-gratski-sad-na-17-g-zatvor-za-trafik-na-migranti.html", "text": "Българин получи присъда от 17 години затвор в Гърция за нелегален трафик на мигранти, предаде bTV.Осъденият Николай Иванов от Враца разказва, че е продал буса си, който е попаднал в ръцете на каналджии. Новите собственици не са го пререгистрирали и така името му се е оказало замесено в схемата.Преди 6 години Иванов, който се занимава с ремонт на автомобили, е обявил превозното средство за продажба в интернет. Впоследствие е сключил сделка с румънци.\"Гледаха го, харесаха го, платиха го, отидохме при нотариуса и си заминаха с него, и оттогава до ден-днешен само проблеми\", разказва Николай Иванов.Новите купувачи не са регистрирали колата на свое име и така официално тя продължава да е собственост на българина. 2 години по-късно бусът е задържан в Гърция с 18 нелегални мигранти.Арестуван е шофьорът, но гърците повдигат обвинение и на Николай - за подпомагане на трафика. През миналата година той е отишъл в КАТ по работа и случайно е разбрал, че го издирват за трафик.\"И оттам ми казват, че моето име свети в червено, че имам европейска заповед за арест. Влязох в ареста за един месец - с 16 човека за убийство.\" - пояснява Николай Иванов.Оказва се, че сънародникът ни е осъден в Гърция задочно. Присъдата му на първа инстанция е 25 години, а на втора - 17 години затвор. Врачанският съд обаче отказва да го екстрадира, защото все още няма финална присъда. Наложена му е най-леката мярка \"подписка\".Съпругата на Николай е писала стотици писма до институциите у нас с молба за помощ.\"До всички - омбудсман, президент, премиер, министерство на правосъдието, външно. Отговорът е един и същ - делото е от частен характер, оправяйте се сами. Телефони на гръцки адвокати, сайтове и нищо повече.\" - споделя Тереза Велчева.\"Около 15 000 лева сме похарчили... Имам да давам около 6000-7000 за следваща инстанция, вземал съм назаем от приятели и не знам как ще ги връщам.\" - допълва Николай Иванов.", "date": "2018.05.03", "title": "Българин е осъден от гръцки съд на 17 г. затвор за трафик на мигранти"}
{"url": "https://news.bg/int-politics/otnovo-nominiraha-pashinyan-za-premier-na-armeniya.html", "text": "Лидерът на опозиционните протести в Армения Никол Пашинян отново е номиниран за премиер с подписите на 41 депутати от Националното събрание, предадоха информационните агенции.За да бъде разгледана кандидатурата му, той се нуждаеше от подкрепата на 35 народни представители.Тя ще бъде гласувана от депутатите на 8 май. За да бъде утвърден на поста, Пашинян, който е лидер на опозиционната фракция \"Елк\", се нуждае от 53 гласа в 105-местния парламент.Безусловната си подкрепа за него вече декларираха трите опозиционни групи: \"Дашнакцутюн\", \"Царукян\" и \"Елк\".Вчера управляващата към момента Републиканска партия, който се оказа пречка за утвърждаването на Пашинян при първото гласуване на кандидатурата му, отново обяви, че няма да издига свой кандидат за министър-председател.След като избирането му беше бламирано, протестите набраха нова сила и управляващите се озоваха в задънена улица.По отношение на втората номинация на опозиционния лидер за премиерския пост, управляващите вчера увериха, че този път ще подкрепят политик, който получи подкрепата на поне една трета от депутатите.Пред агенция \"Асошиейтед прес\" от ръководството на парламентарната фракция на Републиканската партия заявиха, че ще подкрепят Пашинян ако той убеди привържениците си да прекратят протестите.Припомняме, при гласуването на 1 май парламентът не утвърди опозиционния лидер на премиерския пост, тъй като той не успя да получи подкрепата на мнозинството от гласовете. За него гласуваха 45 депутати, 56 бяха против. Впоследствие той призова последователите си към тотално гражданско неподчинение. В отговор на призива му, на 2 май протестиращите буквално парализираха транспортната инфраструктура на страната.Вчера вечерта Пашинян апелира протестите да бъдат прекратени.", "date": "2018.05.03", "title": "Отново номинираха Пашинян за премиер на Армения"}
{"url": "https://news.bg/int-politics/poredniyat-opit-za-sformirane-na-pravitelstvo-v-italiya-zavarshi-bez-uspeh.html", "text": "Поредният опит за съставяне на правителство в Италия завърши с неуспех, предаде Дойче веле.Президентът на страната Серджо Матарела обяви, че на коалиционните преговори между популисткото движение \"Пет звезди\" и социалдемократите не е постигнато споразумение.Според него, два месеца след парламентарните избори, перспективите за създаване на правителството на мнозинството са изчерпани.В понеделник, 7 май, президентът Матарела свиква на консултации лидерите на всички парламентарни сили, за да се намери път за излизане от кризата.Според публикации в местните медии, може да бъде взето решение за продължаване на работата на експертното правителство, ръководено от Паоло Джентилони, преди да се пристъпи към организиране на нови избори.Възможно е да бъдат дискутирани и промени в изборното законодателство.", "date": "2018.05.03", "title": "Поредният опит за сформиране на правителство в Италия завърши без успех"}
{"url": "https://news.bg/politics/demokratichna-balgariya-iska-silen-evropeyski-kontrol-za-zakonnost.html", "text": "Икономическият екип на \"Демократична България\" представи основни акценти от виждането на обединението по основни теми в икономическия сектор.\"Демократична България\" счита, че предложението на ЕК за нов регламент, обвързващ европейското финансиране със силни институции и работещо правосъдие трябва да бъдат приветствани. Те защитават българските граждани, данъкоплатци и бизнес срещу корупция, злоупотреби от страна на властта и кражба на парите ни от партийни обръчи и организирана престъпност.Те призовават българското правителство активно да подкрепи тези предложения в рамките на Председателството, като по този начин покаже искреността си в заявките за реформа на правосъдието и борба с корупцията.България, като най-бедна страна в Съюза, има нужда от европейската солидарност, за да достигне стандарта на другите страни-членки. \"Ние трябва да отстоим запазване на размера на европейското финансиране. Това обаче няма как да се случи, без промяна на целите и модела на харчене на парите от европейския бюджет. Като европейски граждани и европейски данъкоплатци, ние също не искаме парите ни да бъдат използвани за финансиране на предизборните кампании и медийните картели на корумпирани партии и политици\", допълват от обединението.За тях, отделянето на повече европейски средства за сектор \"Сигурност\" е положителна новина. В трудните години, които предстоят на Европа, кохезията все повече ще минава през общата политика по сигурността, общата външна и отбранителна политика. Като държавата с най-много външни граници на Съюза, България има интерес от развитието на общоевропейски проекти на отбранителната инфраструктура, финансирани от бюджета на ЕС.\"В медиите на практика имаше две теми - появата на восъчна фигура на Бойко Борисов в ретро музей във Варна между тези на Тръмп и Путин и предложението на ЕК за проекто-бюджет, в което се иска разпределението на средства да зависи от прилагането на върховенството на закона в съответната страна. Правителството е против. От години се твърди, че изпълняваме условията за приемане в зона Шенген, но не ни приемат. А причината е, че няма върховенство на закона в България. Това, което ни събра в Демократична България е съдебната реформа и ето, че сега се оказва повече от важно, за да запази за държавата европейските фондове. Не еднократно съм споменавал, че кабинета Борисов обича европейските пари, но не обича европейските правила. Повече няма да има възможност да продължи без реформа на съдебната система или с имитация на такава реформа\", коментира Атанас Атанасов, председател на Демократи за Силна България.Христо Иванов, председател на ПП \"Движение Да България\" обясни, че \"започваме цикъл от срещи на икономическия ни екип с представители на бизнеса от цялата страна. Искаме да извадим на преден план проблемите пред бизнеса и техните решения. Нашата главна политическа цел е траен и устойчив икономически растеж. Това се постига главно с активното участие на бизнеса. Ние ще проведем тези срещи, за да можем да предложим работеща визия за страната, която да ни изведе от тази мъртва точка. Видно е, че управлението на страната няма визия или воля за справяне с корупцията по високите етажи на властта. Ние имаме в момента управление, което краде бъдещето на страната. Те пропиляват шанса българите да бъдат европейци. Свидетели сме на евтин ПР по отношение влизането на България в Шенген, но без никаква перспектива за това кога. И много е важно да се отбележи - правителството отказва да обвърже еврофондовете с върховенството на правото. За това ги призоваваме да застанат силно зад това наложително условие, защото го искат българските граждани, иска го българският бизнес.\"\"Предложението на ЕК за нова рамка на бюджета е прекрасна новина за българската икономика. Знаем, че управляващите правят реформи само под натиск отвън. Затова и до 2007 г., когато имахме цел да влезем в ЕС, икономическата динамика беше силна. След това няколко поредни кабинета гледаха на ЕС само като на куче-касичка и логично реформите спряха и се озовахме там където сме - в застой. Надявам се новите правила от типа - морков и тояга да подтикнат управляващите да свършат нещо различно от надуването на ПР балони\", допълни Владислав Панев, съпредседател на ПП \"Зелените\".Георги Ганев, който отговаря за ресор Финанси в \"Демократична България\" коментира, че \"след 50 години кое ще е останало, че бе направена восъчна фигура на Борисов или доколко е имало върховенство на правото в България. Откъдето и да тръгнем с анализ на икономиката ще стигнем до правораздаването... Ключовият проблем на хората, но и на бизнеса, структурната слабост на бизнес средата - липсата на върховенството на правото. Защо България не иска да е в Банковия съюз? За да няма нови условия, които да ни забавят за Еврозоната? Но тогава възниква въпросът защо ще има такива и защо не ни вярват. Една банка успя да нарасне от 1 на 7 милиарда и да \"гръмне\" с активното съучастие на държавни органи. Когато сме в еврозоната няма да са 7 милиарда, а 700. И тогава ще плащат не само българските данъкоплатци, но и европейските. Напълно са прави да не ни вярват.\"", "date": "2018.05.03", "title": "Демократична България  иска силен европейски контрол за законност"}
{"url": "https://news.bg/politics/karakachanov-chaka-goranov-da-razpishe-za-modernizatsiya-na-vms-i-vvs.html", "text": "Военният министър Красимир Каракачанов очаква финансовия си колега Владислав Горанов да разпише за парите за модернизация на военния флот и на военновъздушните сили, съобщи БНР.\"Аз съм длъжен да вярвам на министъра на финансите. За проекта за модернизацията са необходими пари. Моето убеждение е, че министърът на финансите е убеден в това, което трябва да се случи. Няма за кога да забавяме тези проекти. Винаги съм го казвал - започнахме погрешно през 2015-2016 година с проекти за авиацията и за флота\", обясни Каракачанов.Според него, на първо място трябва да бъдат поставени Сухопътни войски. Той уточни, че сумите, предложени на Министерството на финансите, са без ДДС.Каракачанов очаква до края на месец май да бъде готов и проектът за флота. Очаква се следващата седмица Министерският съвет да обсъди предложенията за модернизация на Сухопътните войски и ВВС. Общата стойност на проектите до 2024-та година е 2 милиарда и 700 милиона лева.Министър Каракачанов и началникът на отбраната ген. Андрей Боцев поздравиха във видеоконферентна връзка военните ни контингенти в чужбина по случай предстоящия празник 6 май.", "date": "2018.05.03", "title": "Каракачанов чака Горанов да разпише за модернизация на ВМС и ВВС"}
{"url": "https://news.bg/world/lodka-s-53-irakchani-i-siriytsi-zasedna-do-rodopite-v-severna-gartsiya.html", "text": "Гръцките власти обявиха, че са хванали 53-ма души, като се смята, че всички са от Ирак и Сирия, след като лодката, която нелегално ги е прекарвала в страната, е заседнала на затънтен плаж близо до континенталната част в североизточната част на Гърция, съобщава \"Асошиейтед прес\".Гръцките власти уточняват, че плавателният съд, 12-метрова яхта, плаваща под турски флаг, е заседнала на плажа Моливоти в Родопския североизточен край, далеч от обичайните маршрути за трафик на хора, използвани за прекарване на мигранти и бежанци от Турция в Гърция.Хванатата група мигранти е била съставена от 19 мъже, 11 жени и 23 деца на възраст между 2 и 8 години.Стотици мигранти продължават да преминават от Турция в Гърция. Почти всички преминавания се осъществяват от турското крайбрежие до близките гръцки острови или се прекосява река Марица (Еврос), която е естествена граница между Турция и Гърция.", "date": "2018.05.03", "title": "Лодка с 53 иракчани и сирийци заседна до Родопите в Северна Гърция"}
{"url": "https://news.bg/regions/kamerite-pazyat-bronzovata-kashta-ot-kradtsi.html", "text": "Бронзовата къща на пл. \"Княз Александър 1\" ще бъде монтирана до три седмици. Началото на конструкцията бе поставено днес с инспекция от страна на кмета на София Йорданка Фандъкова, придружена от президента на Австрия Александър ван дер Белен и твореца Пламен Диянофф.Фандъкова изрази увереност, че няма никаква опасност за Бронзовата къща да се открадне, тъй като в цялата Градска градина има видеонаблюдение.Проектът се реализира с финансовата подкрепа на Република Австрия, която поема разходите по транспортиране и инсталиране.Фандъкова посочи, че България има утвърдено партньорство с Австрия, с което може да се покаже едно съвременно изкуство. \"Проектът за изграждането на Бронзовата къща е предложение от Австрия във връзка с председателството на България на Съвета на ЕС\", припомни Фандъкова и допълни, че Бронзовата къща ще бъде в София до края на председателството на Австрия.На разходката в центъра на София присъства и скулпторът Пламен Диянов, който изказа желание Бронзовата къща да стане едно средище, място на традициите на занаятчийството и съвременното изкуство. \"Това е един проект от повече от 10 години, който е свързан с историята и традициите на българската култура, а едновременно с това е една съвременна скулптура\", подчерта той.На въпрос на news.bg кога Бронзовата къща се очаква да бъде готова, Диянофф заяви, че с пристигането на президента на Австрия Александър Ван дер Белен се прави първата копка на самия строеж. \"Ако всичко върви както трябва, до края на месеца би трябвало да има задвижване на проекта\", подчерта той и допълни, че тя е изградена с помощта на музеи и колекционери от цял свят.Припомняме, идеята Бронзовата къща да заеме пространството между Градската градина и Етнографския музей в София, където преди години беше Мавзолеят на Георги Димитров предизвика дебати в обществото. Въпреки нееднозначната посока на мненията  и даде разрешение за изграждането на временната инсталация. Столичната община ще осигури осветяването и охраната й. По неофициална информация инсталацията ще струва между 250 000 и 300 000 евро.Бронзовата къща ще е висока 11 м. В проекта се изтъква, че инсталацията е най-голямата скулптура в света, която се състои само и изцяло от 1000 ръчно отлети и обработени масивни бронзови елементи. Композицията е вдъхновена от Хрельовата кула на Рилския манастир и дърворезбите на Българското възраждане.", "date": "2018.05.03", "title": "Камерите пазят Бронзовата къща от крадци"}
{"url": "https://news.bg/int-politics/upravlyavashtata-partiya-v-ungariya-zabranyava-zaselvaneto-na-migranti.html", "text": "Управляващата в Унгария партия \"Фидес\" иска да промени конституцията на страната, за да гарантира, че Европейският съюз няма да може да принуди страната да презаселва мигранти. Това съобщава унгарската новинарска агенция MTI, цитирайки лидера на парламентарната група на \"Фидес\".Унгария и някои други бивши комунистически страни в Източна Европа категорично се противопоставят на опитите на Брюксел да убеди страните членки да споделят бремето на приемането на главно мюсюлманските мигранти, търсещи убежище на територията на Общността.Промените в конституцията бяха внесени от премиера Виктор Орбан в парламента през 2016 г., но не успяха да съберат необходимото мнозинство от две трети, след като опозиционната партия \"Йоббик\" блокира тяхното приемане.Но на парламентарните избори на 8 април партията на Орбан спечели трети пореден мандат с повече от две трети от депутатските места, което ѝ даде правото да приеме промените в конституцията.Депутатът от \"Фидес\" Мате Кошич също така заяви, че партията иска парламентът да обсъди законопроекта, придобил известност като \"Спри Сорос\", който ще затегне правилата за неправителствените организации, включително онези, зад които стои роденият в Унгария американски милиардер Джордж Сорос.Орбан обвинява Сорос, че се опитва да наводни Унгария с мюсюлмански мигранти, обвинение, което милиардерът отрича.", "date": "2018.05.03", "title": "Управляващата партия в Унгария забранява заселването на мигранти"}
{"url": "https://news.bg/politics/pavlova-i-tayani-podpisaha-promenite-za-finansirane-na-partii-v-es.html", "text": "Министърът за Българското председателство на Съвета на ЕС Лиляна Павлова и председателят на Европейския парламент Антонио Таяни, подписаха измененията на Регламента, отнасящ се до статута и финансирането на европейските политически партии и европейските политически фондации. \"Основната цел на този Регламент е прозрачност и защита на финансовите интереси на ЕС. Тази реформа е важна и навременна. Тя ще гарантира, че средствата на ЕС отиват за европейски политически партии с политическа програма, съответстваща на потребностите и очакванията на европейските граждани\", обясни Павлова.Тя коментира, че цел на промените са да станат по-видими връзките между националните и европейските политически партии, както и за ограничаване на възможността за регистриране на временни субекти с цел единствено да получат финансиране от ЕС.В бъдеще европейските политически партии ще могат да получават средства, само ако страните-членки на ЕС покажат логото и програмата на европейската партия на своите уебсайтове. Друг ключов елемент на промените е финансирането на партиите да бъде пропорционално на подкрепата, която получават на изборите. Регламентът определя и по-строги изисквания за формиране на политическа партия като вече физически лица няма да имат право да създават такава.Приемането на досието е включено като приоритет в програмата на Българското председателство, предвид предстоящите през 2019 година избори за Европейски парламент и предвид факта, че новите правила трябва да влязат в сила преди 30 юни 2018 - датата, от която европейските политически партии могат да кандидатстват за финансиране за следващата финансова година.Финансирането за текущата година няма да бъде засегнато от новите правила. За да получат средства от ЕС за 2019 г. обаче, страните, партиите и фондациите ще трябва да се съобразят с промените в Регламента.Законодателният акт ще влезе в сила на следващия ден след публикуването му в официалния вестник на ЕС.", "date": "2018.05.03", "title": "Павлова и Таяни подписаха промените за финансиране на партии в ЕС"}
{"url": "https://news.bg/health/vavezhdat-nat-tehnologiya-za-diagnostika-na-darenata-krav.html", "text": "От Здравното министерство подготвят проект за пилотно въвеждане на NAT технология в Националния център по трансфузионна хематология и в държавното дружество \"Бул Био\", съобщиха от МЗ.Проектът ще е част от националните програми, подпомагащи развитието на научните изследвания към Министерството на образованието и науката. Индикативната му стойност е 2 млн. лева.Предвижда се закупуване на апарати от висок клас за извършване на NAT диагностика на дарената кръв, с необходимите за нея реактиви и софтуерно осигуряване.Министерството на здравеопазването ще изготви единна методика и процедура за въвеждането и прилагането на технологията в трансфузионната система в страната. Предвижда се и провеждане на обучение на специалистите, които ще работят с високотехнологичната апаратура.NAT технологията за диагностика на дарената кръв е най-точният известен на науката метод за изследване на кръвта за вирусите на хепатит В, С, ХИВ и други инфекции. Към момента кръвта се изследва по така наречения \"серологичен метод\".Разликата между двата подхода е в по-високата чувствителност и прецизност на NAT технологията. При нея се обхваща и т.нар. прозоречен период - има инфекция, но тя е без клинична проява и не може де бъде установена. Този период е в рамките само на няколко дни. При серологичните изследвания периодът е по-дълъг и трае близо месец.", "date": "2018.05.03", "title": "Въвеждат NAT технология за диагностика на дарената кръв"}
{"url": "https://news.bg/politics/ananiev-iska-zakonat-da-obhvane-zdravni-savetnitsi-kato-karmen.html", "text": "Здравният министър Кирил Ананиев иска законодателни изменения заради случая \"Кармен\".Кармен Лазарова не е в регистъра на Районната здравна инспекция за извършване на регламентирана дейност, така че по своята същност тя е извършила нарушение, обясни Ананиев след заседанието на парламентарната здравна комисия.Припомняме, онкоболната Теодора Маджарова се е доверила на Кармен Лазарова за нетрадиционна терапия при гуру в Бразилия. Когато отиват в Бразилия, състоянието на Теодора се влошава. Налага се спешно да бъде транспортирана обратно, но авиокомпаниите отказват да поемат подобен риск за превоз на пациент в тежко състояние, който се нуждае от лекар и специални средства по време на полета. За дни са събрани парите за връщането на Теодора в България. Предвижда се това да стане със самолет от Бразилия до Турция. Военният министър  самолет да извози българката от Турция, ако състоянието й позволи това.Констатираното нарушение е, че лицето дава здравни съвети на сайта си без да има необходимата квалификация (няма медицинско образование). Вече има издаден акт за нарушение. Глобата, която може да й бъде наложена, е до 10 000 лева. Със сигурност има и други лечители, които прилагат лоши практики, предполага Ананиев. Именно заради това Законът за здравето трябва да бъде променен по някакъв начин и да се регламентира по-добре. Здравният министър поиска и засилване на контрола.От Министерство на здравеопазването призоваха всички граждани да бъдат особено внимателни и да търсят институционално удостоверена информация в случаите, когато решават да се обърнат към лица, практикуващи неконвенционални методи за лечение.МЗ напомня, че всяка регионална здравна инспекция на сайта си води публично достъпен регистър на обектите, в които законно се практикуват неконвенционални методи за въздействие върху индивидуалното здраве.", "date": "2018.05.03", "title": "Ананиев иска законът да обхване \"здравни съветници\" като Кармен"}
{"url": "https://news.bg/bulgaria/mozhesh-da-stanesh-500-hilyadniyat-ot-wings-for-life-world-run.html", "text": "За втора поредна година България се включва в изданието Wings for Life World Run в подкрепа на медицинските изследвания и клинични проучвания срещу гръбначните травми.В световен мащаб събитието ще се проведе за пети път. На 6 май Wings for Life World Run ще завладее стотици градове по света, но също така и София, Пловдив, Варна, Бургас и Велико Търново. Можете да се включите и вие.Петте организирани бягания в различните градове започват по едно и също време - 14:00 ч. и имат една цел: да окажат подкрепа на хората с гръбначни травми.  очакват всеки, който иска да премери сили срещу виртуалния финал в приложението Wings for Life World Run App и да запише името и резултата си в световната ранглиста на всички бягали за Wings for Life World Run.Вече е сигурно, че на 6 май 2018 броят на бягалите за Wings for Life World Run ще нарасне до 500 000 или повече, като името на 500-хилядния участник ще бъде обявено в деня на събитието и има всички шансове той да бъде от България.Освен това след обработване на резултатите на всички бягали по целия свят ще бъдат обявени двама глобални победители - един мъж и една жена. Те са участниците, изминали най-дълго разстояние преди виртуалната кола в приложението да ги застигне. Наградата е специално пътуване до Австрия, в което те ще срещнат инициаторите на Wings for Life World Run и ще се насладят на цял уикенд, изпълнен с вълнуващи активности.Още интересни факти:", "date": "2018.05.03", "title": "Можеш да станеш 500-хилядният от Wings for Life World Run"}
{"url": "https://news.bg/int-politics/sasht-gotveli-instsenirovka-na-himicheska-ataka-v-siriya-tvardyat-v-rusiya.html", "text": "Американските специални служби подготвят нова провокация с \"химическа атака\" в Сирия. Това твърдят руските медии, като се позовават на информиран източник, свързан със сирийските сили за сигурност.\"Операцията е ръководена от бившия боец на ДАЕШ (\"Ислямска държава\" ) Идриз ал Хамаш. Целта на мероприятието е да се направи инсценировка на химическа атака срещу цивилни граждани с по-нататъшно разпространение в медиите\", разкрил източникът.Според него подготовката за \"химическа атака\" е започнала на 23 април. За място на бъдещата инсценировка е било избрано нефтеното поле \"Ал Джафра\", което се намира на 27 километра източно от Дейр ез Зор, където има военна база на САЩ. Сега там се докарвали жители от западния бряг на река Ефрат за участие в постановъчните стрелби.Също така бившият терорист от ДАЕШ планирал да включи брат си Мохамед Рамадан ал Идриз и членове на семейството си.На 4 април беше съобщено за атака с химическо оръжие в град Дума, който се намира източно от столицата Дамаск. Тогава градът все още беше контролиран от сирийските бунтовници. На 14 април  по военни обекти в Сирия в отговор на химическата атака.Русия отрича изобщо да е извършвана химическа атака в Дума. Според руснаците ставало въпрос за провокация.", "date": "2018.05.03", "title": "САЩ готвели инсценировка на химическа атака в Сирия, твърдят в Русия"}
{"url": "https://news.bg/health/i-taksidzhii-podkrepiha-protesta-na-meditsite-ot-loveshkata-bolnitsa.html", "text": "Медици и санитари от Ловешката болница блокираха една от основните улици в града. Болницата има просрочени задължения от над 6 млн. лева, съобщи БНР.В края на миналата седмица беше постигната договорка с част от кредиторите за вдигане на запорите, като само една болница не е вдигнала запора си. Това означава, че , ще бъдат преведени на кредиторите за покриване на запорите, заради които работещите в държавната болница не могат да получат заплатите си.От 26 април болничните работници протестират всеки ден по обед заради това, че не са получили заплатите си за месец януари. Основният проблем, който те посочват, е, че все още не е ясно бъдещето на болницата - дали ще бъде закрита, или просто ще се самозакрие заради липсата на персонал.От януари 2018 година болницата са напуснали над 50 лекари и медицински сестри. Останалите работят на претоварени графици.Протестиращите настояват и за среща със здравния министър Кирил Ананиев и с премиера Бойко Борисов.Протестиращите посочиха, че ще продължат да излизат всеки ден на протест, докато не бъдат чути. Заканиха се в петък да блокират и автомагистрала \"Хемус\".В подкрепа на протеста на медиците таксиметрови шофьори блокираха улицата с автмобилите си. Към днешна дата все още не е ясно кога работещите в болницата ще получат заплатите си поне за месец януари въпреки ангажиментите на Министерството на здравеопазването.", "date": "2018.05.03", "title": "И таксиджии подкрепиха протеста на медиците от Ловешката болница"}
{"url": "https://news.bg/politics/nankov-obeshta-i-sledvashtite-7-godini-balgariya-da-e-stroitelna-ploshtadka.html", "text": "\"България е и в следващите седем - осем години ще бъде строителна площадка. Ще работим по всички незавършени участъци от международните транспортни коридори, минаващи през страната ни и австрийският бизнес е добре дошъл\", коментира министърът на регионалното развитие и благоустройството Николай Нанков на форум \"Транспортна инфраструктура\" в столицата.\"Австрийските компании са били и ще бъдат наш основен партньор в транспортното строителство и съм убеден, че и в бъдеще ще реализираме още десетки инфраструктурни проекти в нашата страна\", допълни той.Нанков представи и конкретни проекти, чиято реализация предстои, такъв е и автомагистрала \"Хемус\", която ще намали диспропорциите в развитието между южна и северна България, доизграждането на автомагистрала \"Струма\", изграждането на автомагистралата Видин - Ботевград, по направлението на международен транспортен коридор 4, както и завършването на участъка от София до сръбската граница - част от коридор 10.Именно строителството е един от основните двигатели за икономическия растеж на страната ни през 2017-та година и този успех се дължи, в една не малка степен и на австрийски компании, обясни регионалният министър. \"Именно те са наши основни контрагенти\", допълни Нанков и посочи, че австрийска компания в консорциум с българска изграждат един от двата язовира за питейно - битово водоснабдяване в България - язовир Луда Яна.Друг значим проект, реализиращ се у нас от австрийската компания \"Капш трафик солюшънс\" е изграждането на тол системата в страната. По думите на министъра, тол системата ще даде не само преки ползи, но и много косвени такива, като например борбата с контрабандата и възможността за справяне с все по-отслабващия миграционен натиск.Регионалният министър подчерта и големият стокооборот между Австрия и България, възлизащ на 1.2 млрд.евро и изрази увереност, че през следващите години ще надхвърли 2 млрд.евро. \"Отношенията ни с австрийския бизнес са отлични и градивни, почиващи на взаймоизгодна плоскост и резултатите са видни\", добави той.", "date": "2018.05.03", "title": "Нанков обеща и следващите 7 години България да е строителна площадка"}
{"url": "https://news.bg/int-politics/v-germaniya-zapochna-izgrazhdaneto-na-severen-potok-2.html", "text": "В германския град Лубмин започна изграждането на строителната площадка за приземяване на газопровода \"Северен поток - 2\", съобщи РИА Новости, позовавайки се на представител на компанията-оператор Nord Stream 2 AG.В този процес се включва разчистването, завършването на строителство на административните сгради, а също така и подготовка за монтажни дейности в зоната за приземяване.Според представителя на компанията всички строителни дейности се изпълняват в съответствие с разрешенията.Припомняме, проектът \"Северен поток-2\" предполага съоръжение на две тръби с обща мощност 55 млрд. куб. м газ годишно. Тръбите продължават по крайбежието на Русия през Балтийско море до Германия заедно с действащия \"Северен поток\".Берлин е разрешил строителството на \"Северен поток - 2\" в края на март. Съгласие за газопровода даде също и Финландия.Изграждането на \"Северен поток -2 AG\" в близките месеци очаква разрешение от Русия, Швеция и Дания.Единственият акционер на газопровода е \"Газпром\". Половината инвестиция в проекта са от европейските партньори - Shell, OMV, Engie, Uniper и Wintershall - по 950 млн. евро всяка.\"Газпром\" представя останалите 50% от парите - 4,75 млрд. евро. При това участници на проекта планират да покрият 70% от инвестициите за сметка на привличането на проектното финансиране. Общата стойност за реализация на проекта се оценява на 9,5 млрд. евро.", "date": "2018.05.03", "title": "В Германия започна изграждането на \"Северен поток -2\""}
{"url": "https://news.bg/politics/petar-kurumbashev-kam-bsk-evrodeputatite-ni-sa-obedineni-za-mobilnostta-v-es.html", "text": "Евродепутатът Петър Курумбашев изтъкна дейността на българските представители в Европарламента за промяната на Директива 96/71/ЕО за командироване на работници към запазване на настоящия й вид.В писмо до медиите и до БСК часове след като от Българската стопанска камара (БСК) написаха, че правителството и евродепутатите ни имат \"размита и неясна позиция\", Курумбашев изпрати предложенията, подкрепени от българските евродепутати до комисията по транспорт и туризъм в ЕП.\"По моя инициатива, през октомври 2017 г., единодушно всички български представители в Европейския парламент приеха обща позиция относно законодателния пакет за мобилност в ЕС. Инициирахме и обща среща, заедно с румънските ни колеги, които също се присъединиха към тази позиция през декември 2017 г.\", пише Курумбашев.Курумбашев изтъква, че многократно - както в пленарна зала, така и в рамките на заседанията на Комисията по транспорт и туризъм в ЕП е отстоявал българския национален интерес и интереса на българските превозвачи\"Считам, че твърдението Ви е изключително некоректно, особено и с оглед на факта, че съм изразил позицията си много преди БСК да е била запозната с проблема. Не е коректно хора, които работят година и половина по темата, да бъдат атакувани по този начин публично - още повече с неверни факти\", пише Курумбашев.Според действащия текст през всеки две последователни седмици водачът ползва поне две нормални седмични почивки, или една нормална седмична почивка и една намалена седмична почивка от поне 24 часа. Намалението се компенсира с равностоен период на почивка, ползван без прекъсване преди края на третата седмица след въпросната седмица.Изменението, подкрепено от Петър Курумбашев, Асим Адемов, Георги Пирински, Ангел Джамбазки, Емил Радев, Филиз Хюсменова, Ищван Уихеи, Неджми Али е намалените седмични почивки да се компенсират с равностоен период на почивка. Той се ползва без прекъсване преди края на третата седмица след въпросната седмица. Седмичната почивка да започва не по-късно от края на шест 24-часови периода от края на предишната седмична почивка, гласи част от проекта, подкрепен и от нашите евродепутати.", "date": "2018.05.03", "title": "Петър Курумбашев към БСК: Евродепутатите ни са обединени за мобилността в ЕС"}
{"url": "https://news.bg/politics/avstriyskite-investitsii-nalagat-progresiven-biznes-model-v-balgariya.html", "text": "България не измерва присъствието на австрийския бизнес само със сухите цифри във финансово изражение. Това присъствие има много по-голям ефект, тъй като е дългосрочно и спомага за развитие на нова бизнес среда у нас. Това заяви държавният глава Румен Радев по време на Българо-австрийски бизнес форум в София, с участието и на президентът на Австрия Александър Ван дер Белен.Според Радев по-ценно от статистиката е фактът, че голяма част от австрийските предприемачи у нас инвестират в \"създаването реални работни места, както и във въвеждането на дуалното обучение\". Присъствието им спомага за развитие на нова бизнес среда в България, за налагане на един прогресивен бизнес модел, нов модел на обществени отношения, на много по-голяма административна ефективност, с което помагат и на българското правителство.Президентът коментира, че България и Австрия поддържат интензивен диалог и двустранните отношения стават все по-координирани и по-успешни, особено в рамките на ротационното председателство на Съвета на Европейския съюз. България е и ще бъде все по-атрактивна бизнес дестинация, сред предимствата на страната ни президентът посочи геостратегическото положение, достъп до различни пазари, коректността като партньори.Фискалната и макроикономическата стабилност, високият кредитен рейтинг и квалифицираната работна ръка са също фактори, от които австрийският бизнес може да се възползва, допълни Радев. България се превръща в една от водещите държави в Европа в областта на информационните и комуникационните технологии и продължава да се развива изключително добре в това отношение.Президентът открои и възможностите, които страната ни предлага в сферата на строителството, селското стопанство, транспорта. \"Не можем да говорим за \"Европа на бъдещето\", ако нямаме адекватна свързаност - транспортна, енергийна, дигитална. В това отношение България полага огромни усилия и заедно с вас можем да направим още повече, заедно да бъдем много по-ефективни\", обясни Радев пред австрийските инвеститори.", "date": "2018.05.03", "title": "Австрийските инвестиции налагат прогресивен бизнес модел в България"}
{"url": "https://news.bg/crime/otlozhiha-deloto-sreshtu-bivshiya-shef-na-api-lazar-lazarov.html", "text": "В Спецсъда отложиха делото срещу бившия шеф на агенция \"Пътна инфраструктура\" Лазар Лазаров за 22-и май. Причината е отсъствие на адвоката на подсъдимия, съобщи БНР.През 2017 г. Специализираното звено \"Антикорупция\" към Софийска градска прокуратура обвини Лазаров в безстопанственост, от която били последвали щети за Агенцията от над 41 милиона лева.Припомняме, на 18 април от Софийска градска прокуратура (СГП) внесоха в Специализирания наказателен съд - СпНС обвинителния акт срещу Лазар Лазаров за умишлена безстопанственост в особено големи размери, представляваща особено тежък случай.Лазаров е обвинен, че в периода от 7 август 2014 година до 30 юни 2015 година в качеството си на председател на УС на Агенция \"Пътна инфраструктура\", умишлено не положил достатъчно грижи за ръководенето и управлението на повереното му имущество във връзка със строително-монтажни работи по лот 1, АМ \"Марица\" и от това са последвали значителни щети на АПИ в общ размер на 41 630 050, 80 лева.", "date": "2018.05.03", "title": "Отложиха делото срещу бившия шеф на АПИ Лазар Лазаров"}
{"url": "https://news.bg/int-politics/tramp-hvanat-natyasno-advokatat-mu-se-izpusna-za-pornoaktrisata.html", "text": "Президентът на САЩ Доналд Тръмп е възстановил на личния си адвокат сумата от 130 хил. долара, която е била платена на порноактриса, за да си мълчи дни преди президентските избори през 2016 година, че двамата са имали връзка през 2006 г.Това обяви Руди Джулиани, един от адвокатите на Тръмп, което противоречи на предишни твърдения на президента, че не е знаел източника на парите.По време на участие в предаване на телевизия Fox News Джулиани заяви, че парите за възстановяването на сумата на адвокат Майкъл Коен са били \"насочени ... чрез адвокатската кантора и президентът ги изплати\".Запитан дали Тръмп е знаел за споразумението, Джулиани коментирал: \"Доколкото знам, той не знаеше подробности за него. Но той знаеше за общото споразумение, че Майкъл ще се погрижи за такива неща, както аз се грижа за такива неща за моите клиенти. Не ги натоварвам с всеки появил се проблем. Те са заети хора.\"Коментарите на Джулиани са в очевидно противоречие с изявленията на Тръмп отпреди няколко седмици, когато той каза, че не е знаел за заплащането на порноактрисата Сторми Даниълс като част от споразумение за неразкриване на информация, подписано дни преди президентските избори. Джулиани по-късно е посочил пред \"Уолстрийт джържнъл\", че въпреки че Тръмп е възстановил 130-те хил. долара, Коен е уредил плащането за Даниълс без знанието на Тръмп по онова време.Разкритиeто на Джулиани изглежда цели ограничаване на правните последици за президента. Но външни експерти подчертаха, че това повдига редица въпроси, включително дали парите представляват изплащане на неразкрит заем, или може да се разглежда като възстановяване на разходи за предизборна кампания.Запитан на борда на президентския самолет \"Еър форс уан\" през миналия месец дали е знаел за плащането, Тръмп отсече: \"Не.\" Той също така заяви, че не знаел защо Коен е направил плащането или откъде е взел парите.", "date": "2018.05.03", "title": "Тръмп хванат натясно, адвокатът му се изпусна за порноактрисата"}
{"url": "https://news.bg/crime/26-godishen-prebi-do-smart-saselyanin.html", "text": "При скандал 26-годишен мъж преби до смърт 54-годишен съселянин от с. Любичево, съобщи МВР. На 2 май между двамата възникнал скандал. Кавгата бързо прераснала във физическа саморазправа.По-младият мъж нанесъл удари с юмруци и твърд предмет по главата на 54-годишният.Вследствие на ударите по-възрастният мъж починал .Полицията е извършила оглед на местопрестъплението. Тялото на починалият мъж е закарано за аутопсия в МБАЛ - Търговище.26-годишният съселянин на жертвата е арестуван в РУ - Омуртаг.По случая е образувано досъдебно производство и разследването се извършва под ръководството на Окръжна прокуратура-Търговище", "date": "2018.05.03", "title": "26-годишен преби до смърт съселянин"}
{"url": "https://news.bg/society/kastrirat-bezplatno-dvorni-domashni-kucheta-v-sofiya.html", "text": "Започна кампанията за безплатно кастриране на дворни домашни кучета, организирана от Столична община.Кампанията се осъществява със съдействието на Общинското предприятие \"Екоравновесие\" и се реализира за трета година поред.В рамките на инициативата домашните животни ще бъдат кастрирани, чипирани, обезпаразитени и ваксинирани срещу бяс. За максимално улеснение на стопаните ще бъде осигурен и безплатен транспорт за пренасянето на кучетата от и до общинската ветеринарна клиника \"Връбница\".\"С тази кампания се обръщаме към собствениците на дворни домашни кучета, предоставяйки им една наистина уникална цялостна безплатна услуга. Ползите за домашните кучета - както здравословните, така и социалните - са безспорни. За нас като община и като институция, която се грижи за безстопанствените кучета, тази кампания е особено важна и поради това, че дворните домашни кучета са един от сериозните източници на нежелани популации от кученца, които след раждането са изоставяни на улицата\". Това заяви зам.-кметът по Околна среда в СО Йоана Христова.Тазгодишната кампания ще продължи до края на годината. Всички, които имат желание да включат домашните си любимци, могат да заяват това на телефон 02 9314160 или в сайта на www.ecoravnovesie.com.В кампанията през 2016 година на безплатна кастрация и имунизация са преминали близо 1 000 домашни дворни кучета, допълват от СО.", "date": "2018.05.03", "title": "Кастрират безплатно дворни домашни кучета в София"}
{"url": "https://news.bg/bulgaria/am-trakiya-i-sofiyskoto-metro-sa-evrootlichnitsi-po-finansirane.html", "text": "Европейският парламент отличи АМ \"Тркия\" и метрото в София като образци за европейско финансиране. Отличието идва след като с 475 гласа \"за\", което представлява 73% от гласувалите, Европейският парламент посочи български европроекти като образци за управление на европейски средства.Гласуването стана по време на пленарната сесия на ЕП. Сред отличените проекти са и обновените отсечки от жп линията София-Пловдив. Родните проекти са посочени в доклад, който оценява евроинвестициите в транспорта. Целта на доклада са препоръки за финансирането на сектора след 2020 г.Автор и вносител на доклада е евродепутатът Андрей Новаков.\"Когато Европа спестява два часа път на своите граждани, когато заради Европа имаме 500 жертви по-малко на пътя, когато Европа свързва семейства, села и градове със своите европейски проекти, тогава хората разбират какво е Съюзът за тях\". Така Новаков коментира резултатът от вота.По думите му докладът призовава за повече безвъзмездно финансиране в регионите, в които качеството на инфраструктурата го изисква. Нужда от безвъзмездно финансиране и на местата, където транспортът замърсява повече или има голям брой пътнотранспортни произшествия.Акцент върху обезлюдяващите се региони се поставя с одобрението на този доклад. Така тези райони имат шанс да получат добра свързаност, която за тях остава една от възможностите за решаване на проблема.Документът ще бъде изпратен до Европейската комисия, Европейския съвет, правителствата, националните и регионалните органи на управление на държавите членки след като бъде приет в пленарна зала.", "date": "2018.05.03", "title": "АМ \"Тракия\" и софийското метро са евроотличници по финансиране"}
{"url": "https://news.bg/crime/22-godishen-prebi-meditsinska-sestra-v-svoge.html", "text": "22-годишен мъж е пребил медицинска сестра в Своге, съобщават от Областната дирекция на МВР в града.Побоят станал около 16 часа на 2 май, сряда. Към 16.20 часа на телефон 112 постъпил сигнал, според който мъж е нанесъл побой на дежурната медицинска сестра в многопрофилната болница в града.На мястото пристигнал екип на полицията. Униформените установили, че жената е пребита и взели показания от нея. Установено е, че мъжът е удрял сестрата с ръце, но я е ритал с крака.Полицаите са започнали разследване по случая. Установена е самоличността на извършителя - 22-годишен местен жител.Нападателят е задържан за срок до 24 часа. По случая е образувано и досъдебно производство. Работата по случая продължава.", "date": "2018.05.03", "title": "22-годишен преби медицинска сестра в Своге"}
{"url": "https://news.bg/crime/shefat-na-uchastaka-v-rakovski-ostava-v-aresta-za-postoyanno.html", "text": "Ръководителят на Районното управление в Раковски остава за постоянно в ареста. Това реши Апелативният съд в Пловдив, предаде БНР.Георги Илиев, който беше арестуван на 19 април тази година и обвинен за изнудване на търговец, остава с непроменена мярка за неотклонение.Другите двама задържани - Валентин Гоцев и Желязко Колев, направиха пълни самопризнания и бяха освободени срещу парична гаранция.В хода на заседанието магистратите решиха, че началникът трябва да остане зад решетките, защото ако бъде освободен срещу по-лека мярка за неотклонение, той може да извърши друго престъпление или да въздейства върху свидетели по разследването.Припомняме, тримата бяха задържани на 19 април, четвъртък. Ден по-късно срещу тях бяха повдигнати обвинения за изнудване на контрабандист на цигари и вземане на подкуп от 20 хиляди лева.", "date": "2018.05.03", "title": "Шефът на участъка в Раковски остава в ареста за постоянно"}
{"url": "https://news.bg/int-politics/tramp-se-opravdava-za-pornoaktrisata-parite-ne-bili-ot-kampaniyata.html", "text": "Президентът на САЩ Доналд Тръмп обяви, че адвокатът му Майкъл Коен не е използвал средства на предизборната кампания, за да плати на порноактрисата Сторми Даниълс като част от договор, който по думите му е целял възпирането на порнозвездата да прави \"фалшиви и изнудващи обвинения\" за връзка между двамата през 2006 г.\"Пари от предизборната кампания, или от дарения за кампанията, не бяха използвани в тази сделка\", написа Тръмп в една от няколкото публикации в профила си в \"Туитър\".Коментарите на Тръмп са във връзка с изявленията на бившия кмет на Ню Йорк Руди Джулиани, който стана част от адвокатския екип на Тръмп през миналия месец, че Тръмп е възстановил сумата от 130 хил. долара на Майкъл Коен, която е била дадена на Даниълс, за да купи нейното мълчание за нейна връзка с президента.Тръмп заяви пред журналисти на борда на президентския самолет \"Еър форс уан\" през миналия месец, че не знаел за плащането или за източника на парите.Даниълс, чието истинско име е Стефани Клифърд, заведе две съдебни дела срещу Тръмп, като едното е за излизане от споразумението за неразкриване на информация, което е подписала през октомври 2016 г. в замяна на 130 хил. долара, а другото - за клевета.Запитан за днешните публикации на Тръмп в \"Туитър\", нейният адвокат Майкъл Авенати заяви пред MSNBC, че президентът се е открил за евентуално друго съдебно дело за клевета.", "date": "2018.05.03", "title": "Тръмп се оправдава за порноактрисата, парите не били от кампанията"}
{"url": "https://news.bg/politics/rumen-radev-avstriya-e-vodesht-chuzhdestranen-investitor-v-balgariya.html", "text": "Стокообменът между България и Австрия възлиза на 1,2 млрд. евро. Австрия е водещ чуждестранен инвеститор в България. Това заяви президентът Румен Радев по време на официалната си среща със своя австрийски колега Александър Ван дер Белен, който е на официална визита в България.Според него, това е свидетелство за засиления интерес и волята на нашите две страни да задълбочават и развиват своите взаимоотношения. Те винаги са се базирали на приятелство и взаимно доверие, поясни Радев.Церемонията по официалното посрещане на австрийския президент се проведе на площад \"Св. Александър Невски\". След нея двамата държавни глави проведоха среща на \"четири очи\" на \"Дондуков\" 2 и ръководиха пленарните разговори на официалните делегации на България и Австрия. В петък, 4 май, Румен Радев и Александър Ван дер Белен ще участват в неформалната среща на президентите на България, Румъния и Австрия в град Русе, поясниха от администрацията на президентството.По време на официалната визита на австрийския президент у нас се провежда и бизнесфорум, който е фокусиран върху транспортната инфраструктура.Нашите страни си сътрудничат изключително интензивно в рамките на триото като ротационни председатели на Съвета на Европейския съюз - България, Австрия и Румъния, каза президентът Радев. В тази връзка обсъдихме важни теми от европейския дневен ред - общата политика за сигурност и отбрана, постоянно структурираното сътрудничество, Европейският фонд за сигурност и отбрана като нови ефективни механизми за повишена сигурност и в рамките на нашата интеграция в европейската отбранителна индустрия, поясни той. \"България е в авангарда на общата европейска политика по отношение на Русия. С моето посещение в Русия през втората половина на май, с посещението на президента Макрон почти по същото време и посещението на руския президент във Виена в началото на юни, ние наистина провеждаме тази единна европейска политика по отношение на Русия - да се търсят всички възможности за поддържане на отворен диалог и за развиване на проекти от взаимноизгодно значение\", заяви на съвместната пресконференция държавният глава.\"Необходимо е не само да продължим дипломацията на посещенията, но да продължим и диалога с Русия. Нашата позиция е много близка до тази на България. Президентът Радев ще посети Москва през тази година, а президентът Путин най-вероятно в началото на юни ще бъде във Виена\", допълни Александър Ван дер Белен.Сред обсъдените теми по време на двустранната среща са били и предизвикателствата на финансовата криза, необходимостта от реформа на общата европейска система за убежищата. Разисквана е и многогодишната финансова рамка и перспективата за кохезионна политика след 2020 година.В България се намират най-слабо развитите и най-бедните региони от Дунавската стратегия, призна Румен Радев. Национален приоритет е да търсим механизми за тяхното развитие. Усилията на България са за развитието на модерна, сигурна и просперираща Европа, допълни Радев.Според президента на Австрия Александър Ван дер Белен има много прилики между България и Австрия. Мащабите на страните ни са сравними, нашите планини са малко по-високи. България си има море, ние имаме малко повече ски лифтове, каза с усмивка дер Белен.Имаме много общи исторически връзки - те са много дълбоки. В рамките на ЕС сме стратегически партньори по много теми. Това е свързано както с приоритетите на българското председателство на ЕС, така и на последващото председателство, което Австрия ще поеме, заяви австрийският президент.Според него приоритетите на европредседателството на България и на Австрия са почти идентични - що се отнася до стратегията, свързана със Западните Балкани, каза Александър Ван дер Белен.Българският президент Румен Радев даде пример с подписването на договора между България и Македония. Подписването на двустранния Договор за приятелство, добросъседство и сътрудничество между България и Република Македония е позитивен пример за целия регион, заяви Радев.Що се отнася до приемането на България в Шенгенското пространство, оценяваме усилията на България, свързани със защитата на външната граница на ЕС. Сигурни сме, че тези усилия ще получат признание, допълни австрийският президент.В България имаме изключително сериозен ангажимент от страна на Австрия. Грижим се служителите, които работят в австрийски фирми да бъдат обучавани. Те са дошли тук, за да останат. Това е дългосрочна инвестиция. Подобна практика нашите фирми имат и в Чехия. Те инвестират в хората, не само в компаниите си, обясни австрийският президент.Той обясни, че в областта на културата двете страни също имаме добър обмен. Днес полагаме началото на един проект - Бронзовата къща (на мястото на бившия мавзолей на Георги Димитров - б.р.).Очаквам и през идната година да видя Пловдив - Европейска столица на културата. Заинтересован съм да посетя и град Русе - родният град на писателя Елиас Канети. Тук виждаме много силна връзка с Австрия - Канети е австриец от български произход, припомни президентът Александър Ван дер Белен.", "date": "2018.05.03", "title": "Румен Радев: Австрия е водещ чуждестранен инвеститор в България"}
{"url": "https://news.bg/politics/borisov-i-van-der-belen-obsadiha-polozhenieto-na-balkanite.html", "text": "Българският министър-председател Бойко Борисов и австрийският президент Александър ван дер Белен обсъдиха на среща обстановката на Балканите и перспективата пред страните от региона за постигане на стабилност, транспортна и дигитална свързаност и икономически растеж.От разговора между двамата стана ясно, че темата приоритет за българското европредседателство е във фокуса и на предстоящото австрийско председателство на Съвета на ЕС.Борисов информира австрийският президент за проведените срещи с лидерите от региона. Двамата коментираха възможностите и се ангажираха с реализацията на инфраструктурните проекти на Балканите.Австрийският президент поздрави България за положените усилия по опазването на външната граница на ЕС и задържането на миграцията до нула. Премиерът изтъкна, че една от основните причини за запазването на добрите отношения с Турция е именно споразумението за мигрантите да остане работещо. \"Това беше и целта на лидерската среща във Варна на 26 март, когато се договорихме диалогът да се възстанови и споразумението за мигрантите да продължи действието си\", акцентира Борисов.По време на разговора между двамата беше отчетен и ръст на износа от България към Австрия с близо 7% за последната година. Акцентирано бе и на доброто партньорство между български и австрийски компании в сферата на инфраструктурата и комуникациите.", "date": "2018.05.03", "title": "Борисов и Ван дер Белен обсъдиха положението на Балканите"}
{"url": "https://news.bg/int-politics/germanskata-politsiya-nahlu-v-migrantski-lager-sled-sblasatsi.html", "text": "Германската полиция нахлу в мигрантски лагер, където преди три дни 150 търсещи убежище се сблъскаха с полицията и предотвратиха депортирането на 23-годишен мъж от Того.Сблъсъците, които полицията описва като \"изключително агресивни и насилствени\", подтикнаха крайнодесни и консервативни политици да коментира, че приетите над 1,6 милиона имигранти от 2014 г., водят до крах на законността и реда.Германия продължава да се бори с интеграцията на своите мигранти, много от които избягали от война или конфликт в Близкия изток. Полицията в южния град Елванген пусна в понеделник вечер човек, когото иска да депортира, идентифициран от медиите като Юсиф О., под предлог, че иска да избегне ескалация.По време на сблъсъците мигранти удрят с юмруци полицейските коли и повреждат една от тях. Властите започнаха разследвания за нарушаване на мира и други възможни нарушения, но не дават повече подробности.Полицията отказва да предостави допълнителни подробности за нахлуването в мигрантския лагер тази сутрин, в който има настанени около 500 души, търсещи убежище. Повечето от мигрантите са от Африка, включително Нигерия, Гвинея и Камерун. Не става ясно дали и Юсиф О. е депортиран, а старши полицейски служител Бернхард Вебер коментира, че върховенството на закона не може да бъде нарушено от избухването на агресия в група хора.\"Ние вярваме, че тези хора, действащи в силно напрегната ситуация, биха могли да навлязат в групова динамика и да се държат по начин, който те не биха използвали в по-трезва среда\", обяснява полицията.\"Законът е потъпквано от тези \"гости \" и това е само началото. Ако Германия продължава да бъде водена за носа, вместо да прави закони и издава заповеди, съществуващите проблеми в тази страна ще станат нетърпими\", коментира Алис Вейдел, съпредседател на крайнодясната Алтернатива за Германия.Консервативният политик Армин Шустер настоява за по-строга линия. \"В нашата страна има червени линии, които почти всеки ден се нарушават от търсещите убежище. На всеки, който прекрачва червени линии, трябва да му се отнеме заявлението за убежище и да бъде депортиран\", обясни Шустер.", "date": "2018.05.03", "title": "Германската полиция нахлу в мигрантски лагер след сблъсъци "}
{"url": "https://news.bg/economics/po-barz-rast-na-ikonomikata-ni-predvizhda-bryuksel.html", "text": "Ръст от 3,8% през 2018 г. и 3,7% през 2019 г. предвижда Брюксел в пролетната си икономическа прогноза. Прогнозата отчита увеличение и повишена оценка за растежа на българската икономика през настоящата година.Преди ЕК изчисляваше нарастване на брутния вътрешен продукт сответно от 3,7% и 3,5% през 2018 и 2019 г.Основният двигател на растежа остава вътрешното потребление, а приносът на нетния износ ще остане отрицателен, посочва документа. Инфлацията ще продължи да се увеличава, а добрата тенденция в пазара на труда ще се запази, като ще донесе стабилни увеличения на възнагражденията и продължаващ ръст на заетостта.EK припомня, че през 2017 година реалният ръст на брутния вътрешен продукт бе 3,6%.Остава очакването през 2018 година основният двигател на инвестициите да останат капиталовите разходи на правителството, благодарение на повишение на усвояването на европейските фондове.След дълъг период на дефлация, през 2017 година инфлацията достига 1,2%, като се очаква през следващите две години тя да продължи да се увеличава, благодарение на растящата покупателна способност на домакинствата и по-високите цени на енергията. Очаква се инфлацията да достигне 1,8% през 2018 година и да задържи същия темп през следващата година.Силното възстановяване на пазара на труда продължи през 2017 година, записвайки 1,8% ръст на заетостта и общият дял на заетите достига предкризисни нива от 64,3%. Очаква се през 2018 година безработицата да намалее до 5,5%, а през следващата година да падне и с още 0,2 процентни пункта.Растежът на целия Европейския съюз се очаква да се запази силен през 2018 година, а през 2019 г. леко да забави темп. \"Европейската икономика е добра форма, но е по-изложена на външни рискове\", се казва още в документа. Очаква се и ЕС, и еврозоната да растат с 2,3% тази година, а през 2019 година да забавят темп до 2%.", "date": "2018.05.03", "title": "По-бърз ръст на икономиката ни предвижда Брюксел"}
{"url": "https://news.bg/economics/ipi-savetva-da-ne-se-bavim-za-evrozonata.html", "text": "ИПИ съветва да не се бавим за еврозоната. В края на април 2018 Институтът за пазарна икономика - ИПИ финализира доклад за ефектите за българската икономика от присъединяване къв ERM II и еврозоната.ИПИ обяснява, защо процесът по приемане на еврото трябва да започне сега. Страната ще пропусне много, ако отложи кандидатстването или се забави. В настоящите добри времена за европейската и българската икономика вероятността за положително решение при кандидатстване в ERM II е по-голяма. ERM II или т.нар. \"чакалня на еврозоната\" не е приемала страни повече от десетилетие именно заради кризата и затова сегашният благоприятен момент трябва да се използва. България също е в по-добра позиция - страната вече излезе от групата на страните с прекомерни макроикономически дисбаланси, наскоро беше повишен кредитният ѝ рейтинг, а през януари 2018 г. пое и председателството на ЕС.Междувременно еврозоната непрекъснато се променя. Еврозоната се интегрира по-бързо от останалата част на ЕС и се създава реален риск от Европа на две скорости. Този разлом се подклажда и от излизането на Великобритания, което променя съотношението на силите между страните във и извън еврозоната. Все по-вероятно е важните решения да се вземат от страните в еврозоната, а страните извън нея да са с ограничено влияние.Изпусне ли се възможността сега, България може да чака дълго за следващ благоприятен момент. През 2019 г. предстоят избори за Европейски парламент, ще се сменят съставът на Европейската комисия и ръководството на Европейската централна банка. Никой не знае какво ще се случи след 2019 г., затова не бива да се изпуска възможността да се кандидатства веднага.Митовете около членството в еврозона са силно преувеличени или несъстоятелни, обясняват от ИПИ.\"Инфлацията ще скочи\" - опасенията от висока инфлация са силно преувеличени. Според анализите на ЕЦБ, ОИСР и други институции, проинфлационният ефект, ако въобще го има, не надхвърля 0,3 пр. пункта в отделните страни, което е много под 1%;\"Растежът на българската икономика ще се забави\" - сравнение между страните от ЦИЕ в еврозоната и тези извън нея не показва какъвто и да е негативен ефект върху ръста на икономиката от влизането в еврозоната;\"България ще се превърне във втора Гърция\" - двете страни имат фундаментална разлика и в добрите, и в лошите времена; всяка година България има по-висок икономически растеж от Гърция, а българският държавен дълг е седем пъти по-нисък от гръцкия.Според ИПИ, позитивите за икономиката на България от присъединяване към еврозоната са както краткосрочни, така и дългосрочни. Те ще започнат да се усещат още в момента, в който официално започне процеса на присъединяване и страната влезе в чакалнята на еврозоната (ERM II).Покачването на кредитния рейтинг в повечето страни се наблюдава първо още влизането в чакалнята на еврозоната, ERM II, а допълнително повишение обичайно има и при приемането на еврото. Вдигането на рейтинга води до по-ниски лихви за държавата, бизнеса и гражданите и осигурява по-лесен достъп до финансиране и повече инвестиции в икономиката.По-важното следствие е, че подготовката на България за влизане в ERM II и еврозоната ще даде тласък за реформи. Влизането в ERM II ще е свързано с поемане на ангажименти за структурни промени, които да гарантират \"висока степен на устойчива конвергенция\", както изисква чл. 140 от Договора за функционирането на ЕС. Очакваният положителен ефект може да се сравни с подготовката за членство в ЕС - десетилетието от 1997 г. до 2007 г. беше най-доброто за растежа на България.За местните банки приемането на еврото ще означава и автоматично включване в Европейския банков съюз, който се изгражда от 2014 г. насам в рамките на еврозоната. Присъединяването към единния надзор над банките в еврозоната ще засили доверието в банковия сектор и ще намали риска от лоши практики.Влизането в еврозоната и достъпът до общите ѝ фондове пък е застраховка срещу бъдещи кризи (например, 700-милиардния Европейски механизъм за стабилност, единния механизъм за преструктуриране на проблемни банки и достъпа до ликвидност и рефинансиране от ЕЦБ). Това ограничава силно рисковете за банковата система, а за фиска осигурява по-лесно преминаване през периоди на кризи.Влизането в еврозоната намалява и транзакционните разходи по обмен на валута и таксите по банкови преводи. По изчисления на ИПИ, само спестените разходи по обмяна на валута за целите на външната търговия надхвърля 450 млн. евро на година. Това е близо 1% от БВП и е равносилно на намаление на данъка върху печалбата на фирмите наполовина. Спестените по този начин близо 1 млрд. лева ще останат в българските фирми.Отделно, присъединяването към еврозоната ще доведе до намаление на таксите по банкови преводи към еврозоната. Това ще спести разходи за българския бизнес и граждани от порядъка на 5-6 млн. евро всяка година.", "date": "2018.05.03", "title": "ИПИ съветва да не се бавим за еврозоната"}
{"url": "https://news.bg/int-politics/kremal-ne-vyarvayte-na-infoto-za-rekorden-broy-rusnatsi-tarseshti-ubezhishte-v-sasht.html", "text": "Пресекретарят на руския президент Владимир Путин - Дмитрий Песков, заяви, че едва ли може да се има доверие на информациите, че рекорден брой руснаци търсят убежище в САЩ.\"Трябва да се подхожда внимателно към тези цифри\", настоя Песков, цитиран от руските медии.То допълни, че руските власти не знаели дали тези данни са достоверни. \"Нека просто кажем, в морето от лъжлива информация трябва много внимателно да се подхожда към всякакви данни. Едва ли е възможно да се вярва на това\", коментира говорителят на Путин пред журналисти, отговаряйки на въпрос как в Кремъл биха коментирали появили се информации в медиите за рекорден брой руснаци, търсещи убежище в САЩ.С позовавания на статистиката на Гражданската и имиграционна служба на САЩ беше съобщено, че през 2017 г. руснаци са подали повече от 2 500 молби за убежище.", "date": "2018.05.03", "title": "Кремъл: Не вярвайте на инфото за рекорден брой руснаци, търсещи убежище в САЩ"}
{"url": "https://news.bg/politics/stopanskata-kamara-podkrepya-protesta-na-prevozvachite.html", "text": "От Българската стопанска камара (БСК) подкрепят планирания национален протест (15-16 май) на българските превозвачи във връзка с т.нар. Пакет за мобилност, който в момента се обсъжда в ЕС, съобщиха от работодателската организация.От БСК припомнят, че са алармирали за евентуални проблеми, които ще предизвика евентуалната промяна в европейския регламент за командироването на работници. Експертите на нашата стопанска камара настояват за запазване на действащата Директива 96/71/ЕО за командироване на работници в настоящия й вид.Директивата, заедно с допълнителната директива за прилагането й, осигуряват необходимата рамка за гарантиране на свободното предоставяне на услуги в целия ЕС, като същевременно адекватно защитават командированите работници, смятат от БСК.Предложението за промяна на директивата за командироването е атака срещу единния пазар. То подкопава конкурентната позиция на чуждестранните доставчици на услуги, смятат от камарата.Според работодателите, ако промените бъдат приети, това би попречило на трансграничната търговия. От там ще се отрази на общия растеж и създаването на работни места, както и на сближаването в ЕС.Категоричната си позиция за непромяна на регламента БСК потвърди и в началото на март т.г. Изпълнителният председател на камарата Божидар Данев изрази аналогично становище от името на европейските работодатели по време на Трипартитната среща на върха, проведена в Брюксел на 21 март т.г., в присъствието на европейските лидери Доналд Туск и Жан-Клод Юнкер, и на българския министър-председател Бойко Борисов.От БСК недоволстват за неясната позиция на българското правителство и на българските евродепутати. Според икономистите, по-скоро тя противоречи на интересите на българския бизнес. Те припомнят заявката на транспортния министър Ивайло Московски, който пред БНР на 2 май обяви, че би подал оставка, ако го накарат да внесе текстове срещу транспортния бранш.\"Ако силово ми дадат да вкарам текстове, които са против българския транспортен бранш, ще стана и ще напусна. Аз съм български министър на транспорта. Как мога да внеса текстове, които ще фалират българския транспорт?\", заяви Московски.", "date": "2018.05.03", "title": "Стопанската камара подкрепя протеста на превозвачите"}
{"url": "https://news.bg/crime/stolichani-s-petitsiya-sreshtu-zastroyavaneto-na-gradinka-v-kv-strelbishte.html", "text": "Столичани направиха петиция срещу застрояването на градинката на ъгъла на бул. \"България\" и бул. \"Петко Тодоров\" - \"Стрелбище\". Петицията се обявява срещу строежа на небостъргач в зелената площ.Столичани негодуват и изразяват възраженията си повече от година. Неправителствена организация се е ангажирала с петицията.Общинският съветник и съпредседател на Политическа група 5 инж. Симеон Славчев заяви подкрепата си към петицията. Той е и член на УС на гражданското сдружение, което я е организирало - \"Мрежа за инициативи и решения\".\"Като общински съветник подкрепям петицията на МИР. Ние сме длъжни да работим в интерес на столичани\", заяви инж. Славчев. Според него допуснатата грешка, преди години от други общински съветници, сега може да бъде поправена и това ще е справедливо. От думите му стана ясно, че петицията е един нов работещ модел.\"Призовавам всички столичани да се включат в моралната битка срещу застрояването на зелени площи, без значение в коя част на София. Случаят с градинката на бул. \"България\" и бул. \"Петко Тодоров\" не трябва да се повтаря\", отсече общинският съветник.\"Строителството на небостъргач в градинката на \"Стрелбище\" е само един от примерите за желание за строеж, което не кореспондира с ОУП и в разрез с очакванията на столичани за визията на града\". Това заяви председателят на Гражданско сдружение \"Мрежа за инициативи и решения\" Георги Кардашев.Той обясни още, че петицията изразява недоволството и е начало за събиране на общественото мнение и гражданската енергия срещу несправедливото решение. По думите му мнението на столичани е вид обществена санкция, която е по-значима и от съдебно решение.", "date": "2018.05.03", "title": "Столичани с петиция срещу застрояването на градинка в кв. \"Стрелбище\""}
{"url": "https://news.bg/int-politics/premierat-na-ispaniya-obyavi-razpuskaneto-na-eta-za-shum-i-propaganda.html", "text": "Премиерът на Испания Мариано Рахой нарече разпускането на баската терористична групировка ЕТА \"шум и пропаганда\", заричайки се да продължи преследването на екстремистите в баската сепаратистка организация, съобщава \"Асошиейтед прес\".Изказвайки се ден след публикуването на писмо от ЕТА, в което се посочва, че тя \"напълно разпусна структурите си\", Рахой подчерта, че групировката не е успяла да наложи чрез насилие независима баска държава.\"Каквото и да прави или казва ЕТА, тя няма да успее да избегне наказанието\", предупреди Рахой, добавяйки: \"ЕТА може да обявява изчезването си, но нейните престъпления или действията на съдебната система няма да изчезнат.\"Междувременно ЕТА обяви, че пътуването и политическите ѝ дейности са приключили, ден след като станаха ясни намеренията на организацията от изтеклото писмо.В отворено писмо до баските, публикувано днес от баския новинарски сайт naiz.eus, групировката изтъква, че напълно е разпуснала всичките си структури и \"повече няма да изразява политически позиции, да подкрепя инициативи или да взаимодейства с други актьори\", се казва в новото писмо.ЕТА изби повече от 850 души в продължилото 60 години нейно съществувание.Бившите екстремисти ще продължат да се стремят към \"независима, социалистическа, отново единна баски говоряща и непатриархална баска страна\", но ще го правят извън ЕТА.Добавя се, че ключово предизвикателство за левите баски сепаратисти \"ще бъде ефективно да постигнем правото да решаваме, за да се постигне признание за нашата националност\".", "date": "2018.05.03", "title": "Премиерът на Испания обяви разпускането на ЕТА за \"шум и пропаганда\""}
{"url": "https://news.bg/world/ruski-iztrebitel-se-razbi-kray-bregovete-na-siriya.html", "text": "Руски военен изтребител се е разбил край бреговете на сирийския средиземноморски град Латакия, при което двамата пилоти са загинали, съобщиха от руското военно министерство.Уточнява се, че днес сутринта руски Су-30СМ е паднал в Средиземно море, след като излетял от руската военновъздушна база Хмеймим, която се намира в Латакия.Пилотите \"се бориха да овладеят самолета до последната минута\", допълниха от руското военно ведомство.По предварителни данни катастрофата може да е била причинена от птица, ударила си в двигателя, посочиха руските военни и увериха, че самолетът не е бил обстрелван.Русия е един от основните съюзници на сирийския президент Башар Асад и има две бази в крайбрежни райони в Сирия.Според съобщения в руските медии през миналата седмица Кремъл планира да предостави на Сирия противовъздушни системи С-300. Във връзка с тази информация израелският военен министър Авигдор Либерман предупреди Кремъл: \"Едно нещо трябва да бъде ясно - ако някой стреля по наши самолети, ние ще ги унищожим.\"В продължение на години Израел лобира пред Кремъл да не доставя противовъзудшни системи на Сирия. ", "date": "2018.05.03", "title": "Руски изтребител се разби край бреговете на Сирия"}
{"url": "https://news.bg/crime/remonti-ogranichiha-dvizhenieto-po-am-trakiya.html", "text": "Движението по автомагистрала \"Тракия\" е ограничено заради ремонтни дейности. От Агенция \"Пътна инфратсруктура\" информират, че при км 37 от АМ \"Тракия\" посока София движението в изпреварващата лента е ограничено, поради ремонт.Трафикът се пренасочва в активната лента.От АПИ призовават шофьорите да се движат с повишено внимание при км 23 от АМ \"Хемус\", в посока София, поради аварирал, горящ камион в аварийната лента.", "date": "2018.05.03", "title": "Ремонти ограничиха движението по АМ \"Тракия\""}
{"url": "https://news.bg/economics/balgariya-e-na-41-myasto-sred-nay-inovativnite-darzhavi-v-sveta.html", "text": "България е в топ 50 на най-иновативните държави в света. Страната ни заема 41 позиция според класация на Блумбърг за 2018 г. Това подчерта заместник-министърът на икономиката Александър Манолев на откриването на конференцията \"Интелигентна специализация и технологичен трансфер като иновационни двигатели за регионален растеж\", организирана съвместно от Joint Research Center и Министерството на икономиката. Събитието е в рамките на Българското председателство на Съвета на ЕС.Манолев заяви, че дялът на инвестициите в България расте устойчиво в сектори с висока добавен стойност. Това се потвърждавало и от данните на Българската агенция за инвестиции. Данните сочели, че през 2016 и 2017 година около 50% от всички издадени сертификати за инвестиции са в сферата на високотехнологични производства и услуги. По думите на зам.-министъра настоящата 2018 година започва още по-добре като 60% от вече издадените сертификати са в такива отрасли.\"Страната ни има с какво да допринесе в процеса на дигитализиране на икономиката на Европейския съюз\", категоричен е Манолев. Той припомни и че  в класацията на Иновационния съюз от 2017 г., което показвало \"наличието на интензивни процеси в иновационната политика на нашата страна\".Манолев иска кредити за постигнатите икономически резултати на България на национално ниво, но трябвало и да задълбочим партньорството в рамките на Европейския съюз. \"ЕС винаги е бил сред лидерите в процеса по внедряване на иновации, но днес редица държави отделят огромен ресурс за насърчаване на проучванията и развойната дейност, и ние трябва да направим всичко по силите си да не изоставаме от тези процеси\", допълни икономистът.Манолев коментира, че именно заради това Генерална дирекция \"Съвместен изследователски център\" към Европейската комисия, съвместно с Българското председателство, ще представи като европейски приоритет платформа за обсъждане и ангажиране с иновации, базирани на място.Платформата ще бъде с акцент върху Югоизточна Европа и Западните Балкани и ще дава възможност за конструктивен диалог между институциите и бизнеса. Политици, учени, представители на бизнеса, регионалните власти и университетите ще се включат в дебат за добри практики, които да насърчат заинтересованите страни да се възползват от потенциала на специализацията.\"Крайната цел е да се даде възможност на всички региони на Европа да се възползват от интелигентната специализация, за да реализират напълно своя потенциал за технологична промяна\", допълни Манолев.На събитието присъстваше българският еврокомисар с ресор цифрова икономика и цифрово общество Мария Габриел, вицепремиерът Томислав Дончев, кметът на СО Йорданка Фандъкова и други.", "date": "2018.05.03", "title": "България е на 41 място сред най-иновативните държави в света"}
{"url": "https://news.bg/world/v-germaniya-arestuvaha-chlen-na-islyamska-darzhava-pristignal-s-migrantskata-valna.html", "text": "Германските власти обявиха, че са арестували 25-годишен сириец по подозрение, че е член на терористичната групировка ДАЕШ (\"Ислямска държава\"), съобщава \"Асошиейтед прес\".От федералната прокуратура уточниха, че Фейсал А.Х., чието пълно име не се съобщава от съображения за неприкосновеност, е бил арестуван в югозападния германски град Тюбинген.Според германските прокурори мъжът е заподозрян, че се е присъединил към милиция през 2013 г., която се е сражавала срещу сирийското правителство. По-късно милицията се е сляла с ДАЕШ.От германската прокуратура допълниха, че Фейсал А.Х. първоначално е смятан за сътрудник на сирийското правителство от страна на ДАЕШ, но след като е преминал през религиозно \"превъзпитание\" и се е заклел във вярност към групировката, той е шпионирал хора в град Табка и е помагал за прочистване на домове, завзети от ДАЕШ.Уточнява се, че той е напуснал Сирия и се е отправил към Германия в края на 2014 година, когато започна напливът на мигранти към Западна Европа.", "date": "2018.05.03", "title": "В Германия арестуваха член на \"Ислямска държава\", пристигнал с мигрантската вълна"}
{"url": "https://news.bg/economics/v-plovdiv-e-zapochnat-stroezhat-na-nay-mnogo-novi-sgradi.html", "text": "Строителство на най-голям брой нови сгради е започнало в областите: Пловдив - 140 жилищни и 66 други сгради; София (столица) - 123 жилищни, 7 административни и 19 други сгради; Бургас - 91 жилищни, 3 административни и 29 други сгради; Варна - 83 жилищни и 28 други сгради.През първото тримесечие на годината местните администрации са издали разрешителни за строеж на 1 162 жилищни сгради с 6 247 жилища в тях и 815 987 кв. м разгъната застроена площ (РЗП), на 26 административни сгради/офиси с 33 101 кв. м РЗП и на 1 026 други сгради с 638 272 кв. м РЗП, съобщава НСИ.Спрямо предходното тримесечие издадените разрешителни за строеж на жилищни сгради намаляват с 10.3%, жилищата в тях - с 14.7%, а общата им застроена площ - с 9.8%.При броя на издадените разрешителни за строеж на административни сгради и на други сгради също се наблюдава спад съответно с 13.3 и 9.2%, като общата застроена площ на административните сгради нараства с 13.2%, докато РЗП на другите сгради е по-малко със 7.7%.В сравнение с първото тримесечие на миналата година, издадените разрешителни за строеж на нови жилищни сгради се увеличават с 6.3%, жилищата в тях - с 33.1%, а разгънатата им застроена площ е повече с 37.1%. Издадените разрешителни за строеж на административни и други видове сгради намаляват съответно с 10.3 и 10.1% а и тяхната РЗП бележи спад респективно с 57.2 и 21.2%.Най-голям брой разрешителни за строеж на нови жилищни сгради са издадени в областите София (столица) - 205, Пловдив - 176, Варна - 108, и Бургас - 102. Най-много жилища предстои да бъдат започнати в областите София (столица) - 2 337, Пловдив - 1 355, Бургас - 754, и Варна - 687 (табл. 1 от приложението).През първото тримесечие на 2018 г. е започнал строежът на 723 жилищни сгради с 4 157 жилища в тях и с 476 224 кв. м обща застроена площ, на 18 административни сгради/офиси с 22 623 кв. м РЗП и на 467 други сгради с 428 856 кв. м РЗП. Спрямо предходното тримесечие започнатите жилищни сгради са по-малко със 7.2%, жилищата в тях - с 1.4%, а общата им застроена площ - с 12.4%. Започнатите административни сгради бележат ръст от 12.5%, но тяхната обща застроена площ е по-малко с 16.7%. Броят на започнатите други видове сгради намалява с 18.1%, а тяхната РЗП - с 5.7%.В сравнение с първото тримесечие на 2017 г. започнатите нови жилищни сгради се увеличават с 13.1%, жилищата в тях - с 29.2%, а разгънатата им застроена площ - с 16.8%. Броят на започнатите административни сгради нараства с 12.5%, докато тяхната РЗП спада с 61.8%. Започнатите други видове сгради са повече с 1.5%, а разгънатата им обща застроена площ - с 47.5%.", "date": "2018.05.03", "title": "В Пловдив е започнат строежът на най-много нови сгради"}
{"url": "https://news.bg/regions/vladimir-klisurov-kategorichen-che-nyama-da-puska-stroezhi-i-nyama-da-e-kmet-na-mladost.html", "text": "Приемането на оставката ми е най-големият проблем. Още на , но поради почивните дни технически я депозирах днес, а след това я адресирах до Елен Герджиков, кмета на София и до кмета на столичния район \"Младост\". Това съобщи на брифинг временният кмет на столичния район \"Младост\" Владимир Клисуров.Той изтъкна, че по Кодекса на труда (КТ) е депозирал заявление за напускане и допълни, че паралелно с това е пуснал отпуска до края на следващата седмица и молба за освобождаване. През това време Румен Русев ще е временен кмет на столичния район \"Младост\", информира Клисуров.\"Оттеглям се от кметския пост, след като се върна от отпуска\", заяви твърдо Клисуров и обясни, че по никакъв начин не се отрича от Десислава Иванчева и \"Зелен Младост\".Клисуров изрази съжаление, че именно той е попаднал под медийния интерес. \"Район \"Младост\" има сериозни проблеми и това е свързано със строежа на бъдещите сгради\", посочи той.Той коментира, че не се чувства на мястото си, защото не се занимава със строителни процедури. \"За мен Румен Русев (зам.-кмет) и Стефан Стефанов (главен архитект) са компетентни хора, които имат по-големите знания от мен да се занимават с това. Насила не могат да се получат нещата\", отсече Клисуров.Припомняме, Клисуров подава оставка дни след като . В социалната мрежа Фейсбук той публикува пост, в който обясни, че вече е информирал столичния кмет Йорданка Фандъкова за решението си. \"В тази политическа игра аз не желая да съм пионката, която като член на \"Зелен Младост\" да пусне строежите, които г-жа Иванчева успя да стопира\", пише Клисуров в поста си.Клисуров информира още, че възнамерява да подаде документи до Столичен общински съвет с предложение за провеждане на референдум срещу презастрояването.Архитект Румен Русев, зам.-кмет на ж.к. \"Младост\", коментира, че ако всички забавени преписки за строеж са законосъобразни, ще бъдат пуснати. \"Аз ще си изцапам ръцете, ако придвижа преписки, които не отговарят на закона, и не искам да измествам г-жа Десислава Иванчева от кметския пост на район \"Младост\", заяви той. Русев коментира, че преписките могат да се движат значително по-бързо от необходимото и няма идея как неговото име се е появило на тези листчета.Припомняме, на 17 април . Тя престоя часове наред на улицата, заобиколена от полицаи, служители на прокуратурата и на антикорупционната агенция. Арестът стана ден преди обявената пресконференция за опасността от застрояване на зелените площи в района и седмици след като Иванчева  за съмнения за фалшификация на документи от страна на инвеститор. На 20 април Спецсъдът Имаше подозрение, че зад ареста на Иванчева стоят амбициите на зам.-кмета Румен Русев да заеме мястото й. Арх. Русев категорично отрече това твърдение.", "date": "2018.05.03", "title": "Владимир Клисуров категоричен, че няма да пуска строежи и няма да е кмет на \"Младост\""}
{"url": "https://news.bg/int-economics/noviyat-byudzhet-na-es-ima-tseli-no-lipsva-ambitsiya-spored-evrodeputatite.html", "text": "Мнозинството евродепутати приветстваха  за периода 2021 - 2027 година. Според депутатите предложенията на комисията са в правилна посока. Това стана ясно по време на пленарната сесия на ЕП днес в Брюксел.Според евродепутатите фокусът върху преимущественото финансиране на нови приоритети като наука, управление на границите и миграция, подкрепа за младите, отбрана и сигурност е правилен, макар и амбицията да е по-малко от тази, която предложи ЕП. Много членове на ЕП също приветстваха обвързването на европейското финансиране със спазването на върховенството на закона.Голямо част от представителите на европейските граждани също така приветстваха плановете за въвеждане на нови собствени ресурси за ЕС на основата на нова схема за корпоративно данъчно облагане, приходи от системата за търговия с емисии и данък върху пластмасата, които ще позволят намаляването на преките вноски на държавите членки, основани на БНП.\"В презентацията на Комисията се наблегна на важността на политически бюджет. Подчертава се принципът на добавената европейска стойност. Отделянето на повече средства за \"Еразъм+\", наука, малки и средни предприятия (МСП) и климатичните промени са позитивни аспекти. Искаше ни се да видим бюджет от 1.3% от БНП\", заяви председателят на ЕП Антонио Таяни заяви по време на сесията.Той обаче подчерта, че предвид намаляването на средствата за земеделие и кохезионна политика, ЕП ще направи всичко възможно да защити позициите си. \"Важно е, че Комисията е наблегнала на ролята на ресурсите в съответствие с \", допълни Таяни.От своя страна депутати в ЕП подчертаха, че плановете за намаляване на финансирането за регионално развитие и общата селскостопанска политика трябва да бъдат обсъдени с реципиентите по тези програми. Евродепутатите са категорични, че земеделските общности на Европа не трябва да бъдат жертвани.Някои от депутатите изразиха съжаление, че предложенията на ЕК имат недостатъчна \"визия\" или по-смели мерки за борба със социалните неравенства и климатичните промени.", "date": "2018.05.03", "title": "Новият бюджет на ЕС има цели, но липсва амбиция според евродепутатите"}
{"url": "https://news.bg/int-politics/nad-100-zaginali-pri-prashni-buri-v-indiya.html", "text": "Най-малко 116 души са загинали и над 250 са били ранени при тежки прашни бури, които са засегнали северните индийски щати Раджастан и Утар Прадеш, съобщава БиБиСи.Бурите са довели до прекъсване на електричеството, изкоренени са дървета, разрушени са къщи и е унищожен добитък.Мнозина от загиналите хора са спели, когато техните къщи са рухнали, след като са били ударени от мълнии.Прашните бури са често срещани в тази част на Индия през лятото, но толкова много жертви не са обичайни.Бурите са засегнали три района в Раджастан - Алвар, Бхаратпур и Дхолпур, - където са загинали най-малко 31 души. Властите уточниха, че Алвар е тай-тежко засегнат. Училищата в района са затворени.\"Заемам длъжността в продължение на 20 години и това е най-лошото, което съм виждал досега\", подчерта Хемант Гера, секретар по управлението на бедствия, пред БиБиСи.Аварийните екипи се опитват да възстановят електричеството в домовете, след като 200 до 300 електрически стълба са паднали.Семействата на загиналите ще получат 400 хил. рупии (около 6000 долара) като компенсация.45 души са загинали в съседния щат Утар Прадеш, 36 от тях в района Агра, където се намира прочутият монумент Тадж Махал. Властите смятат, че вероятно ще има още жертви.Паднали дървета и стени са убили много хора в щата.Бурята също е ударила столицата Делхи, която се намира на повече от 100 км от най-засегнатите места, заедно с поройни дъждове.", "date": "2018.05.03", "title": "Над 100 загинали при прашни бури в Индия "}
{"url": "https://news.bg/crime/postoyanen-arest-za-futbolniya-huligan-ranil-politsayka.html", "text": "Футболният хулиган, който на 18 април хвърли бомбичка и , остава в ареста за постоянно. Това реши Софийският апелативен съд.Съдът не уважи иска за по-лека мярка. Така 25-годишният Йордан Исаев ще остане в зад решетките.Искът се гледа на втора инстанция. На 23 април на първа инстанция  спрямо лицето да се вземе мярка \"задържане под стража\". Днешното решение на Апелативният съд в София е окончателно и подлежи на обжалване.Според магистратите Исаев е с висока обществена опасност и ако бъде пуснат на свобода, може да извърши друго престъпление.По време на съдебното заседание 25-годишният отново заяви, че съжалява за постъпката си и се извини на пострадалата полицайка.", "date": "2018.05.03", "title": "Постоянен арест за футболния хулиган, ранил полицайка"}
{"url": "https://news.bg/politics/mareshki-iska-referendum-za-izlizane-ot-nato.html", "text": "Лидерът на партия \"Воля\" Веселин Марешки обяви пред БНР, че ще започне лансирането на идеята за референдум за излизане на България от НАТО.\"Това ще бъде една от големите ни инициативи в кампанията за европейските избори. Ние считаме, че НАТО на практика нищо не ни дава, а ни ограбва. В момента се говори за няколко милиарда, които трябва да се вземат от българския народ и да се дадат за безсмислена купчина желязо, от която българският народ нищо няма да види\", заяви Марешки.По думите му, ако НАТО иска да бъде наш партньор, те спокойно могат да ни подарят няколко самолета, а не последните български пари от най-бедната държава в Европа да ги изсмучат и на практика да хвърлят народа в още по-голяма бедност, каза Веселин Марешки.Той не уточни дали иска България да обяви неутралитет или предпочита страната ни да бъде към клуба на страните от Общността на независимите държави (ОНД).По думите му, една истински силна и обединена Европа може да бъде равностойна на САЩ, а не да сме нейна \"притурка\". \"В момента други държави правят проблеми по света, а Европа плаща сметката. Сметката за Турция защо не се плати от САЩ, а Европа трябва да плаща тези милиарди\", обяви Марешки.По думите му, Европа е ограбила българския народ. \"Те забраниха изграждане на нова АЕЦ, накараха ни да затворим предварително наши реактори, забраниха ни да участваме в \"Южен поток\", заяви Марешки.Припомняме, върху изграждането на АЕЦ \"Белене\" има наложен мораториум от 2012 г. На 27 януари 2013 г. се проведе референдум, при който гражданите на Република България гласуваха с \"Да\" или \"Не\" в отговор на следния въпрос: \"Да се развива ли ядрената енергетика в Република България чрез изграждане на нова ядрена електроцентрала?\". Участвалите в референдума бяха около 20%, от тях 60% души са гласували, което е 12% от избирателите. Против бяха 37%, което е 7% от избирателите.Междувременно доклад за сеизмичната активност показа, че мястото, избрано за тази ядрена електроцентрала, не е подходящо.Според Марешки, докато има забрана за втора българска атомна електроцентрала се изграждат \"Северен\", \"Турски\" и всякакви други потоци. \"Германски, френски, американски фирми съвсем свободно си инвестират и сътрудничат с Русия, но това е забранено на Китай. Нас вместо да ни направят мост към Русия и Изтока, ни правят преграда към тях. На практика едва ли не насила ни вкарват в увеличаване на напрежението. Надявам се да не се стига до военни конфликти. Тези неща могат да бъдат променени, след като истински европейски патриотични формации застанат в управлението или начело на ЕС\", заяви Марешки.Припомняме, Веселин Марешки участва в среща на десни политически лидери на 1 май т.г. във френския град Ница. Домакин на срещата бе лидера на Френския национален фронт Марин Льо Пен. Два месеца по-рано, на 1 март партия \"Воля\" се присъедини към \"Движение за Европа на нациите и свободите\".След срещата варненският политик заяви, че: \"Европа по този начин умира, обезкървява се, ограбва се. Трябва да бъде разтърсена отвътре. Да се опитаме чрез едно силно представяне на всички наши сродни партии да направим голяма група в Европейския парламент, с която да променим Европа отвътре. Явно е, че по този начин, хората, които в момента управляват Европа, които на практика не са се явявали на избори и не са избрани от никой, са по-скоро слуги на външни фактори\", заяви Марешки.Според него сега ЕС прилича на Съветския съюз с един феодал отгоре, някакъв диктатор и отдолу послушни републики, послушни поданици. Идеята на нашето движение е точно обратното - силни европейски народи, които да образуват силна обединена Европа\", заяви Марешки.", "date": "2018.05.03", "title": "Марешки иска референдум за излизане от НАТО"}
{"url": "https://news.bg/society/shofyori-nedovolstvat-ima-propuski-v-sistemata-na-kat-za-globite.html", "text": " Шофьори са учудени от системата на КАТ за глобите. В системата имало пропуски - гражданите фигурират в системата като длъжници, въпреки че са заплатили глобите си.В същото време от КАТ твърдят, че системата е изрядна и пропуски няма.В началото на 2017 година Красимир Цветанов получава глоба за неправилно паркиране. Той заплаща глобата си два дни, след като получава документа. До днес обаче неговото име фигурира в списъка на КАТ за водачи, които не са платили глоби.За същия сценарии разказва и шофьорът Крум Първанов. По думите му катаджиите му съставят акт на 29 септември 2017 година. Той плаща глобата на 1 октомври миналата година. \"Актът ми е издаден на 29.09 2017г. и съм го платил на 01.10.2017г. Два дни след издаването. На седми декември ми се обадиха, че имам неплатен акт, на което аз казах, че няма такова нещо\", обясни пред Нова телевизия гражданинът.Следователно, ако днес пътни полицаи спрат за проверка шофьор с подобен казус и установят, че лицето има неплатени глоби към КАТ, водачът ще загуби книжката си. Водачите могат да се отърват от взимането на книжката само ако представят документ, доказващ, че глобата наистина е платена. Това обаче отново трябва да бъде проверено от катаджиите.От \"Пътна полиция\" коментират, че проблеми в системата с глобите няма. Ако плащането не е отразено, за това трябва да има причина, обясняват от институцията. Имало случаи, когато може да се получи недоразумение - заради неправилно попълнени документи по време на плащането например.В случая на Красимир Първанов също ставало въпрос за грешка. Когато попълвал вносната бележка в банката, той написал като основание за превода без съкращения \"наказателно постановление и номера\". Оказва се обаче, че символите станали повече, отколкото програмата позволявала и проблемът бил в банката и служители, които не са предупредили човека, а не в системата на КАТ.От КАТ допълват, че ако наистина се окаже, че глобата е платена, но това не е отразено в системата, въпросните шофьори трябва самоинициативно да отидат в КАТ, да сигнализират за проблема и служители на администрацията ръчно да нанесат поправката на момента.Припомняме, от началото на настоящата седмица на територията на страната се осъществява  за установяването на водачи и пътници, които не са платили глобите си към администрацията на КАТ за извършени от тях нарушения на пътя. Акцията ще продължи до 6 май. Ако пътните полицаи констатират, че даден водач шофира без да е заплатил глобите си, униформените взимат книжката на шофьора на място. Свидетелствата на неизрядните водачи ще бъдат връщани, след като се издължат. Това може да стане по два начина - онлайн от сайта на МВР или в офис на банка.", "date": "2018.05.03", "title": "Шофьори недоволстват - има пропуски в системата на КАТ за глобите"}
{"url": "https://news.bg/health/dzhipitata-poluchiha-poveche-napravleniya-za-razdavane.html", "text": "Личните лекари ще могат да раздават с до 10 на 100 повече направления за специалисти, съобщи БНР. Районните здравни каси ще имат възможността да разпределят към джипитата повече направления както за специалисти така и изследвания. Това стана ясно от думите на зам.- министъра на здравеопазването и председател на Надзорния съвет на НЗОК - Жени Начева.От думите и стана ясно, че Надзорният съвет на НЗОК вече е приел това решение. Решението е взето в полза на нуждите на населението.\"Направленията са в съответствие с нуждите на населението от брой прегледи и изследвания в рамките на договорените стойности в Националния рамков договор. Тъй като има увеличение на бюджета и за специализирана, и за медико-диагностична дейност, тези средства ще отидат в повече направления\", обясни Начева.Освен това Надзорният съвет взе решение личните лекари, които открият практика в отдалечени или труднодостъпни райони, да получат по 500 лева еднократна помощ.Възможни са санкции за откритите нарушения в столичната болница \"Св. Екатерина\", заяви Начева. \"Във връзка с откритите нарушения ще бъдат предприети и съответни действия - такива, каквито са предвидени в нормативните ни документи\", обясни председателят на надзорния съвет. Тя изрази съжалението си, че този проблем е ескалирал толкова много медийно.Тя не вижда отношение между цената на изделията и този конкретен случай.", "date": "2018.05.03", "title": "Джипитата получиха повече направления за раздаване"}
{"url": "https://news.bg/int-politics/oon-nastoyava-tramp-da-ne-napuska-yadrenata-sdelka-s-iran.html", "text": "Генералният секретар на ООН Антонио Гутериш призова Доналд Тръмп да не напуска международната ядрена сделка с Иран, съобщава \"БиБиСи\".Гутериш коментира, че съществува реален риск от война, ако споразумението от 2015 година не бъде запазено.Тръмп сериозно критикува споразумението, с което Иран се съгласи да ограничи ядрената си програма в замяна на отмяна на санкции. Президентът на САЩ ще реши до 12 май дали да остане в сделката.Гутериш обясни пред БиБиСи, че споразумението от Иран е \"важна дипломатическа победа\" и трябва да бъде запазено.\"Ние не трябва да го прекъсваме, освен ако нямаме добра алтернатива. Изправени сме пред опасни времена\", коментира генералният секретар на ООН.Преди дни, .Американският държавен секретар Майк Помпео коментира, че документите доказват, че ядрената сделка от времето на Обама е \"построена върху лъжи\".Европейските съюзници Франция, Великобритания и Германия се споразумяха, че съществуването на настоящата ядрена сделка с Иран е най-добрият начин да спре развитието на ядрени оръжия.", "date": "2018.05.03", "title": "ООН настоява Тръмп да не напуска ядрената сделка с Иран"}
{"url": "https://news.bg/int-politics/do-10-g-horata-mogat-da-pobedyat-raka-stareeneto-radiatsiyata-i-studa.html", "text": "След 10 години ще е възможно създаването на клетки, имунизирани срещу вируси, рак, стареене, радиация и студ. Това обявиха водещи генетици от Genome Project.Учените подкрепят твърденията си с експеримент върху клетката на бактерията ешерихия коли (E.coli). Специалистите уточняват, че върху генома на бактерията са били направени 321 промени, след което клетката е станала имунизирана срещу вируси.Генетиците обаче отбелязват, че препрограмирането на генома на растение или бозайник ще отнеме повече усилия.\"Препрограмирането на всеки протеин в човешкия ген например ще изисква 400 хил. промени\", уточнява проф. Джордж Чърч от Медицинското училище към Харвардския университет в интервю за .Той добави, че от 20 хил. човешки гена е необходимо да се премахнат допълнителните кодони (единици на генетичния код).Същевременно учените са изразили увереност, че желаните резултати могат да бъдат постигнати в рамките на 10 години. Освен това според генетиците човешките гени могат да бъдат програмирани по такъв начин, че хората да бъдат имунизирани срещу радиация, стареене и студ. Също така е възможно да се намали значително риска от рак.", "date": "2018.05.03", "title": "До 10 г. хората могат да победят рака, стареенето, радиацията и студа"}
{"url": "https://news.bg/energy/chez-rekonstruira-podstantsiya-obsluzhvashta-40-000-domakinstva-v-sofiya.html", "text": "Ремонт на подстанция \"Фестивална\" започват от ЧЕЗ Разпределение България, съобщиха от електроразпределителното дружество. Това е един от най-големите проекти за 2018 г. на компанията. Стойността му е 4,5 млн. лв. и се очаква да приключи през 2019 г.Подстанция \"Фестивална\" осигурява електрозахранването на 40 хил. потребители в кварталите Младост 1 и 2, Дружба 1 и 2, Гара Искър, Горубляне, Полигона, както и потребителите в района на 7-ми километър.Според одобрения инвестиционен проект и полученото разрешение за строеж, в подстанцията ще бъдат реконструирани разпределителни уредби средно напрежение. Ще има демонтаж на съществуващи, доставка и монтаж на нови съоръжения и оборудване.Проектът е един от най-сложните за реализация сред изпълняваните от дружеството. Предприети са всички възможни мерки за гарантиране на сигурността на електрозахранването на потребителите по време на ремонта и недопускане на смущения в електрозахранването. С цел минимизиране на риска от създаване на неудобства за клиентите, компанията е предвидила временна възлова станция, която ще изпълнява функциите на подстанцията, докато трае нейната реконструкция.Очакванията са за многократно подобряване на качеството и сигурността на електрозахранването на голяма част от София. С тази реконструкция се осигурява възможност за присъединяване на нови клиенти в източните райони на столицата.", "date": "2018.05.03", "title": "ЧЕЗ реконструира подстанция, обслужваща 40 000 домакинства в София"}
{"url": "https://news.bg/politics/nikakvo-otklonenie-ot-chlenstvoto-v-nato-otseche-tsvetanov.html", "text": "\"Воля\" ще ни вади от НАТО. Заявката .България няма как да започне каквато и да било процедура за излизане от НАТО, НАТО е част от националната сигурност, коментира казусът Цветан Цветанов. Подобни анонси водят до определени спекулации и внушения, по мнението му.Явно обаче трябвало да се поговори с Марешки по темата. Няма да направим никакво отклонение от членството си в НАТО, отсече Цветанов. Председателят на ПГ на ГЕРБ не е запознат с аргументите на Марешки да ни вади от Алианса.По думите на Цветан Цветанов евроизборите ще са лакмус за обществените нагласи. НАТО гарантира националната ни сигурност и териториалната цялост.Пламен Христов от \"Воля\" пък подчерта, че Марешки искал да се постави на обсъждане дали трябва да плащаме цената да сме член на НАТО. \"Воля\" застава зад лидера си. Ние сами не можем да си гарантираме националната сигурност, убеден е Христов. Дори и като член на Алианса пак не си гарантираме сигурността. Това е сериозен проблем, посочи депутатът. И в момента не сме пълноценен партньор на НАТО. Единна европейска армия трябвало да ни пази, а не НАТО. И Доналд Тръмп критикувал Алианса, по думите му.Лидерът на ДПС Мустафа Карадайъ определи лансираната от Марешки идея като ярка форма на популизъм. Това е ГЕРБ, коментира той. Според него в тази идея прозира управляващата партия. Едните им партньори искали да ни вадят от ЕС, другите - от НАТО.Това е много опасно, каза лидерът на ДПС. Партията му предупреждавала, че се случвали опасни неща.", "date": "2018.05.03", "title": "Никакво отклонение от членството в НАТО, отсече Цветанов"}
{"url": "https://news.bg/int-politics/mestni-izbori-vav-velikobritaniya-1.html", "text": "Днес англичаните гласуват в местни избори. Те ще избират 4 000 съветници в 150 района. Управляващата Консервативна партия на Тереза Мей се очаква да загуби позиции в Лондон.Общински съветници могат да са представители на основните партии, както и независими кандидати. Ще се проведат и 6 избори за кмет - в четири лондонски квартала, както и за кметове на Уотфорд и Шефийлд.Предварителните прогнози са доста противоречиви за представянето на двете основни партии, но според анкета на YouGov в Лондон лейбъристите изпреварват значително консерваторите с 54 срещу 28 процента подкрепа.", "date": "2018.05.03", "title": "Местни избори във Великобритания"}
{"url": "https://news.bg/int-economics/v-italiya-i-gartsiya-tokat-na-edro-e-nay-skap.html", "text": "Гръцкият пазар на електроенергия на едро е вторият по скъпотия в Европа, съобщават местни медии. Те се позовават на доклад от Генералната дирекция \"Енергетика\" на Европейската комисия за последното тримесечие на 2017 г.Пазарът на едро определя цената, при която доставчиците на електроенергия придобиват електроенергия за своите клиенти на дребно като домакинства и предприятия. Основните параметри на електроенергията са комбинацията от горива, търсенето, наличността, взаимовръзките с мрежите на други пазари и зависимостта от вноса в някои случаи са по-евтини от други.През октомври-декември 2017 г. средната цена на едро на гръцкия пазар възлиза на 61 евро на мегават / час срещу малко под 62 евро / MWh в Италия и почти два пъти по-евтино до 31 евро / MWh в Дания и Швеция.", "date": "2018.05.03", "title": "В Италия и Гърция токът на едро е най-скъп"}
{"url": "https://news.bg/weather/otnovo-slantse-i-dazhd.html", "text": "Днес отново ще бъде предимно слънчево. В източните райони и Горнотракийската низина преди обяд ще има ниска облачност или мъгла. Временни увеличения на облачността ще има и над Западна България, но само на отделни места, след обяд в планинските райони ще превали и прегърми. Ще духа слаб до умерен вятър от изток-югоизток. Максималните температури ще са между 25° и 30°, малко по-ниски по Черноморието.Над планините ще бъде предимно слънчево. След обяд ще се развива купеста и купесто-дъждовна облачност и на места, главно в Рило-Родопската област ще превали и прегърми. Ще духа слаб до умерен вятър от юг-югоизток. Максималната температура на височина 1200 метра ще е около 19°, на 2000 метра - около 12°.По Черноморието ще има ниска облачност или мъгла, които около обяд ще се разсеят и ще се установи предимно слънчево време. Ще духа слаб до умерен източен вятър. Максималните температури ще са 16°-21°. Температурата на морската вода е 16°-18°. Вълнението на морето ще е 1-2 бала.", "date": "2018.05.03", "title": "Отново и слънце, и дъжд"}
{"url": "https://news.bg/society/zapochvat-podgotovkite-za-voenniya-parad-na-6-may.html", "text": "Започват действията по подготовката за военния парад на 6 май - Деня на храбростта и празника на българската армия.Днес ще започват тренировъчните полети преди парада в неделя. В същото време в страната ще започне предислоцирането на военна техника.Очаква се и министърът на отбраната Красимир Каракачанов и началникът на отбраната генерал-лейтенант Андрей Боцев да поздравят военните ни контингенти във видео конферентна връзка, съобщи БНТ.Във връзка с тренировките на военновъздушните сили от днес до 6 май се забранява управлението на дронове над столицата.", "date": "2018.05.03", "title": "Започват подготовките за военния парад на 6 май"}
{"url": "https://news.bg/regions/rozoberat-mozhe-da-zapochne-po-rano-zaradi-zhegite.html", "text": "Тази година розоберът в Карловско ще стартира по-рано от обичайното - около 10 дни по-рано от миналата година. Причината - по-топлите априлски температури.Според местните жители по-ранният розобер може да бъде обезпокоителен. Притесняват се, че самият цвят може да бъде по-сух и пъпките може да започнат да капят, съобщи \"24 часа\".\"Молим се метеоролозите да са познали за майските дъждове, иначе реколтата ще е слаба и кампанията ще приключи за 15-16 дни вместо за месец\". Това заяви земеделецът Цветан Цоков, който отглежда 90 декара розови насаждения.Цоков се притеснява и дали ще успее да реализира желаната продукция заради наложените ограничения върху розоварните ни от Европа.По думите на земеделеца дори добивът тази година да е добър, ако хората няма къде да пласират стоката, ще търпят загуби. \"Някои преработватели още отсега казват, че ще изкупуват малки количества цвят, тъй като държат в складовете си непродадено розово масло от миналата година\", сочи още Цоков.Земеделците нямат идея каква цена ще предложат розоварните тази година. Миналата година са им плащани от 3.80 до 4 лева за килограм.Собствениците на насаждения в Карловско се тревожат и за това дали ще успеят да си намерят и работници берачи.Всичките собственици разчитали главно на роми, а работната ръка сред българите масово намаляла, защото много заминали да работят в чужбина. Циганите обаче се дърпали, защото брането е трудоемко, а в масивите трябва да се влиза много рано.Очаква се тази година надницата за килограм розов цвят да бъде до 1 лев.", "date": "2018.05.03", "title": "Розоберът може да започне по-рано заради жегите"}
{"url": "https://news.bg/crime/elen-gerdzhikov-v-mladost-se-bavyat-ne-samo-chastni-no-i-vazhni-obshtestveni-proekti.html", "text": "В столичния район \"Младост\" се бавят не само частни проекти, но и такива с обществена значимост. Това заяви пред БНТ председателят на Столичния общински съвет (СОС) Елен Герджиков, който коментира случая около .Според Герджиков все още е рано за основни изводи. По думите му става въпрос за един доста сериозни обвинения по адрес на Иванчева.\"Тук не става въпрос само за забавяне на преписки. Тук става въпрос за объркани и липсващи такива\", посочи още председателят на СОС.Герджиков разясни и че несвършена работа Иванчева няколко пъти е била викана в Комисия заедно със заместник кметовете на \"Младост\", за да дава обяснения. \"Ние подходихме административно и по логически път. Когато нещо не е свършено, да помолиш да се свърши\", обясни още Герджиков.Той коментира и въпроса, че временно изпълняващият длъжността кмет на района трябва да подаде оставка пред Иванчева, защото тя е негов шеф и все още действащ кмет на \"Младост\". \"Г-н Клисуров или трябва да изпълнява функциите на кмет, или да се разбере със своя работодател\", допълни председателят на СОС.Герджиков поясни, че Иванчева е действащ кмет и тя може да бъде отстранена от длъжност само от съда.\"Само българският съд може да я отстрани от длъжност със свое решение. Това не се е случило, което означава, че тя е действащ кмет и има всички правомощия. Освен това съвсем официално в официално заявление до кмета на Столична община тя уведоми, каквато е и процедурата, че излиза в отпуск - платен, и в същото уведомление посочва за свой заместник г-н Клисуров\", допълни той.Според Герджиков се наблюдава липсата на \"адекватна политическа реакция\" отнсно казуса \"Иванчев\". \"Говоря за общинските съветници и политическите партии, които бяха редом до г-жа Иванчева в нейната кампания, снимаха се с нея, а сега някои от тях - като партията на г-н Кадиев - се отрекоха за втори път от нея, всъщност я осъдиха преди да бъде осъдена. Други потънаха в пълно мълчание сякаш такъв случай не съществува. Аз не мисля, че това е правилна реакция .\" ", "date": "2018.05.03", "title": "Елен Герджиков: В \"Младост\" се бавят не само частни, но и важни обществени проекти"}
{"url": "https://news.bg/world/30-postradali-pri-vzriv-v-london.html", "text": "Около 30 души са пострадали при експлозия в Стамфорд Хил, Северен Лондон, предаде \"Ройтерс\".Експлозията е възникнала по време на тържества по случай еврейския празник Лаг Баомер. Празникът се осъществява всяка година и традиционно на него се палят огньове.Предполага се, че взривът е причинен от мобилен телефон. Обстоятелствата са в процес на изясняване.Към момента на експлозията на улицата имало много хора.", "date": "2018.05.03", "title": "30 пострадали при взрив в Лондон"}
{"url": "https://news.bg/politics/pushachite-tormozyat-simeonov.html", "text": "\"Пълното ограничение в закритите обществени места беше въведено през 2012 г. от ГЕРБ. Аз като непушач съм подложен на непрекъснат терор. Тютюнопушенето е вредно и то трябва да бъде определено в конкретни места\". Това заяви вицепремиерът Валери Симеонов в ефира на БНТ по повод внесени от него законопроект за отмяна на забраната за тютюнопушенето.\"Забраната остава - разрешаваме само в ресторанти, барове, кафенета и дискотеки. Само в тези места, които са свързани с туризма\", коментира Симеонов. Относно промените, които Симеонов предложи в закона за хазарта, вицепремиерът коментира:\"Става въпрос за едно болестно състояние. Това е патологично разстройство - така е определено от Световната здравна организация. Така се внушава, че с търкане на талончета и участие в хазартни игри, можеш да постигнеш всичко в живота. Остава единствено внушението, че късметът си е твой и ти просто трябва да посегнеш да си го вземеш\", изтъкна Валери Симеонов.По думите му 10% от учениците от 8 до 10 клас го правят всеки ден. На всичко това трябва да се сложи край, защото \"такова промиване на мозъци няма\", отсече Симеонов. Той е категоричен, че Спортният тотализатор в момента е изгубил своите позиции и е изместен от частните игри.\"До края на седмицата ще получа отговор от моите коалиционни партньори от \"Патриотите\", вицепремиерът. Според него каузата е толкова значима, че би трябвало да обедини доста от партиите.Преместваемите обекти са една язва за туризма. Всеки, които е ходил по курортите, знае, че тези бараки превръщат курортите ни в арабски битаци.По думите му там се предлагат от сутиени до джапанки, все спорно необходими стоки.\"Град на греха\". Така вицепремиерът нарече района около плаж \"Слънчев бряг - Юг\". Именно там се намират и много от популярните заведения - както \"Какао\", така и любимото на вицепремиера \"Бедрум\".Валери Симеонов показа снимки направени по време на проверки на размерите на обектите. На изображенията се вижда автомобил.\"Това е автомобилът на Митьо Очите\", изтъкна Симеонов и натърти, че иска всички хора по Черноморието да видят тази кола.Той обясни, че докато служителите правят проверки и замервания, Митьо Очите ходи и ги гледа как си вършат работата. \"Това далеч не са безобидни дейности\", обясни Симеонов.Той отчете и напредъка по пътя Поморие - Слънчев бряг. \"30-40% от Поморие - Слънчев бряг е асфалтиран\", докладва вицепремиерът и добави, че това, което е обещал мин. Нанков ще се случи.", "date": "2018.05.03", "title": "Пушачите тормозят Симеонов"}
{"url": "https://news.bg/politics/tramp-i-kim-chen-un-da-si-podelyat-nobelovata-nagrada-za-mir-zove-pasi.html", "text": "\"Краят на войната на Корейския полуостров означава едно ново начало.\" Това заяви пред bTV бившият външен министър Соломон Паси.По думите му президентът на САЩ Доналд Тръмп и лидерът на Северна Корея Ким Чен-ун трябва да си поделят Нобеловата награда за мир заради приключването на войната на Корейския полуостров. \"Кандидатите са много. Наградата може да бъде споделена между Тръмп и Ким Чен-ун, и вероятно южнокорейският президент Мун Дже-ин\", заключи Паси.Според него темата за Нобеловата награда за мир е много интересна. Срещата на Тръмп с Ким Чен-ун също обаче буди интерес. Имало вероятност срещата да се проведе в Сингапур, сподели Паси, позовавайки се на собствени източници. Това обаче не било ясно, срещата може да се проведе и в демилитаризираната зона между Южна и Северна Корея.По думите на бившия външен министър срещата между двамата ще бъде голямо решение на международните проблеми, с оглед на ситуацията в Североизточна Азия.Все пак той сподели, че с Ким трябва да се преговаря нестандартно и Доналд Тръмп трябва да бъде дипломат. \"С Ким трябва да се преговаря по един нестандартен начин. Колкото е нестандартен Тръмп, това е начинът да се преговаря с президента на Северна Корея.\"\"Думите в политиката вече имат все по-малко значение, важни са делата. Контрастът между думи и дела става все по-голям, за добро или зло\", заяви Паси и допълни, че районът на Североизточна Азия е много интересен и \"много бълбукащ в чисто геостратегически план\".Бившия външен министър каза и че държавите от НАТО от 11 години призовават ЕС да се вземе отношение по събитията най-вече на Корейския полуостров. \"Щом ЕС иска да бъде главен играч в геополитиката, трябва да вземе участие в случващото се. За съжаление Брюксел отказва. ЕС се провали в това отношение, дано американците успеят\", тълкува още Паси.", "date": "2018.05.03", "title": "Тръмп и Ким Чен-ун да си поделят Нобеловата награда за мир, зове Паси"}
{"url": "https://news.bg/economics/karanikolov-zhivotat-nyama-da-poskapne-kato-priemem-evroto.html", "text": "\"Изпълнили сме всички изисквания за чакалнята на Еврозоната. Мисля, че е наше право да искаме да влезем в тази чакалня\". Това заяви в ефира на bTV министърът на икономиката Емил Караниколов.Той е категоричен, че няма държава, приела еврото, която сега да се оплаква. \"Не считам, че животът ще поскъпне след въвеждане на еврото, ние сме вързани към него и сега. Ще има много повече ползи за нас\", смята мин. Караниколов.По негово мнение влизането в еврозоната ще донесе много ползи и за големия бизнес. Това ще привлече и повече инвестиции у нас.Безработицата спада. Караниколов изтъкна, че процентът на безработните продължава да намалява. \"Безработицата е 5,2%, това е рекорд\", заяви той. Караниколов се позова на данни, според които средната работна заплата в страната се е повишила с 11%. Борбата за квалифицирани кадри продължава, обясни той.\"Това ще го видят и всички други българи в чужбина, че нещата тръгват нагоре\", оптимист е министърът на икономиката. Управлението полага много усилия, за да елиминира дисбаланса в доходите, смята мин. Караниколов.\"България е демократична държава, всеки българин има право да посещава такива страни - това е негово решение, негово право\". Това беше коментарът на Емил Караниколов по повод на посещението на лидера на \"Атака\" Волен Сидеров в Крим.Караниколов се припознава в българската позиция за Крим. \"Тя е ясна и трябва да се спазва\", категоричен е Караниколов.", "date": "2018.05.03", "title": "Караниколов: Животът няма да поскъпне, като приемем еврото"}
{"url": "https://news.bg/regions/kola-se-samozapali-v-dvizhenie-v-sofiya.html", "text": "Лек автомобил се запали в движение в София. Инцидентът е станал по-рано днес на столичния булевард \"Христофор Колумб\", на кръстовището с улица \"Неделчо Бончев\", съобщи Нова.На мястото е пристигнал екип на пожарната, който е изгасил пламъците от автомобила.Малко след това на мястото на инцидента пристигнал и екип на \"Пътна полиция\".Собственичката на автомобила е отказала коментар. Тя не е пострадала, но се е уплашила от пожара, вследствие на което веднага е подала сигнал на 112.", "date": "2018.05.03", "title": "Кола се самозапали в движение в София"}
{"url": "https://news.bg/crime/mazh-ubi-s-nozh-priyatelkata-si-v-harmanli.html", "text": "Полицията в Хасково задържа 33-годишен мъж за убийството на приятелката си, съобщиха от МВР.На 2 май около 12:20 часа на спешния телефон в РУ Харманли е подаден сигнал за намерен труп.45-годишен мъж от града се обадил на полицията и съобщил, че в местността \"Циганския гьол\" в землището на село Браница е открил тяло на жена със следи от насилие.Полицейският екип, който бил изпратен на място, е установил, че тялото е на 27-годишна жена от симеоновградското село Тянево. Тя живеела с нападателя си на семейни начела. Властите обясниха, че от известно време двойката била разделена.Мъжът й я открил на нивата, където тя работила. Последвал скандал.Очевидци разказват, че по време на кавгата мъжът изкарал нож, който довел до фаталния край.При съдебномедицинска експертиза по тялото на жената са установени прободни рани от нож.Мъжът е задържан веднага и е направил пълни самопризнания. Той е познат на властите. Към момента нападателят е задържан за до 24 часа. Образувано му е досъдебно производство за убийство.", "date": "2018.05.03", "title": "Мъж уби с нож приятелката си в Харманли"}
{"url": "https://news.bg/regions/kon-izrita-i-uhapa-8-godishno-dete.html", "text": "Кон изрита и ухапа за врата 8-годишно момче от Сандански.Животното първо изритало детето в гърдите, а след това го ухапало, съобщи \"24 часа\".Конят е собственост на семейството на детето, което има ферма в село в община Сандански.Инцидентът е станал докато детето си играело край един от конете във фермата. Животното се хранело, когато внезапно изритало детето.Родителите много се уплашили от вика на пострадалото дете. Те веднага откарали детето в Спешен център, където медиците го прегледали и поставили на лечение в приемен блок. Специалистите веднага направили скенер и изследвания на момчето.Детето не е сериозно пострадало от ухапването на коня, защото животното било с пълна уста и не успяло да пререже някоя артерия във врата на момчето. Ударът от ритника бил по-сериозен, поради което момчето ще остане под наблюдение в хирургично отделение на болницата.", "date": "2018.05.03", "title": "Кон изрита и ухапа 8-годишно дете"}
{"url": "https://news.bg/politics/nankov-balgarskite-magistrali-nay-evtinite-magistrali.html", "text": "22% ръст в строителния сектор отчете регионалният министър Николай Нанков пред депутатите.България прилича на открита строителна площадка, доволен е той. Строят се магистрали, пътища, тунели и всички процедури са прозрачни. Работи се на светло под прожекторите, похвали се министърът.По думите му АМ \"Хемус\" е приоритет не защото финансовият и транспортният министър са родом от Северна България. До 2024 г. било реалистично да имаме готова \"Хемус\".24 километра от Кресна до Сандански от АМ \"Струма\" ще бъдат открити с осем месеца предсрочно. Ще има път и между Видин и Ботевград. Активно се работи и по трасето Русе-Велико Търново, информира регионалният министър.Не просто строим магистрали, пълним дупки, но и вършим работа, каза Николай Нанков. Заварените забавяния ще бъдат наваксани, според него. Прозрачност без граници са ангажирани да следят поръчките на МРРБ. Ще запазим уникалната археология, уникалната история по нашите земи, обеща Нанков за поредните разкопки на трасето на АМ \"Струма\".Не се возим по най-скъпите пътища в Европа според него. България строи най-евтините магистрали в цяла Европа, похвали се строителният министър. Най-скъпата ни магистрала е възложената от 2006 АМ \"Люлин\". До три пъти повече републикански пътища ще може да рехабилитира кабинетът \"Борисов 3\", уверен е Николай Нанков. До шест години след въвеждане на ТОЛ таксата всички лоши пътища ще бъдат ремонтирани.", "date": "2018.05.03", "title": "Нанков: Българските магистрали - най-евтините магистрали"}
{"url": "https://news.bg/int-politics/osvobodiha-trima-grazhdani-na-sasht-ot-trudov-lager-v-severna-koreya.html", "text": "Трима американски граждани - Ким Дон-чеол, Ким Сан-деок и Ким Хак-сеон, които са били държани в трудов лагер в Северна Корея, са били освободени в началото на април като знак за добра воля преди предстоящата среща между севернокорейския вожд Ким Чен-ун и американския президент Доналд Тръмп, съобщава \"Файненшъл таймс\".Задържаните са били заведени в хотел в близост до столицата Пхенян, \"получавайки медицински грижи и идеологическо образование\".Един от тях е бил осъден на 10 години тежък труд през 2016 г. заради \"шпионаж\", докато другите двама са били задържани през миналата година по обвинения във \"враждебни действия\".\"Смятаме, че г-н Тръмп може да ги вземе обратно в деня на срещата на върху между САЩ и Северна Корея или да изпрати пратеник, който да ги върне обратно в САЩ преди срещата на върха\", подчерта южнокорейски правозащитник във връзка с отвлечените в Северна Корея американски граждани.В информацията също така се твърди, че американският държавен секретар Майк Помпео вероятно е повдигнал въпроса по време на тайната си среща с Ким Чен-ун в Пхенян. Съветникът по националната сигурност на Тръмп - Джон Болтън, заяви в неделя, че освобождаването на задържаните ще бъде \"възможност за демонстриране на автентичност\". Въпреки крайно обтегнатите отношения между Вашингтон и Пхенян в последните години, стотици американци посещаваха изолираната комунистическа държава всяка година, докато Държавният департамент на САЩ най-накрая не издаде забрана за пътуване в Северна Корея през септември миналата година.Северна Корея често е арестувала през годините американски граждани, използвайки ги като разменна монета, като мнозина са били освобождавани чак след посещение на високопоставени американски представители в Пхенян.Шестима корейци също бяха задържани - трима християнски мисионери и трима бегълци от Северна Корея - от 2013 г. насам, като Сеул също настоява за освобождаването им.", "date": "2018.05.03", "title": "Освободиха трима граждани на САЩ от трудов лагер в Северна Корея "}
{"url": "https://news.bg/society/aktsiya-s-kolan-v-avtobusa.html", "text": "Българската асоциация на пострадалите при катастрофи организира акция за използването на предпазен колан в пътническите автобуси.Акцията е озаглавена \"С колан в автобуса\" и е провокирана от последните няколко , при които имаше загинали и ранени.От организацията искат да припомнят на обществото, че използването на предпазен колан има безспорни ползи за защита при пътуването в превозно средство.В тази връзка от асоциацията организират и информационна кампания, насочена към пътниците на автобуси от международните линии. Кампанията е по случай предстоящите празници и повечето почивни дни, когато се очаква голям брой хора да предприемат пътуване.В хода на кампанията ще се раздават образователни печатни материали на пътуващите с автобуси от Централна автогара в София. Кампанията ще цели и да уведоми пътниците за задълженията им от контролните органи да използват предпазни колани.Раздаването на листовките ще започне утре, 4 май, от 11 часа на Централна автогара София. На кампанията ще присъстват и служители на \"Пътна полиция\".", "date": "2018.05.03", "title": "Акция \"С колан в автобуса\""}
{"url": "https://news.bg/culture/google-pochete-zhorzh-melies.html", "text": "Google почете Жорж Мелиес. Той се ражда на 8 декември 1861 г. в Париж в семейството на заможния фабрикант Луи Мелиес. Като наследник на верига обувни фабрики той получава отлично образование и възможност да пътува.Артистичните му наклонности се проявяват още в ранна възраст.Жорж Мелиес е смятан за бащата на фантастичното кино и на специалните ефекти. В неговия \"Пътешествие до Луната\" за пръв път са използвани специални ефекти. Във филма е включена знаменитата сцена, в която космически кораб се удря в окото на Луната.\"Пътешествие до Луната\" от 1902-ра, както и \"Пътешествие през невъзможното\" от 1904-та са филми за странни пътешествия, напомнящи стила на Жул Верн. Те са смятани за едни от най-важните ранни фантастични филми.\"Пътешествие до Луната\" е включен в Списъка на световното културно наследство на ЮНЕСКО.", "date": "2018.05.03", "title": "Google почете Жорж Мелиес"}
{"url": "https://news.bg/press/do-10-godini-zatvor-za-krazhba-na-kola-zadalzhitelna-zabavachka-za-4-godishnite-ot-2020-g.html", "text": "До 10 години затвор за кражба на колаАвтокрадците вече ще може да бъдат съдени и за кражба, а не както досега - масово за противозаконно отнемане. Това предвиждат промени в Наказателния кодекс (НК), изготвени от правосъдното министерство и публикувани за обществено обсъждане в сряда. В проекта има и други изменения.И досега имаше случаи на така заведени дела, но доста малко. Пример са Красимир Пешев-Мраморския и Чавдар Ценков-Чочо Педала. Двамата задигат джип на 22 октомври 2016 г. Следва гонка с полицията, при която Ценков е заловен, а Мраморския се измъква, но по-късно е хванат по ДНК от шапка, която изпуснал при бягството си. Прокурорът ги обвинява за кражба с техническо средство. Делото е висящо в Софийския районен съд.Друга новост е, че вече ще има и опит за кражба на кола. При него се предвиждат до 3 г. затвор или пробация.Задължителна забавачка за 4-годишните от 2020 г. Задължителна забавачка за 4-годишните деца от 2020 година, предлагат от Министерството на образованието и науката (МОН). Идеята е заложена в плана за изпълнение на Стратегията за намаляване на броя, изпадащи от образователната система. Планът обхваща периода 2018-2020 година, а за въвеждането му е нужна промяна в закона, тъй като в момента задължителното обучение започва от 5-годишна възраст.Данъчните с хабер от затвора за освободени бандитиДанъчните поделения ще получават известия от затворите за освободени затворници. Това предвижда нoв пaĸeт oт пpoмeни в Haĸaзaтeлния ĸoдeĸc, a чpeз тяx и в HΠK, Зaĸoнa зa изпълнeниe нa нaĸaзaниятa, който се пpeдлaгa Mиниcтepcтвoтo нa пpaвocъдиeтo. Мерките са cвъpзaни c eфeĸтивнoтo изпълнeниe нa пpиcъди зa ĸoнфиcĸaция нa имyщecтвo, ĸaĸтo и c пpoтивoзaĸoннoтo oтнeмaнe нa мoтopни пpeвoзни cpeдcтвa (MΠC). Πo-пoдpoбнo ce ypeждaт и пpaвaтa нa yчacтницитe в пpoизвoдcтвaтa пo изпълнeниe нa eвpoпeйcĸa зaпoвeд зa apecт и нa издиpвaнитe пo Зaĸoнa зa eĸcтpaдициятa и Eвpoпeйcĸaтa зaпoвeд зa apecт, cъoбщaвaт oт MΠ. Πpoeĸтът e пyблиĸyвaн зa oбщecтвeнo oбcъждaнe.Парното плаща наем на софиянецСобственик, през чийто имот преминават тръби за отопление, а самият той не използва парно, може да поиска наем от топлофикационното дружество. Това съобщи пред БНT Чавдар Янев.През 2015 г. Районният съд в София отсъжда в негова полза, че тръбите на \"Топлофикация-София\" преминават през дома му, докато той не използва топлинната енергия на дружеството.Янев три пъти е поискал от съда по 100 лева и трите пъти неговите искове са били удовлетворени. Причината за издаването на заповедта на съда е, че Янев не ползва топлинна енергия, докато топлофикационното дружество извършва търговска дейност и тръбите са негова собственост.Столичанинът смята, че всеки гражданин, в подобен казус, може да получи наем от топлофикационното дружество. Той е убеден, че ако законите се прилагат стриктно, монополите ще фалират.ГЕРБ пак пробва да прокара тайни арести до 48 часа Управляващите от ГЕРБ правят нов опит да прокарат скандална законова поправка, която да позволи в ареста да се задържат хора до 48 часа, без да се уведомяват близките им. Преди две години това предложение не мина, като тогава дори прокуратурата беше против.С проект за нови текстове в Наказателния кодекс (НК), пуснати за обществено обсъждане, правосъдното министерство иска да се променят и разпоредбите на Наказателно-процесуалния кодекс (НПК). Според проекта, дали някой ще бъде уведомен за конкретен арест, ще решава прокурорът. Това означава, че на арестуван, независимо за какво престъпление, може да бъде забранено да се обади дори на семейството си. Адвокатът не влиза в това число.Еврофондове срещу добро правосъдие, икономиката на Европа се забавяДокато България все още не се е отърсила от инерцията на почивния ден, срядата донесе ключови за ЕС новини: Брюксел очаквано поиска обвързване на еврофондовете за следващия период (2021-2027 г.) с върховенството на закона - мярка, неофициално насочена срещу арогантните напоследък Полша и Унгария, но не безопасна и за България.Европарламентът пък се е заел с друг важен проблем - все по-влошаващата се медийна среда в Европа, и ще поиска мерки от страните членки.Редом с положителните новини има и някои тревожни - данните за тримесечието потвърдиха забавяне на растежа на икономиката в ЕС и еврозоната, а българският бизнес е силно обвързан със случващото се в съюза.", "date": "2018.05.03", "title": "До 10 години затвор за кражба на кола, Задължителна забавачка за 4-годишните от 2020 г."}
{"url": "https://news.bg/world/samolet-katsna-avariyno-zaradi-puknat-ilyuminator.html", "text": "Самолет на авиокомпания \"Саутуес еърлайнс\" извърши извънредно кацане на летището в Кливланд в щата Охайо, предаде АП. Причината е била пукнатина на един от илюминаторите. Машината е изпълнявала полет от Чикаго за Нюарк с 76 пътници. Никой не е пострадал.В средата на април самолет на същата компания кацна аварийно във Филаделфия в щата Пенсилвания заради взривяване на един от двигателите. Отломки от взривилия се двигател се удариха тогава в един от илюминаторите и го разбиха. Пътничката до него почина по-късно в болницата.", "date": "2018.05.03", "title": "Самолет кацна аварийно заради пукнат илюминатор"}
{"url": "https://news.bg/world/tramp-e-reshil-da-se-ottegli-ot-yadrenata-sdelka-s-iran.html", "text": "Президентът на САЩ Доналд Тръмп е решил да се оттегли от ядрената сделка с Иран. Това съобщи Ройтерс.Агенцията се позовава на информирани източници. Според тях Тръмп ще обяви новината на 12 май. Според американския президент постигната през 2015 г. сделка между Иран и Запада не работи.Има шанс Тръмп да избере да остави Съединените щати в международния пакт, по който Иран се съгласи да ограничи ядрената си програма в замяна на облекчаване на санкциите, отчасти поради \"запазването на съюза\" с Франция и да спаси лицето на френския президент Емануел Макрон , който се срещна с Тръмп миналата седмица.Решението на Тръмп да прекрати облекчаването на санкциите от САЩ за Техеран, може да предизвика реакция от страна на Иран, която може да възобнови програмата си за ядрено оръжие или да \"накаже\" американските съюзници в Сирия, Ирак, Йемен и Ливан.Изнесените в понеделник данни от израелския премиер Бенямин Натаняху за нови ядрени дейности на режима на аятоласите могат да дадат аргументи на Тръмп да развали ядрената сделка от 2015 г.Иран отрече, че някога е търсил ядрено оръжие, и обвини своя израелски враг, че разпалва подозрения срещу него.Пактът от 2015 г. между Иран и шест големи - Великобритания, Китай, Франция, Германия, Русия и Съединените щати - е сред външно - политическите успехи на бившия американски президент Барак Обама, но е описан от Тръмп като \"една от най-лошите сделки\".", "date": "2018.05.03", "title": "Тръмп е решил да се оттегли от ядрената сделка с Иран"}
{"url": "https://news.bg/world/pentagonat-goni-kitayski-smartfoni-ot-voennite-si-bazi.html", "text": "Пентагонът е решил да забрани търговията със смартфони от китайските марки Huawei и ZTE във американските военни бази по целия свят. Това разкрива в. \"Уолстрийт джърнъл\".Изданието се позовава на информирани източници.Според тях властите могат да принудят производителите на смартфоните да инсталират софтуер за подслушване и проследяване на американските военни по света.Рестрикциите на Пентагона идват на вода на обтегнатите отношения между САЩ и Китай.", "date": "2018.05.03", "title": "Пентагонът гони китайски смартфони от военните си бази"}
{"url": "https://news.bg/world/parlamentat-v-london-iska-sdelka-za-granitsata-s-irlandiya.html", "text": "С 309 срещу 242 гласа Камарата на лордовете прие законова поправка, според която парламентът ще има последната дума за евентуалното споразумение за Брекзит по отношение на границата между Ирландия и Северна Ирландия, предаде Би Би Си.Клаузата ще се активира, ако Лондон и Брюксел не успеят да се договорят тя да остане отворена, както е в момента.Това е поредно поражение за консервативния британски премиер Тереза Мей, предаде Ройтерс.Това ще е единствената сухоземна граница между Обединеното кралство и Европейския съюз след март идната година.", "date": "2018.05.03", "title": "Парламентът в Лондон иска сделка за границата с Ирландия"}
{"url": "https://news.bg/world/v-belarus-hvanaha-shpionin.html", "text": "В Беларус хванаха шпионин, предаде ТАСС.Агентът на чуждо разузнаване е бил с чин полковник от запаса. Той е имал достъп до сведения, представляващи особено пазена тайна.Беларуският президент Александър Лукашенко освободи от длъжност министъра на енергетиката Владимир Потупчик, съобщи президентската пресслужба.Лукашенко освобождава от длъжност и началника на Държавната инспекция за опазване на животинския и растителния свят Сергей Новиков и заместника му Александър Дункович за установени факти за корупция в подведомствени структури.", "date": "2018.05.03", "title": "В Беларус хванаха шпионин"}
{"url": "https://news.bg/int-politics/sasht-pritiskat-severna-koreya-za-choveshkite-prava.html", "text": "САЩ са дълбоко обезпокоени от нарушенията на човешките права в Северна Корея, предаде Ройтерс.Агенцията се позовава на Държавния департамент. Оттам уточниха, че ще продължат с натиска спрямо Пхенян за спазване на човешките права.Съобщението се появява преди очакваната среща на върха между президента Доналд Тръмп и севернокорейския лидер Ким Чен-ун.", "date": "2018.05.03", "title": "САЩ притискат Северна Корея за човешките права"}
{"url": "https://news.bg/int-politics/v-rumaniya-sadyat-bivsh-ministar-za-ubiystvo.html", "text": "Прокурори от румънската Национална дирекция за борба с корупцията (НДБК) изпратиха на съд бившия вицепремиер и бивш министър на вътрешните работи Габриел Опря по обвинение в непредумишлено убийство, съобщи Аджерпрес. Агенцията уточнява, че става дума за пътен инцидент, при който през 2015 г. загина полицай от моторизирания ескорт.Двадесет и осемгодишният полицай Богдан Джиджина загина през октомври 2015 г., след като падна с мотоциклета си в дупка на столичен булевард, докато предвождаше колоната на Габриел Опря, който тогава пътувал към дома си.Прокуратурата отбелязва също, че Габриел Опря не е имал право на моторизиран ескорт.Обвинение в непредумишлено убийство е повдигнато и на пътно-строителна компания, защото не е обезопасила пътя и дупката.", "date": "2018.05.03", "title": "В Румъния съдят бивш министър за убийство"}
{"url": "https://news.bg/bulgaria/lek-trus-v-topolovgrad.html", "text": "Земетресение е засечено край Тополовград тази сутрин. По данни на Европейския средиземноморски сеизмологичен център трусът е бил с магнитуд 2 по Рихтер.Земетресението е усетено в 9:40 часа местно време тази сутрин. Трусът е с епицентър 13 км югоизточно от Тополовград.Според Националния институт по геофизика, геодезия и география към БАН трусът е бил с магнитуд 2,2 по Рихтер и е с дълбочина 4,8 км.", "date": "2018.05.03", "title": "Лек трус в Тополовград"}
{"url": "https://news.bg/regions/nova-blokada-na-patya-za-pristanishte-somovit.html", "text": "Жители на Плевенско по пътя за пристанище Сомовит. Местните от три села в община Гулянци за пореден път организират 8-часова стачка заради лошото състояние на пътищата в района.Междувременно в село Милковица е сформиран граждански инициативен комитет, който ще реши как да продължат протестните демонстрации на жителите в района.Кметът на село Милковица Иван Александров заяви през БНР, че въпреки блокадата и недопускането на автомобили до пристанище Сомовит, до момента никой не е потърсил протестиращите. Той заяви категорично, че блокадите ще продължат.Местните жители получиха уведомление, че от 20 април тази година започват ремонти дейности за цялостното обновяване на пътя Милковица - Сомовит. Обещанието обаче остана неспазено, поради което местните всеки ден блокират пътя в продължение на 8 часа.\"Хората се изнервиха вече и търсят някаква друга форма на протест. Може да се излезе в областния град, пред Пътното, може да се излезе на пътя Русе - Плевен. Такива предложения има, но какво ще решат точно, не знам. Днес сме тук цял ден. Заставаме тук на входа на Милковица и затваряме пътя към Сомовит до пристанището и в двете посоки вече\", отсече кметът на село Милковица.", "date": "2018.05.03", "title": "Нова блокада на пътя за пристанище Сомовит"}
{"url": "https://news.bg/int-politics/kitay-razpolaga-krilati-raketi-v-yuzhnokitaysko-more.html", "text": "Китай е разположил противокорабни крилати ракети и ракети земя-въздух на три от аванпостовете си в островите в Южнокитайско море, съобщава CNBC, позовавайки се на добре осведомени неназовани източници.Ако бъде потвърдено, това ще бъде първото разполагане на ракети от страна на Китай на островите Спратли, където няколко азиатски страни, включително Виетнам и Тайван, имат конкурентни териториални претенции.Китайското военно министерство засега не е коментирало темата.Според източниците съгласно оценките на американските разузнавателни служби, ракетите са били разположени на три от рифовете на островите Спратли в рамките на последните 30 дни.Военното министерство на САЩ, което се противопоставя на монтирането на военни съоръжения на аванпостове на изкуствени острови, построени от Китай, е отказало да коментира въпроса. \"Не коментираме по въпроси от областта на разузнаването\", посочил говорителят на Пентагона.Китай не е споменавал за разполагането на ракети, но подчерта, че военните съоръжения на островите Спратли са чисто отбранителни и че може да прави каквото си иска на своя територия.Грег Полинг, експерт по Южнокитайско море в Центъра за стратегически и международни изследвания във Вашингтон, коментира, че разполагането на ракети на аванпостовете ще бъде от важно значение.\"Това ще бъдат първите ракети на островите Спратли, независимо дали противокорабни или земя-въздух\", изтъкна той.Експертът добави, че такива разполагания са били очаквани, след като Китай построи подслони за ракети на рифовете през миналата година и вече разположи такива ракетни системи на друг остров, който се намира северно от островите Спратли.Според Полинг това ще бъде важна стъпка по пътя на Китай към доминация в Южнокитайско море, което е основен маршрут за световната търговия.", "date": "2018.05.03", "title": "Китай разполага крилати ракети в Южнокитайско море"}
{"url": "https://news.bg/regions/ogranichavat-dvizhenieto-v-tunel-vitinya-do-utre.html", "text": "От 21 часа днес до 5 часа на 4 май ще се ограничи движението в активната и изпреварващата лента в тръбата за Варна на тунел \"Витиня\" на автомагистрала \"Хемус\" поради подмяна на ревизионни шахти.Трафикът ще се пренасочва в аварийната лента. Необходимо е шофьорите да карат внимателно и със съобразена скорост.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ - www.api.bg, lima.api.bg, както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.05.03", "title": "Ограничават движението в тунел \"Витиня\" до утре"}
{"url": "https://news.bg/int-politics/rumaniya-e-parva-v-sveta-po-protsentno-uvelichenie-na-voennite-razhodi.html", "text": "Военните разходи на Румъния нарастват с 50% до 4 млрд. долара през 2017 г., което е най-голямото увеличение в света, съобщава \"Бизнес ревю\".Румъния изпълнява своя план за модернизация и разширяване 2017-2026 г., според Стокхолмския международен институт за изследване на мира (SIPRI).В доклад \"Тенденции в световните военни разходи 2017\" SIPRI посочва, че общите военни разходи в световен мащаб са се увеличили до 1 739 млрд. долара през 2017 г., което представлява незначително увеличение от 1,1% в реално изражение от 2016 г. насам.Румъния отчете най-голямото увеличение на военните разходи в света, след като правителството се съгласи да увеличи военните разходи до 2% от брутния вътрешен продукт (БВП).\"Докато Полша харчеше най-много в Централна Европа през 2017 г., то Румъния направи най-голямото относително увеличение: военните й разходи нараснаха с 50%, най-високият темп на растеж в света между 2016 г. и 2017 г. ... Това рязко покачване се дължи на факта, че Румъния започна да изпълнява военния си договор за доставка, модернизация и разширяване за периода 2017-26 г. \", съобщава доклада.Увеличението се дължи на \"възприеманата като заплаха Русия, почувствана от много страни в Централна Европа\", се казва в доклада.Румънското правителство подписа няколко важни военни договора през изминалата година, за ракетните системи Patriot и HIMARS и военните превозни средства Piranha 5.Общите военни разходи на всичките 29 държави-членки на НАТО, включително Румъния, възлизат на 900 милиарда долара през 2017 г., което представлява 52% от световните разходи.", "date": "2018.05.03", "title": "Румъния е първа в света по процентно увеличение на военните разходи"}
{"url": "https://news.bg/int-politics/protektsionizmat-nay-golemiyat-risk-za-ikonomikata-na-es-predupredi-bryuksel.html", "text": "Европейският комисар по икономическите въпроси Пиер Московиси настоя, че търговският протекционизъм представлява \"най-големият риск\" за икономическия растеж на континента.По думите на Московиси, икономиката на еврозоната ще отбележи ръст от 2,3 процента през 2018 г., след като \"положителната картина\" на икономическия растеж от 2017 г. ще се повтори през следващите няколко години.\"Най-големият риск за тази оптимистична перспектива е протекционизмът, който не трябва да се превръща в новото нормално: това само би навредило на онези наши граждани, които най-много трябва да защитаваме\", отбеляза еврокомисарят в изявление.Предупрежденията на Московиси идват, след като Европейският съюз съобщи, че растежът на брутния вътрешен продукт (БВП) в еврозоната се е понижил през първото тримесечие на 2018 г., а инфлацията е била по-ниска на равнище 1,2 на сто през април.Европейският съюз призова САЩ да не налагат мита върху вноса на стомана и алуминий от Общността и разкритикува американския президент Доналд Тръмп за удължаването на временното освобождаване от митата с още един месец и отлагането на решението му за по-трайно разрешаване на въпроса.", "date": "2018.05.03", "title": "Протекционизмът - най-големият риск за икономиката на ЕС, предупреди Брюксел"}
{"url": "https://news.bg/regions/s-novodostaven-korab-izvarshvat-hidrografni-izmervaniya-na-reka-dunav.html", "text": "С новодоставен хидрографен кораб на Изпълнителна агенция \"Проучване и поддържане на р. Дунав\" (ИАППД) започна извършване на хидрографни измервания на реката.Целта на измерванията е да се проучат дълбочините на реката и да се изготвят карти, необходими за актуализирането на навигационно-пътната обстановка.От 17 до 24 април са обследвани критични за корабоплаването участъци от реката - о-в Кондур, о-в Милка и о-в Вардим, в следствие на което корабоплавателният път е коригиран.Събраните данни се използват и за анализ на необходимостта от извършване на драгажна дейност, с оглед обезпечаване на корабоплавателния път.В края на февруари е подписан договор с изпълнител за извършване на драгажна дейност, с който се гарантира корабоплаването.", "date": "2018.05.03", "title": "С новодоставен кораб извършват хидрографни измервания на река \"Дунав\""}
{"url": "https://news.bg/finance/danachnite-oglezhdat-punktovete-za-godishni-tehnicheski-pregledi.html", "text": "Масови данъчни проверки започнаха от Националната агенция по приходите в пунктовете за годишни технически прегледи (ГТП), съобщиха от НАП. Освен за издаването на касови бележки и отчитането на оборота, инспекторите ще следят и за спазването на осигурителното законодателство.В приходната агенция обобщават данните за прегледите във всички пунктове за ГТП. Информацията се подава към Министерство на транспорта, информационните технологии и съобщенията. От НАП ги съпоставят с данните от фискалните им устройства.При 326 пункта са установени значителни разлики между подадената информация за прегледаните автомобили и отчетените приходи на касовите апарати. Според първоначалните оценки, общата сума на укритите приходи е в размер на 19,4 млн. лв. Ако тези несъответствия се потвърдят, на фирмите, които стопанисват пунктовете, могат да бъдат възложени и ревизии, допълват от НАП.От приходната администрация напомнят на клиентите на пунктове за ГТП, че за всяка заплатена от тях такса за преглед задължително трябва да получат и касова бележка. За нарушения на данъчните изисквания могат да се подават сигнали на телефона на НАП 0700 18 700.", "date": "2018.05.03", "title": "Данъчните оглеждат пунктовете за годишни технически прегледи"}
{"url": "https://news.bg/economics/kevr-proveryava-vik-dobrich-zaradi-chestite-avarii.html", "text": "От Комисията за енергийно и водно регулиране (КЕВР) предвиждат извънредна проверка, която да установи причините за зачестилите аварии по водопроводната инфраструктура на \"ВиК Добрич\" АД, съобщиха от КЕВР.От регулатора са се самосезирали заради медийни публикации за зачестили аварии по водопроводната инфраструктура на \"ВиК Добрич\" АД. Безводието засяга много жители на града, обществени и здравни заведения - всички те периодично са с нарушено водоподаване. Съгласно Общите условия на дружеството, нарушеното водоподаване уврежда правата на потребителите и е предпоставка за възникване на социални и здравни рискове.От КЕВР са дали 3-дневен срок на \"ВиК Добрич\" АД да представи на Комисията анализ на причините за нарушеното водоснабдяване. Заедно с него трябва да дадат и информация за предприеманите мерки и точен разчет кога може да се нормализира ситуацията.След получаване на цялата искана информация КЕВР ще изготви доклад за резултатите от извършената проверка. Те ще бъдат публично обявени. При констатирани нарушения от страна на \"ВиК Добрич\" АД, Комисията ще предприеме предвидените в нормативната уредба административно-наказателни мерки.Припомняме, между 19 и 22 април Добрич беше без вода.Днес - 3 май, град .", "date": "2018.05.03", "title": "КЕВР проверява ВиК Добрич заради честите аварии"}
{"url": "https://news.bg/regions/dobrich-ostana-na-suho-sled-avariya-na-glaven-vodoprovod.html", "text": "Авария на главен водопровод остави жителите на Добрич без вода, предаде БНР.От дружеството, обслужващо областния град, са обяснили, че около 7 часа тази сутрин водоподаването в града е било спряно поради авария на магистрален водопровод.Във връзка с това главният инженер на ВиК Добрич Павел Павлов обяснява, че проблемите с водопреносната система и днес са много. Основният проблем е въпросната авария на улица \"Димитър Ковачев\". На мястото вчера е извършван ремонт, при който е свързан нов водопровод, което от своя страна е повишило налягането в цялата водопреносна система. Вследствие на това в старата мрежа са предизвиквани големи пробиви.\"Когато се премине към новия водопровод, в неговия участък няма загуби, вдига се налягането и рефлектира върху стария, където ако има слаби места, те избиват. По време на водния цикъл такива работи ще се случват. Няма начин\", допълни Павлов.Стана ясно още, че болницата в Добрич е на практика без вода от вчера. По думите на директора на болницата Трифон Йорданов към момента с вода се захранва само хирургичният корпус, но налягането било толкова слабо, че водата достигала едва до четвъртия етаж.От дружеството очакват аварията да бъде отстранена скоро и водоподаването да бъде нормализирано до следобед.Припомняме, по-рано днес стана ясно, че от Комисията по енергийно и водно регулиране (КЕВР) ще извършат. Повод за проверката са честите аварии във водопреносната мрежа в областния град.", "date": "2018.05.03", "title": "Добрич остана на сухо след авария на главен водопровод"}
{"url": "https://news.bg/politics/rumen-radev-iska-da-sme-loyalen-chlen-na-nato-ne-samo-na-dumi.html", "text": "\"НАТО е нашата колективна система за сигурност и ние сме длъжни да бъдем лоялни членове, но аз винаги ще продължа да повтарям: не само на думи, а с реални действия по укрепване на отбранителните способности на Българската армия.Това коментира президентът Румен Радев пред журналисти, помолен да коментира заявката на лидера на \"Воля\" и зам.-председател на Народното събрание Веселин Марешки, че ще лансира идея за провеждане на Държавният глава бе лаконичен: \"Мисля, че това са шеги. Няма как да коментираме сериозно тази тема. България е част от НАТО.\"Припомняме, че по-рано днес председателят на ПГ на ГЕРБ , че разговор за излизане на страната ни от Алианса не се води: \"България няма как да започне каквато и да било процедура за излизане от НАТО, НАТО е част от националната сигурност.\" Няма да направим никакво отклонение от членството си в НАТО, отсече Цветанов.Лидерът на ДПС Мустафа Карадайъ пък определи лансираната от Марешки идея като ярка форма на популизъм, която според Карадайъ идва от ГЕРБ: Едните им партньори искали да ни вадят от ЕС, другите - от НАТО. Лидерът на ДПС предупреди, че се случват опасни неща.", "date": "2018.05.03", "title": "Румен Радев иска да сме лоялен член на НАТО не само на думи"}
{"url": "https://news.bg/int-politics/iran-sashto-napuska-yadrenata-sdelka-ako-sasht-ya-izostavyat.html", "text": "Иран предупреди, че ще излезе от историческата ядрена сделка със световните сили, ако американският президент Доналд Тръмп изтегли САЩ от споразумението, съобщава \"Франс прес\".\"Ако САЩ се оттеглят от ядреното споразумение, тогава ние няма да стоим в него\", подчерта Али Акбар Велаяти, който е външнополитически съветник на иранския върховен лидер аятолах Али Хаменеи.Тръмп заплаши да се откаже от споразумението до крайния срок 12 май, когато то трябва да бъде подновено, като го нарече \"безумно\".Иран винаги е отричал, че се стреми към разработването на ядрени оръжия, настоявайки, че ядрената му програма е за граждански цели.Велаяти предупреди срещу какъвто и да е опит за предоговаряне на споразумението, подписано от Иран и шестте световни сили през 2015 г. с цел ограничаване ядрената програма на Техеран в замяна на облекчаване на санкциите.\"Иран приема ядреното споразумение, както беше подготвено и няма да приеме добавянето или премахването на нищо\", подчерта съветникът.\"Дори ако страни, които са съюзнички на САЩ, особено европейските, се опитат да преразгледат ядреното споразумение... една от нашите възможности ще бъде да се оттеглим от сделката\", предупреди Велаяти.Великобритания, Франция и Германия - трите европейски страни, които подписаха споразумението - многократно се опитаха да убедят Тръмп да не се отказва от него.Френският президент Еманюел Макрон вчера потвърди ангажимента си към споразумението, но призна, че то се нуждае от засилване.", "date": "2018.05.03", "title": "Иран също напуска ядрената сделка, ако САЩ я изоставят "}
{"url": "https://news.bg/regions/usvoyavat-po-grafik-povredenite-iglolistni-darveta-v-stranata.html", "text": " Усвояването на повредената иглолистна дървесина върви ритмично и по график в цялата горска територия на страната. Това стана ясно от проведеното в Смолян заседание на работна група за действие по спешното усвояване на дървесината, пострадала от биотични и абиотични фактори и за ограничаване на причинените от тях повреди върху иглолистните гори.6-те държавни горски предприятия продължават да работят усилено по усвояване на увредената дървесина по вече изготвения и действащ краткосрочен план за действие, обясни зам.-министър Атанас Добрев. \"Необходимо е да бъдат увеличени темповете на усвояване на увредената дървесина в общинските горски територии, както и да бъдат информирани частните собственици на гори, че имат увредени гори\", допълни той.Инвентаризираните площи, засегнати от вредители, болести и абиотични фактори са 22 250 хектара за цялата страната, от които 6 000 хектара са засегнати от корояди. Нападнатите площи са основно в районите на Регионалните дирекции по горите - Кюстендил, Кърджали, Смолян и София.Част от заседанието е проведено в землището на Смолян, където е предоставена информация за засегнатите от ветровала през януари тази година гори в региона. 22% от засегнатата маса вече е усвоена от Южноцентрално държавно предприятие Смолян.На участниците в срещата е представена възможността да видят как се усвоява падналата маса посредством технология с въжена линия.\"Това е добър пример за мобилизиране на специализирана техника за усвояване на дървесината в гората. Но задачите на лесовъдите далеч не приключват с тази дейност. Ще бъде направен експертен анализ на ситуацията, за да се продължи с активната работа по възстановяване на горската среда, включително и чрез залесяване. За щастие на много места има наличие на добър подраст и ще се разчита на естествено възобновяване\", коментира инж. Григор Гогов, изпълнителен директор на Изпълнителна агенция по горите.", "date": "2018.05.03", "title": "Усвояват по график повредените иглолистни дървета в страната"}
{"url": "https://news.bg/politics/helikopteri-i-boyni-samoleti-treniraha-v-nebeto-na-sofiya.html", "text": "По време на тазгодишния парад за 6 май се очаква да дефилират представителни роти от трите вида въоръжени сили, както и военна техника. Днес столичани и гости станаха свидетели на тренировъчните полети на вертолетите. Тази сутрин на площада пред Паметника на Незнайния войн военни правеха разчети на място.Тренировъчни полети над София ще бъдат изпълнявани и утре от 10:00 ч. до 11:00 ч. на 4 май 2018 г., с прелитане над площад \"Княз Александър I\"; от 10.00 ч. до 11.00 ч. на 5 май 2018 г., с резервен времеви интервал от 14:00 ч. до 15:00 ч. същия ден, с прелитане над площад \"Княз Александър I\", за участие в генералната репетиция за парада; от 18:00 ч. до 20:00 ч. на 5 май 2018 г., с прелитане над Националния стадион \"Васил Левски\", за участие в тържественото отбелязване на 70-ата годишнина от основаването на Централния Спортен Клуб на Армията (ЦСКА).В Деня на Храбростта и празник на Българската армия, на 6 май 2018 г. вертолети и самолети на българските ВВС ще прелетят над площад \"Княз Александър I\" в София от 10.00 ч. до 11.00 ч., за участие във военния парад.Парите за предстоящия  от създаването на Българската армия са планирани в годишния план за бойната подготовка на личния състав на Българската армия. Това каза генерал-лейтенант Андрей Боцев в отговор на журналистически въпрос. Той подчерта, че не са отпускани допълнителни средства за подготовката и провеждането на парада с участието на военнослужещи и техника.От днес до 6 май се .Тази сутрин във видеоконферентна връзка с българските контингенти зад граница военният министър Красимир Каракачанов и началникът на отбраната ген.-лейтенант Андрей Боцев поздравиха военнослужещите ни по случай празника на Българската армия - 6 май. Министър и генерал пожелаха на бойците ни здраве, успехи и все така професионално изпълнение на задачите в операции и мисии извън страната.Във видеоконферентната връзка се включиха националните командири на контингентите в Афганистан полковник Георги Маргитин, Босна и Херцеговина полковник Николай Киров, Косово - подполковник Симеон Иванов и майор Румен Хайдушки от Мисията на Европейския съюз за обучение на силите за сигурност на Мали.Към настоящия момент 205 военнослужещи от Въоръжените ни сили са на мисии извън страната.", "date": "2018.05.03", "title": "Хеликоптери и бойни самолети тренираха в небето на София "}
{"url": "https://news.bg/int-politics/sasht-napredvat-s-izpitaniyata-na-gravitatsionna-atomna-bomba.html", "text": "Военновъздушните сили на САЩ са провели десетки полетни изпитания на гравитационната атомна бомба B61-12, която се планира да бъде три пъти по-точна от предшествениците си, съобщава Military.com.\"Вече проведохме 26 инженерни, развойни и насочени изпитания\", подчерта ген.-лейтенант Джак Уайнстийн, който е заместник-началник на щаба за стратегическото сдържане и ядрената интеграция. Той допълни, че програмата вървяла \"изключително добре\". Новата бомба е три пъти по-точна от предшествениците си - B61-3, B61-4, B61-7 и B61-10.Не се уточнява какви самолети са използвани за изпитанията. Според Military.com новото оръжие трябва да бъде съвместимо с платформата на многофункционалния изтребител от пето поколение F-35 Lightning II и ще постъпи на въоръжение през 2020 година.Планира се новите бомби да бъдат доставени във военните бази на САЩ в Европа - Германия, Италия, Турция, Белгия и Холандия. Програмата за модернизация на ядрените сили на САЩ ще струва 25 млрд. долара.", "date": "2018.05.03", "title": "САЩ напредват с изпитанията на гравитационна атомна бомба"}
