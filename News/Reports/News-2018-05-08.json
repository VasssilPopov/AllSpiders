{"url": "https://news.bg/world/es-tvard-shte-zapazim-sdelkata-s-iran.html", "text": "Върховният представител по въпросите на външната политика и сигурността Федерика Могерини изрази съжаление заради решението на президента Доналд Тръмп да оттегли САЩ от ядреното споразумение с Иран. Тя обаче добави, че ЕС е решен да опази сделката. Могерини направи изявлението от Рим, където е на посещение в момента.Европейският съюз съжалява за днешното изявление на президента на Съединените щати по ядрената сделка с Иран. Ако САЩ преосмислят позицията си, ние ще приветстваме това - те остават нашите най-близки приятели и партньори и разбира се, ние ще продължим да работим заедно по много други въпроси. Както много пъти обаче сме казвали, ядреното споразумение не е двустранно и нито една от участничките в него не може да го приключи едностранно, каза Могерини.Споразумението е резултат от 12 годишна дипломация, то работи и постига целите си - да гарантира, че Иран не произвежда ядрени оръжия, бе категорична Могерини. ЕС е решен да го опази, заяви тя .Не позволявайте на никого да унищожи споразумението. Това е едно от най-големите постижения на дипломацията и ние постигнахме това заедно. То показва, че решенията \"печеливш-печеливш\" са възможни чрез диалог, ангажираност и постоянство, както и че обща основа може да се намери, дори когато позициите и интересите са различни, както и че уважението може да бъде универсален език. Тази сделка принадлежи на всеки един от нас, каза Могерини.Придържайте се към вашите ангажименти и ние ще се придържаме към нашите. И така, заедно с останалата част от международната общност, ние ще опазим това ядрено споразумение.Председателят на групата на Европейската Народна партия в Европейския парламент Манфред Вебер определи решението на президента Доналд Тръмп да се оттегли от споразумението с Иран като \"стратегическа грешка\". \"Европа застава зад дипломацията и договорите и срещу ескалацията. Ние ще продължим с балансирания ни подход към Иран, без да си затваряме очите пред въпроси, които остават проблемни\", написа Вебер в Туитър.Партията на европейските социалисти изрази дълбоко съжаление от оттеглянето на САЩ от ядреното споразумение с Иран. Председателят на ПЕС Сергей Станишев определи като \"изключително тревожен фактът, че глобалната стабилност е в ръцете на човек, който непрекъснато ревизира американските позиции по различни международни споразумения\". Европейските социалисти призовават Иран и другите страни в споразумението да продължат да се придържат към неговите основни принципи.", "date": "2018.05.08", "title": "ЕС твърд: Ще запазим сделката с Иран"}
{"url": "https://news.bg/int-politics/iran-ne-se-strahuval-ot-voenno-napadenie-na-sasht.html", "text": "Иран не се страхува от санкции или нападение на САЩ. Това обяви заместник-командирът на Революционната гвардия, преди обявлението на американския президент Доналд Тръмп довечера дали САЩ ще се изтеглят от ядреното споразумение, което Техеран подписа със световните сили през 2015 г.\"Нашата страна не се страхува от санкциите на САЩ или от военно нападение. Враговете ни, включително Америка, ционисткият режим (Израел) и съюзниците им в региона трябва да знаят, че Иран се е подготвил за най-лошите сценарии и заплахи\", подчерта Хосеин Салами, цитиран от агенция \"Фарс\".От своя страна секретарят на Върховния съвет за национална сигурност на Иран Али Шамхани обяви, че Иран няма да бъде пасивен, ако Тръмп реши да излезе от споразумението.\"Няма да е в интерес на американците, ако ядреното споразумение се провали заради тяхната офанзива... Няма да бъдем пасивни, ако САЩ започнат конфронтация с Иран\", настоя Шамхани.Очаква се Тръмп да обяви решението си тази вечер в 21 часа българско време. Европейски дипломати прогнозират, че американският държавен глава ще се откаже от споразумението.Европейските сили работят усърдно през последните няколко месеца в опит да убедят Тръмп да остане в него.През миналата седмица израелският премиер Бенямин Нетаняху разкри документи, които според него доказват, че Иран е лъгал света за ядрената си програма в продължение на години.", "date": "2018.05.08", "title": "Иран не се страхувал от военно нападение на САЩ"}
{"url": "https://news.bg/world/prestapnostta-v-germaniya-e-na-nay-niskoto-nivo-ot-1992-g.html", "text": "Престъпността в Германия е на най-ниското ниво от 1992 г. Това показват данни на вътрешното министерство, цитирани от \"Политико\".В страната се отчита ръст на извършените от крайнолеви движения престъпления и спад на атаките срещу бежански центрове през 2017 г.Новите данни показват спад на престъпленията с 5,1% на годишна база. През 2017 г. са извършени общо 5,76 милиона престъпления.\"\", обяви вътрешният министър Хорст Зеехофер, представяйки статистиката за престъпленията през 2017 г. на пресконференция в Берлин.Зеехофер подчерта, че на всеки 100 000 граждани са извършвани по-малко от 7 000 престъпления, което е безпрецедентно за последните десетилетия, дори и за период от 30 г.Общо 4,9% спад на политически мотивираната престъпност след ръст през последните четири години.Докато броят на престъпленията, мотивирани от крайнодясна идеология, са спаднали с 12,9%, инцидентите с крайнолеви са се увеличи с 3,9 на сто. Но като цяло общият брой на престъпленията от крайнодесни са два пъти повече (20 520) от извършените от крайнолеви (9 752).Германия също регистрира спад на атаките срещу бежански центрове до 312 през 2017 г. в сравнение с 995 преходната година. Но антисемитските престъпления са нараснали с 2,5 на сто, като 95% са извършени от крайнодесни.", "date": "2018.05.08", "title": "Престъпността в Германия е на най-ниското ниво от 1992 г."}
{"url": "https://news.bg/health/lekarskiyat-sayuz-se-obidi-na-komentar-na-andrey-raychev.html", "text": "Лекарският съюз се обиди на коментар на социолога Андрей Райчев. Българският лекарски съюз отправя призив към всички да не \"хвърлят\" обвинения и да не слагат под общ знаменател представителите на лекарката гилдия.В официално свое изявление от БЛС изтъкват, че от години медицинското съсловие е обект на нападки, на обвинителни коментари и обиди от различни представители на обществото.Според представителите на БЛС Райчев е проявил незачитане и омаловажаване на лекарската професия, в нейната цялост и представителност. В своя интервю Райчев сравни всички лекари с крадци, които \"влачат .... отвлачват и крадат...\".Лекарският съюз е на мнение, че поведението на Райчев е било безпардонното и не трябва да остане подминато.В съобщението разпратено до медиите от БЛС пишат, че българските лекари наистина крадат, но от собственото си време, което подаряват на пациентите си, те също крадат от съня си, \"отвлачват\" присъствието си от празниците и от възможността да бъдат с близките си, за да се грижат за здравето и благосъстоянието на пациентите.Съюзът отсече, че такива изказвания уронват авторитета на всички заети в здравеопазването. Освен това те намират изказвания като това на Райчев за щета за всички хора.БЛС иска Райчев да посочи какви са данните му за кражби в сектора, кои представители на гилдията визира и да предостави всички доказателства на Прокуратурата.Неефективността на здравната система се дължи не на лекарите, които са посветили житейския си път на спасяването и опазването на живота на хората, а на недостатъчното финансиране на системата, на тежките условия, в които работят, категорични са от БЛС.", "date": "2018.05.08", "title": "Лекарският съюз се обиди на коментар на Андрей Райчев"}
{"url": "https://news.bg/int-politics/prokuraturata-v-rumaniya-iska-3-g-zatvor-za-predsedatelya-na-senata.html", "text": "Румънската прокуратура призова за присъда от три години затвор за председателя на Сената на Румъния (горната камара на парламента), който е обвинен, че е направил лъжливи изявления под клетва в съдебно дело за недвижими имоти, съобщава \"Асошиейтед прес\".От прокуратурата уточниха, че Калин Попеску-Търичану, който беше премиер в периода между 2005 и 2008 г., съзнателно е скрил истината или не е разкрил информация по осем точки по време на разследването.Според румънското обвинение той е отрекъл да е знаел за връзките между румънски принц и политически свързан бизнесмен и други. Търичану отново е отрекъл днес да е вършил нещо неправомерно.Принцът е обвинен в незаконно придобиване на 64 хектара земя, собственост на държавата, което струва на държавата 145 млн. евро.Председателят на Сената е втората по влияние позиция в държавната йерархия на Румъния след президента. Присъдата ще бъде произнесена на 22 май. Съдебният процес започна през 2016 г.", "date": "2018.05.08", "title": "Прокуратурата в Румъния иска 3 г. затвор за председателя на Сената"}
{"url": "https://news.bg/world/vuchich-pita-putin-za-pozitsiyata-na-rusiya-za-kosovo.html", "text": "Президентът на Сърбия Александър Вучич заяви, че ще поиска от руския си колега Владимир Путин да представи позицията на Русия за Косово, съобщава ТАНЮГ.Преди да отлети за Москва за двудневна визита Вучич каза, че ще поиска от Путин \"по-задълбочено\" да разгледа проблема с Косово-Метохия.Той припомни, че Русия винаги е подкрепяла териториалната цялост на Сърбия, а също така независимостта и решенията на Белград.\"\", изтъкна Вучич и добави, че Белград няма да налага санкции на Русия.Сръбският лидер каза още, че двамата ще обсъдят важни въпроси от двустранните отношения, икономическите отношения и военното сътрудничество.Вучич добави, че е изключителна чест за него да бъде първият чуждестранен държавник, който ще се срещне с Путин в началото на мандата му след встъпването в длъжност в понеделник.", "date": "2018.05.08", "title": "Вучич пита Путин за позицията на Русия за Косово"}
{"url": "https://news.bg/health/mz-uspokoyava-ima-lekarstva-za-hiv-pozitivnite.html", "text": "Министерство на здравеопазването успокоява, че няма да бъде прекъсвана лекарствената терапия на пациентите с ХИВ. Съобщението идва във връзка с липсата на лекарствен продукт за лечение на ХИВ-позитивни пациенти в Отделението по придобита имунна недостатъчност (ОПИН) в Инфекциозна болница \"Проф. Иван Киров\".Министерството на здравеопазването гарантира непрекъснатостта на лекарствената терапия за пациентите с ХИВ. На 3 май болницата е сигнализирала на здравното ведомство за недостиг на лекарствения продукт и със свое писмо са поискали отваряне на оперативния резерв на Глобалния фонд.Като аналог на лекарствения продукт Emtricitabine/Tenofovir disoproxil може да се изписва комбинация от два медикамента - Tenofovir disoproxil и Lamivudin, които са налични в резерва на МЗ.МЗ информира още, че смяната на терапевтичната схема е съгласно \"Методическото указание за антиретровирусно лечение и мониторинг на възрастни лица с ХИВ инфекция\", като същото е съобразено с \"Европейското ръководство за лечение на възрастни, инфектирани с ХИВ\".Здравното ведомство заедно с медицинските специалисти в тази област заявяват категоричната си позиция, че с приложението на лекарствата от резерва по никакъв начин не се компрометират лечението на пациентите и очакваният терапевтичен ефект.Към момента МЗ пристъпва към сключване на договор за закупуване на Emtricitabine/Tenofovir disoproxil. По уверение на доставчика лекарственият продукт ще бъде наличен в болничната аптека в рамките на утрешния ден. Количествата по договора ще обезпечат потребността от медикамента до финализиране на обжалваната процедура.От здравното министерство припомнят, че до недостига на Emtricitabine/Tenofovir disoproxil се достигна след обжалване пред КЗК на процедура за доставка на лекарствени продукти за лечението на пациенти с ХИВ, туберкулоза, психични и поведенчески разстройства.", "date": "2018.05.08", "title": "МЗ успокоява: Има лекарства за ХИВ-позитивните"}
{"url": "https://news.bg/world/tramp-uvedomil-makron-che-napuskat-yadrenata-sdelka-s-iran.html", "text": "Президентът на Франция Еманюел Макрон разговаря по телефона с Доналд Тръмп няколко часа преди президентът на САЩ да обяви дългоочакваното решение за ядреното споразумение с Иран.Информацията съобщава АФП, позовавайки се на съобщение на Елисейския дворец.В краткото съобщение се казва, че двамата са \"обсъдили въпроси, отнасящи се до мира и стабилността в Близкия изток\". В прессъобщението конкретно не се споменава Иран.Междувременно Тръмп е казал на Макрон, че планира да денонсира ядреното споразумение с Иран, информира \"Ню Йорк таймс\", позовавайки се на източник.Източникът подчерта, че Тръмп планира да върне всички санкции на САЩ срещу Иран, отменени като част от споразумението от 2015 г. Освен това Вашингтон планира и налагане на нови санкции.Друг източник, запознат с преговорите за запазване на сделката, каза, че разговорите са завършили с провал заради настояване на Тръмп след 2030 г. да се запазят ограничения за производство на ядрено гориво в Иран.Но малко по-късно от Елисейския дворец отхвърлиха информацията. Френското президентство отбелязва, че Тръмп не е споменавал пред Макрон решението си за Иран.Френски източник заяви, че американският лидер никога не е казвал пред Макрон, че е решил да изтегли САЩ от сделката.Европейски източници заявиха пред \"Ройтерс\", че очакват Тръмп да обяви изтегляне на САЩ от ядреното споразумение с Иран.Администрацията на САЩ намекнала още в понеделник вечерта, че Вашингтон ще напусне сделката. По-рано днес Великобритания, Германия, Франция и високопоставени служители на ЕС се срещнаха със заместник-министъра на външните работи на Иран Абас Аракчи в Брюксел. Те \"използваха тази възможност, за да повторят подкрепата си за продължаване пълното и ефективно прилагане на споразумението от всички страни\".\"\", предупреди външният министър на Иран Мохамед Джавад Зариф, цитиран от иранската агенция Тасним.", "date": "2018.05.08", "title": "Тръмп уведомил Макрон, че напускат ядрената сделка с Иран?"}
{"url": "https://news.bg/world/si-dzinpin-i-tramp-obsadiha-targovskite-problemi-i-kndr.html", "text": "Китайският президент Си Дзинпин е заявил по време на телефонен разговор с американския си колега Доналд Тръмп, че двете държави трябва да намерят начин за разрешаване на търговските си спорове, съобщава Китайската държавна телевизия, цитирана от \"Ройтерс\".Си също е казал пред Тръмп, че Китай подкрепя планираната среща на върха между САЩ и КНДР. Държавният глава на Китай се надява, че Пхенян и Вашингтон ще успеят да изградят взаимно доверие и че американската страна ще вземе под внимание разумните притеснения на КНДР в областта на сигурността.Тръмп и Си са постигнали съгласие да поддържат санкциите срещу КНДР до прекратяване ядрената програма на Пхенян.По-рано днес стана ясно, че Си Дзинпин е провел втора среща с лидера на Северна Корея Ким Чен-ун.", "date": "2018.05.08", "title": "Си Дзинпин и Тръмп обсъдиха търговските проблеми и КНДР"}
{"url": "https://news.bg/politics/prezidentat-rumen-radev-da-nalozhi-veto-varhu-promenite-v-zakona-za-energetikata.html", "text": "От Асоциация свободен енергиен пазар предлагат президентът Румен Радев да наложите вето върху промените в Закона за енергетиката, пишат в открито писмо от Асоциацията. Гласуваните от Народно събрание на 26 април 2018 г. промени са в разрез с европейското законодателство и нарушава конкурентната среда в сектора, уверяват от Асоциацията.Мотивите им са, че с промените се ограничава конкурентната бизнес среда.Според чл. 107 от Договора за функциониране на Европейския съюз (ДФЕС) държавна помощ, която нарушава конкуренцията на европейските пазари, категорично не се допуска, припомнят от организацията.В документа са посочени определени изключения, към които се причисляват преференциалните условия за енергия от възобновяеми енергийни източници (ВЕИ) и такава от високоефективно комбинирано производство (ВЕКП).Изрично се посочва обаче, че подобни схеми подлежат на предварителна нотификация от страна на Европейската комисия. Проектозаконът за ИД на ЗЕ предвижда държавна помощ за ВЕИ и ВЕКП производители с инсталирана мощност над 4МВт под формата на \"договори за премии\".Всякакви твърдения в публичното пространство, че помощта за ВЕИ енергията вече е нотифицирана от ЕК и не е необходимо да се минава отново през процедура заради промяната в Закона за енергетиката, са невалидни.Чл. 108, т.3 от ДФЕС изрично посочва, че \"Комисията следва да бъде уведомена в разумен срок, който да й даде възможност да предостави своето становище по отношение на всякакви планове за предоставянето или изменението на помощта\".Спрямо помощта за енергията от ВЕКП процедурата по нотификация е забавена над 11 години. Според последната публична информация все още не е стартирана от Министерство на енергетиката. Това пренебрегване на Договора за функциониране на ЕС и изискването за предварителна нотификация чрез обнародване на приетия от Народно събрание законопроект може да доведе до съдебна процедура в Съда на Европейския съюз, включително налагане на глоба на България, предупреждават от Асоциацията свободен енергиен пазар.Обнародването на проектозакона би нарушило пазарната среда, поставяйки в привилегирована позиция определени търговски участници за сметка на други, мотивират се от Асоциацията защо искат президентът да наложи вето. В текстовете се включват дискриминационни мерки, в частност изискване за банкови гаранции за обезпечаване на цена Задължение на обществото (ЗкО) единствено от търговци на електроенергия, без да се отчита фактът, че те не са крайни задължени лица, нито са единствени пазарни участници, определени за събирането й, описват промените в Закона от неправителствената организация.\"Изискването за законово обезпечаване на заплащане на цената и/или компонентната от цената по чл.30, ал.1, т.17 от ЗЕ, чрез банкови гаранции или депозит противоречи на чл. 86 от ДЕО и на Директива 2009/72/ЕО на Европейския парламент и на Съвета от 13 юли 2009 г. относно общите правила за вътрешния пазар на електроенергия ( пар.22 от Преамбюла )\", се казва в настояването за вето.В изменението на енергийния закон от 26 април 2018 г. се поставя изискване за обезпечаване на събираемост, която не е пазарна, а е регулирана цена, само от страна на търговците, но не и от другите участници на пазара, от които се събират средствата - оператор на организиран борсов пазар, доставчик от последна инстанция, краен снабдител, оператор на електроснабдителната и електропреносната мрежа.С тези промени определени участници на пазара - търговци и производители, се поставят в по-неблагоприятно положение. Те са задължени да предоставят гаранции. В сравнение с тях другите платци не са задължени да предоставят такива гаранции.Това изискване ограничава конкуренцията и препятства развитието на свободния енергиен пазар. Той дискриминира определени участници, чрез допълнителна административна и финансова тежест само по отношение на тях.Изискването за обезпечаване на събираемост на парите противоречи на правилата за за свободна икономическа дейност в ЕС и на правилата в областта на енергетиката.От Асоциацията цитират Директива 2009/72/ЕО на Европейския парламент и на Съвета от 13 юли 2009 г. относно общите правила за вътрешния пазар на електроенергия. Тя дава възможност на фонд \"Сигурност на електроенергийната система\" да подава искане до независимия преносен оператор за отстраняване от пазара на електрическа енергия при неизпълнение на задължението за плащане само на търговци и производители, но не и на останалите задължени участници. Тези участници са оператор на борсов пазар, доставчик от последна инстанция, краен снабдител, оператор на електроснабдителната и електропреносната мрежа.От асоциацията съпоставят, че Енергийният фонд няма правомощия за регулиране на пазара. Той функционира като фонд за управление на средства за покриване на разходите на обществения доставчик, а не като държавен орган с властнически правомощия.Нормата създава неравнопоставеност и дискриминация, тъй като от всички задължени лица, само за неизпълнение от страна на търговци и производители е предвидена подобна санкция. Нарушената конкурентна среда ще рефлектира пряко върху потребителите чрез крайната цена и качеството на услугите, обясняват от Асоциацията.Настоящият Закон за енергетика е обнародван през 2003 г, много преди влизането на България в Европейския съюз и възприемане на концепцията за либерализирани пазари на електроенергия, припомнят от Асоциацията. Законът е променян почти 40 пъти.\"Подчертаваме, че в приетия от НС законопроект се извеждат на свободен пазар единствено ВЕИ и ВЕКП производители, като отсъства отново визия за пълна либерализация с разписани срокове и процедури за всички производители и потребители - битови и стопански\", пишат от АСЕП, които искат цялостна визия за развитие на българската енергетика.", "date": "2018.05.08", "title": "Президентът Румен Радев да наложи вето върху промените в Закона за енергетиката"}
{"url": "https://news.bg/world/vodenata-ot-sasht-koalitsiya-proveryava-informatsiya-che-bagdadi-e-zhiv.html", "text": "Водената от САЩ коалиция в Ирак и Сирия проверява медийна информация за възможното местоположение на лидера на ДАЕШ (\"Ислямска държава\") Абу Бакр Багдади, но на този етап се въздържа от спекулации, обяви говорител на коалицията пред руски медии.\"Коалицията е наясно с различна информация и слухове за местоположението на Багдади, но би било безотговорно да спекулираме\", каза говорителят.Абу Али Басри, директор на отдела за разузнаване и борба с тероризма към иракското вътрешно министерство, обяви пред Фокс нюз, че лидерът на групировката вероятно се укрива в Ал Хаджин в Сирия до границата с провинция Дейр ез Зор.Американски медии съобщиха в неделя, позовавайки се на източници от иракското правителство, че Багдади се укрива в долината на река Ефрат.През последните години на няколко пъти беше разпространена информация, че Багдади е мъртъв.През юни 2017 г. руското военно министерство съобщи, че лидерът на групировката вероятно е загинал в резултат на бомбардировка на руските Въздушно-космически сили на 28 май 2017 г. в южен квартал на Ракка. Но през септември се появи аудиозапис, който хвърля нови съмнения относно съдбата на лидера на ДАЕШ.", "date": "2018.05.08", "title": "Водената от САЩ коалиция проверява информация, че Багдади е жив"}
{"url": "https://news.bg/politics/4-500-rabotnitsi-si-chakat-zaplatite-chrez-fonda-za-garantirane-na-vzemaniya.html", "text": "Във Фонда за гарантиране на вземания на работници при фалирали предприятия са постъпили 4 500 заявления. Сред първите обработени са били тези на шивачките от Дупница. Това заяви омбудсманът Мая Манолова след като отиде при шивачките да празнува факта, че са получили отработените от тях заплати.Срокът за заварените случаи изтича на 16 май т.г., заяви Манолова.Обработени са заявленията и са изплатени дължимите възнаграждения на 166 души, 150 000 лв. са преведени. До момента Фонда е превел общо около 400 000. Това са и на други работници, но буквално през следващите седмици ще преведат още 3,5 млн. лв.\", допълни общественият застъпник.\"Преди една година и 3 месеца ситуацията изглеждаше безнадеждна, изглеждаше, че няма какво да се направи, така че да си получите честно заработените пари и работодателят да си получи заслуженото. Наистина направихме и невъзможното, защото се оказва, че да убеждаваш парламента е много трудна работа. Аз съм била от другата страна и наистина е ужасно как толкова очевидни човешки неща не могат да бъдат разбрани от тези, от които зависи решаването на проблемите\", каза Манолова.В разговора с работниците от затворената фабрика \"Абонданца\" в Дупница Манолова припомни, че след законодателните промени през 2017 г., всички работнички успяха да си получат трудовите възнаграждения за 1 май т.г. от Фонда за гарантиране на вземания. Повечето от тях имаха по две неизплатени заплати за 2016 г., както и допълнителни плащания, надхвърлящи при някои над 2000 лева.\"Големите победи се случват с малки крачки и множество малки победи, така че ако искаме да има справедливост в България, точно така трябва да правим. Да не оставяме ненаказано нито едно зло и непоправена нито една несправедливост\", заяви омбудсманът.", "date": "2018.05.08", "title": " 4 500 работници си чакат заплатите чрез Фонда за гарантиране на вземания "}
{"url": "https://news.bg/world/polovin-milion-turtsi-kazaha-dostatachno-na-erdogan.html", "text": "Повече от половин милион турци използваха социална платформа, за да кажат \"достатъчно\" на президента на Турция Реджеп Ердоган, съобщава \"Ройтерс\".В \"Туитър\" се появи хаштагът #Tamam, след като Ердоган обеща да се оттегли, ако народът пожелае.\"Ако един ден нацията ни каже \"достатъчно\", ние ще се оттеглим\", каза Ердоган по време на реч пред парламента.Малко след речта хаштагът #Tamam заля турскоезичния \"Туитър\" и се превърна в световна тема в социалната мрежа.\"\", написа един потребител.\"\", написа друг профил.Политически противници на Ердоган също яхнаха вълната.\"Време е. Достатъчно\" - написа в \"Туитър\" Мухарем Индже, кандидатът за президент на най-голямата опозиционна партия в Турция Републиканската народна партия (РНП) .Социалните медии се превърнаха в основна платформа за критика на правителството на Турция, тъй като традиционните медии са под контрола на Ердоган.", "date": "2018.05.08", "title": "Половин милион турци казаха „достатъчно” на Ердоган"}
{"url": "https://news.bg/world/forbs-prezidentite-na-kitay-rusiya-i-sasht-sa-nay-vliyatelnite-hora-v-sveta.html", "text": "Президентите на Китай, Русия и САЩ са най-влиятелните хора в света. Това показва новата класация на списание \"Форбс\" за 2018 г.Списанието отбелязва, че в списъка са включени 75 души, които \"определят хода на събитията в света\".На челна позиция е китайският лидер Си Дзинпин, следван от Владимир Путин, който в продължение на четири години беше на първо място. Трети е Доналд Тръмп.За първи път в списъка влизат влиятелни личности като престолонаследника на Саудитска Арабия Мохамед бин Салман, който е на осма позиция; Джеръми Пауъл, председател на Федералния резерв (единадесета позиция); френския президент Еманюел Макрон (дванадесета позиция); председателя на Европейската комисия Жан-Клод Юнкер (33-то място) и други.Канцлерът на Германия Ангела Меркел (четвърто място) остава най-влиятелната жена в света.В десетката влизат Джеф Безос, папа Франциск, Бил Гейтс, Мохамед бин Салман, Нарендра Моди и Лари Пейдж.", "date": "2018.05.08", "title": "„Форбс”: Президентите на Китай, Русия и САЩ са най-влиятелните хора в света"}
{"url": "https://news.bg/regions/pancharevskoto-ezero-izchezva.html", "text": "Езерото Панчарево изчезва. За това алармират жители на района, които ще излязат на протест след няколко дни. Причина за недоволството им е бездействието на институциите.Панчаревското езеро е създадено изкуствено през 50-те години на XX век. Не е почиствано от 80-те години. В момента наноси са затлачили горната му част, а огромни водорасли пречат на рибарите.Канализация няма, затова всички знаят, че мръсната вода от Панчарево, Кокаляне и Бистрица отива директно в езерото.Спортистите тренират там все по-трудно, защото буквално се налага да косят водораслите.За да се почисти Панчаревското езеро, трябва да се раздели на две - едната част да бъде пресушена и празната да се изчисти от боклуците.От Напоителни системи, които отговарят за езерото, признават, че проблем с чистотата има. Проверките им обаче показали, че макар и затлачено, Панчаревското езеро е в добро техническо състояние, а водата е чиста.Изследваме качеството на водата в лицензирана лаборатория периодично, имаме такова предписание, нямаме констатирано негативно качество на водата\", каза пред бТВ изпълнителният директор на Напоителни системи Снежина Динева.Вече е възложена обществена поръчка кой и как да изчисти Панчарево. Ако никой не обжалва, почистването може да започне до края на годината.", "date": "2018.05.08", "title": "Панчаревското езеро изчезва"}
{"url": "https://news.bg/world/tramp-otteglyame-se-ne-tryabva-iran-da-ima-atomna-bomba.html", "text": "Не трябва да позволим на Иран да има атомна бомба. Страната е основен спонсор на тероризма. Режимът на аятоласите изнася несигурност в Близкия изток като поддържа и въоръжава терористични групировки като Хизбула, Хамас, талибаните, Ислямска държава.Това заяви в нарочна пресконференция в Белия дом американският президент Доналд Тръмп.Той не пропусна да отбележи, че натискът над Иран ще се осъществява в координация с Франция, Германия и Великобритания.Доналд Тръмп не пропусна да отбележи, че САЩ ще въведат икономически санкции, които са насочени срещу възможностите на страната да развива ядрения си потенциал.Верен на своя стил Доналд Тръмп заяви, че САЩ ще напуснат ядреното споразумение с Иран.\"След всичките тези консултации ми е ясно, че не можем да предотвратим иранска атомна бомба на фона на разлагащата се, гнила структура на настоящото споразумение\", каза Тръмп.Той описа този ход на САЩ спрямо Техеран като \"оттегляне\". Анализатори отбелязват, че това е технически неправилно, защото споразумението с Иран не е договор. По тази причина САЩ могат само да го спазват или да нарушават условията на споразумението с Иран.Тръмп използва реторика, за да опише действията на Иран след постигането на ядреното споразумение. Той включително обяви, че режимът на аятоласите изгражда своята ядрена програма.\"Кървавите амбиции на Иран са се увеличили \", каза Тръмп.\"Мощните санкции ще влязат в пълна сила\", каза Тръмп. \"Ако режимът продължава с ядрените си аспирации, той ще има по-големи проблеми, отколкото някога е имал\", не пропусна да заплаши американският президент.Тръмп заяви, че има съобщение за иранските граждани.\"Хората на Америка стоят с вас\" - обяви президентът на САЩ.\"Днес обявявам, че САЩ ще се изтеглят от ядрената сделка с Иран\", каза Тръмп.Президентът подчерта, че ядреното споразумение е \"ужасна, едностранчива сделка, която не е донесла мир и никога няма да го направи\", предаде Асошиейтед прес.Тръмп посочи, че ще възстанови санкциите на САЩ срещу Техеран.Според Тръмп, страната му разполага с неопровержими доказателства, че Иран лъже и продължава разработките си с обогатен уран, а съвместния план за действие е бил поначало погрешен.Миналата седмица Израел публикува дълго прикривани от Иран разузнавателни документи. Те категорично показват стремежа на иранския режим да разработи ядрени оръжия. Това беше ужасно, едностранно споразумение, което никога не трябваше да бъде сключвано. То не донесе спокойствие и мир, и никога няма да го стори.Тръмп повтори и аргументите си, че Иран използва икономическия си растеж след споразумението, за да дестабилизира Близкия изток, както и че Техеран не спира тестовете на балистични ракети.", "date": "2018.05.08", "title": "Тръмп: Оттегляме се! Не трябва Иран да има атомна бомба"}
{"url": "https://news.bg/world/donald-tusk-ot-sofiya-es-shte-otgovori-na-tramp.html", "text": "ЕС ще изработи ясен отговор на позицията на Доналд Тръмп да изтегли САЩ от ядреното споразумение с Иран.Това обяви в профила си в Туитър президентът на Европейския съвет Доналд Туск.Той отбеляза, че политиката на Тръмп към Иран и за налагане на мита срещу ЕС ще се обсъдят на форум в София следващата седмица. ", "date": "2018.05.08", "title": "Доналд Туск: От София ЕС ще отговори на Тръмп"}
{"url": "https://news.bg/politics/da-premahnat-taksite-za-preduchilishtna-predlagat-v-doklad-za-integratsiya-na-romite.html", "text": "В Европейската комисия одобриха Гражданския доклад за изпълнението на Националната стратегия на Република България за интеграция на ромите, съобщиха от Центъра за междуетнически диалог и толерантност \"Амалипе\".В него има някои препоръки и очаквания, сред които са премахване на таксите за задължителната предучилищна възраст и ред други. Препоръки са отправени и към ромските организации и активисти, които следва да изградят консенсус по някои ключови теми.Според \"Амалипе\": \"Дискриминацията остава сериозна пречка, особено по отношение на жилищните условия. Позитивно развитие има само в сферата на образованието, като то е свързано основно с мерките за подсигуряване на пълен обхват, но не и с изпълнение на политиките за десегрегация на кварталните \"ромски\" училища.\".В самата Национална стратегия за интеграция на ромите за 2016 г. пише: \"до този момент в България няма устойчива жилищна политика, бяха активизирани усилията за изпълнение на нова национална жилищна стратегия и изработването на модел на жилищна система, отговаряща на днешните реалности и потребности\".Докладът за 2016 - 17 г. включва тематични глави за управление (вкл. използване на европейски фондове за ромска интеграция), анти-дискриминация, анти-циганизъм, ефект на основните образователни политики, както и местно изследване в Пловдив.Организациите препоръчват конкретни мерки на институциите на изпълнителната власт, Народното събрание, Комисията за защита от дискриминация, Омбудсмана, местните власти. Те включват създаването на нова политико-консултативна рамка, която да замести нефункциониращия НССЕИВ (Национален съвет за сътрудничество по етническите и интеграционните въпроси).Препоръчват да се създадат програми за обучение и наемане на ромски професионалисти (учители, лекари, социални работници, специалисти по заетост, полицаи и др.); законодателни промени за легализирането на конструктивни постройки, които са единствени жилища за обитателите си, създаването на ефективна Национална комуникационна стратегия за промяна на негативните нагласи спрямо ромите; реален старт на десегрегацията на т.нар. \"ромски\" училища.Докладът за България е изработен от Център за междуетнически диалог и толерантност \"Амалипе\", СНЦ \"Свят без граници\" - Стара Загора, СФ \"ИндиРома\" - Куклен, Ромска академия за култура и образование - Сливен и \"Джендър алтернативи\" - Пловдив.Одобрението от Европейската комисия е в началото на месец май. Документът е част от пилотна инициатива, управлявана от Европейската комисия и координирана от Централно-европейския университет. Тя се реализира във всички държави от ЕС с активното участие на националните неправителствени организации. В България инициативата се осъществява от консорциум от девет организации, координирани от ЦМЕДТ \"Амалипе\".Докладът за България, както и аналогични доклади за останалите страни от ЕС, може да бъде намерен на страницата на Централно-европейския университет https://cps.ceu.edu/roma-civil-monitor-reports.", "date": "2018.05.08", "title": "Да премахнат таксите за предучилищна, предлагат в доклад за интеграция на ромите"}
{"url": "https://news.bg/world/za-parvi-pat-v-sveta-poveche-ot-10-mln-rabotni-mesta-v-zeleniya-energien-sektor.html", "text": "Разширяващият се сектор с възобновяеми източници на енергия е открил 500 000 нови работни места по света през 2017 г., като за първи се преминава границата от 10 милиона работни позиции.Това показва нов доклад на базирана в Абу Даби агенция, цитиран от АФП.През 2017 г. общо са регистрирани 10,3 милиона работни места, което е увеличение с 5,3% в сравнение с година по-рано, разкрива доклад на Международната агенция за възобновяеми енергийни източници (IRENA).Генералният директор на агенцията Аднан Амин заяви, че откритията показват, че възобновяемата енергия се е превърнала в стълб на икономиката с ниски въглеродни емисии на правителствата по света.\".\", поясни Амин.Китай, Бразилия, САЩ, Индия, Германия и Япония водят света със 70% от работните места в сектора. Броят на работните места представлява скок с 47% от 2012 г., като 60% от тях са концентрирани в Азия и предимно Китай.През 2017 г. Китай е наел 3,88 милиона души в сектора, което е с 12,1% повече в сравнение с предходната година. Това представлява 38% от всички позиции в сектора в света.Агенцията подчертава, че инвестициите в сектора трябва да се увеличат от 305 милиарда долара през 2015 г. до средно 900 милиарда долара на година между 2016 г. и 2030 г.", "date": "2018.05.08", "title": "За първи път в света повече от 10 млн. работни места в зеления енергиен сектор"}
{"url": "https://news.bg/society/galap-balgarite-sa-proevropeytsi.html", "text": "В България преобладават проевропейските нагласи. Това сочат данни от националнопредставително проучване на \"Галъп интернешънъл\". Българите са подчертано проевропейски настроени и доверието в Европейския съюз е възстановено в обичайните си нива, става ясно още от изследването.Малцинство са благосклонно настроените към тоталитарни идеологии у нас. Въпреки това от \"Галъп\" изтъкват, че симпатиите и толерантното отношение към елементи от комунизма са основание за тревога.Изследването е направено по повод 9 май - дата, в която се чества ЕС. От друга страна на 8 и 9 май в повечето европейски страни се отбелязва и годишнина от края на Втората световна война. Проучването е проведено между 13 и 22 април сред 817 души по метода \"лице в лице\".Данните сочат, че през изминалата година и половина доверието в обобщения образ на Европейския съюз възстанови позиции, след като през 2016 г. трайно беше достигнало по-ниски стойности.В първите месеци на 2018 г. около и над 60% от българите споделят доверие в ЕС, докато дялът на хората, които изпитват недоверие е около 30%. Към момента конкретните стойности на оношението на хората към ЕС са 58% - с доверие, а 31% с недоверие.Така българите остават подчертано проевропейски настроени.Припомняме, в края на април изследване на \"Екзакта Рисърч Груп\" показа, че 74% от българите подкрепят членството на страната ни в ЕС. Тогава стана ясно, че 16% пък са на обратното мнение.Анализът по данни от последните години показва, че подкрепата за еврочленството ни е трайна и висока - между 74% и 79%. Неодобрението е между 13% и 16%. Най-високо неодобрение за членството ни в ЕС е сред избирателите на БСП - 28%.Мнозинство от 72% изцяло отхвърля идеологии и практики, като нацизъм, фашизъм и подобни. 12% обаче се съгласяват с опцията, че някои неща са приемливи, а 3% ги намират за изцяло приемливи. Най-дистанцирани от подобни идеологии и практики се оказват най-възрастната част от респондентите.Привържениците на националистически формации също декларират нетърпимост, но при тях се усеща и малко по-висок дял на съгласни, че има и приемливи елементи.Що се отнася до комунизъм, сталинизъм, болшевизъм и подобни резултатите са различни. Една трета от българите смятат, че някои неща от тези идеологии и практики са приемливи, а други не. Все пак повече са тези, които изцяло ги отхвърлят - 44%. Дялът на респондентите, отговорили, че изцяло ги приемат е 6%.В България комунистическите елементи са в по-голяма степен възприемани в сравнение с нацистките.", "date": "2018.05.08", "title": "Галъп: Българите са проевропейци"}
{"url": "https://news.bg/world/800-politsai-v-mashtabna-operatsiya-sreshtu-neonatsisti-za-trafik-na-hora-v-germaniya.html", "text": "В Германия се проведе мащабна акция срещу трафика на хора, обявиха от полицията, цитирана от \"Ройтерс\".Около 800 полицаи претърсиха имоти в Северна Германия в понеделник вечерта и вторник сутринта. Задържани са трима мъже, които са от банда за трафик на хора. Те са свързани с крайнодясно радикално движение.В акцията са участвали и служители на специалните сили. Иззето е голямо количество злато, пари, фалшиви документи и компютри от апартаменти и офиси в Хамбург, Бремен и провинциите Долна Саксония и Саксония-Анхалт. Те са открили най-малко 35 чужденци, които нелегално пребивават в Германия.В съобщение на полицията се казва, че са арестувани двама германци и един руснак за трафик на граждани на Молдова, които нелегално са наемани на работа като охранители и в други сектори.Полицията вярва, че бандата е свързана с движение \"Граждани на райха\" - крайнодясна групировка, която не признава днешна Германия за легитимна държава.Членове на организацията вярват, че Нацистка Германия все още съществува, въпреки разгрома й през Втората световна война. Разузнаването смята, че в движението членуват няколко хиляди души.", "date": "2018.05.08", "title": "800 полицаи в мащабна операция срещу неонацисти за трафик на хора в Германия"}
{"url": "https://news.bg/int-politics/tramp-skochi-na-dzhon-keri-vredish-na-stranata-si.html", "text": "Бившият американски държавен секретар Джон Кери, който беше водеща фигура в предишната администрация на Барак Обама по сключването на ядреното споразумение с Иран, отново беше атакуван от американския президент Доналд Тръмп.Тръмп написа в профила си в \"Туитър\" рано сутринта източно американско време, че \"Джон Кери не може да преодолее факта, че имаше шанс и го проигра! Стой далеч от преговорите, Джон, вредиш на страната си!\"Атаката на Тръмп дойде, след като Кери предупреди по-рано днес, че върви \"нова надпревара във въоръжаването\" и застрашава други договори за ограничаване на оръжията.Кери говори в Милано, преди планираното обявление довечера на Тръмп за това дали ще изтегли САЩ от ядреното споразумение между Техеран и световните сили.Кери заяви по време на конференция, посветена на иновациите в областта на храните, че \"опасно, ние се намираме днес с определени хора, които говорят за ново състезание в областта на въоръжаването\" и че парите, които ще струва това, \"трябва да отидат за здраве и за строителството на училища, инфраструктура и бъдеще, вместо да се разработват оръжия\".Той подчертал, че действията излагат на опасност както Договора за ядрените сили със среден обсег, така и Договора за намаляване на стратегическите оръжия, които сложиха край на американско-съветската надпревара във въоръжаването.Тръмп нападна Кери и вчера след информации в медиите, че бившият държавен секретар провежда тиха дипломация в полза на ядрената сделка с Иран.Тръмп написа в \"Туитър\": \"САЩ не се нуждаят от евентуална незаконна сенчеста дипломация на Джон Кери за много лошо договорената сделка с Иран. Той беше този, който създаде тази БЪРКОТИЯ на първо място!\".", "date": "2018.05.08", "title": "Тръмп скочи на Джон Кери: Вредиш на страната си"}
{"url": "https://news.bg/society/dim-v-lokomotiva-sprya-barziya-vlak-sofiya-varna-v-gara-cherven-bryag.html", "text": "Бързият влак от София за Варна престоява в гара Червен бряг. Около 15 и 10 часа в гара Червен бряг локомотивната бригада на бърз влак № 2613 от София за Варна, забелязва дим, излизащ от машинното отделение на локомотива.Машинистите са предприели незабавни действия за предотвратяване на евентуално запалване като са подали сигнал до Национална служба \"Пожарна безопасност и защита на населението\".В пътническата композиция пътуват около 115 пътника, които са изведени от влака със съдействието на превозния персонал поради съображения за сигурност. От гара Мездра е осигурен друг електрически локомотив, който ще обслужи влака до Варна.Извънредното спиране на бързия влак от София за Варна в гара Червен бряг по никакъв начин не е застрашило живота и здравето на пътниците и превозния персонал.", "date": "2018.05.08", "title": "Дим в локомотива спря бързия влак София-Варна в гара Червен бряг"}
{"url": "https://news.bg/politics/karakachanov-chistil-razlichiya-s-ninova-za-sektor-sigurnost.html", "text": "Лидерът на ВМРО Красимир Каракачанов и водачът на опозицията Корнелия Нинова изчиствали различията си в сектор Сигурност. Това стана ясно след срещата между военния министър Красимир Каракачанов и Корнелия Нинова в Народното събрание.Каракачанов припомни, че двамата имали разминавания за инвестициите в отбрана. Партиите не трябвало да са разделени по темите за армията. Всички трябва да имаме едно мнение, категоричен бе патриотът. Техниката ни е закупена през 70-те години.Каракачанов запознал Нинова с инвестиционните проекти за авиацията и за Сухопътни войски. Когато някой има съмнения в сферата на отбраната, военният министър трябва да ги изчисти.Министърът обяснил на соцлидера и за Закона за вероизповеданията.За отношенията в кабинета Каракачанов посочи, че се разбира чудесно с Бойко Борисов. Скърцали обаче колелата в парламента, поясни той.Войводата не е сърдит, че и управляващата партия е внесла промени в Закона за вероизповеданията. Някой явно не е информирал Волен Сидеров, така той си обяснява реакцията на лидера на \"Атака\" от тази сутрин. Припомняме, председателят на ПГ на ОП Волен Сидеров гневно реагира на информацията за лидерските срещи.От думите на Каракачанов стана ясно, че е звъннал на атакиста, но телефонът му давал заето.Все пак стана ясно, че с Нинова са пили кафе и вода, независимо, че поканата беше за бира.", "date": "2018.05.08", "title": "Каракачанов чистил различия с Нинова за сектор Сигурност"}
{"url": "https://news.bg/world/choveshka-greshka-e-prichinata-za-vlakovata-katastrofa-v-germaniya.html", "text": "Човешка грешка е предполагаемата причина за влаковата катастрофа в Южна Германия, съобщи полицията, цитирана от ДПА.Днес полицията е задържала влаков диспечер след катастрофата, при която загинаха най-малко двама души.В съобщение на полицията се казва, че предварителните резултати от разследването показват, че катастрофата до град Айхах е в резултат на човешка грешка.В понеделник вечерта пътнически влак се заби в спрял товарен влак. 37-годишният машинист на пътническия влак и 73-годишен пътник са загинали при инцидента. Други 14 души са с тежки наранявания.Прокуратурата ще реши дали да повдигне обвинения на 24-годишния диспечер.", "date": "2018.05.08", "title": "Човешка грешка е причината за влаковата катастрофа в Германия"}
{"url": "https://news.bg/politics/ninova-zayavila-pred-vitsepremiera-che-vlastta-tryabva-da-si-hodi.html", "text": "Лидерът на БСП Корнелия Нинова заяви след срещата с военния министър Красимир Каракачанов, че има теми, по които левицата е готова да говори с властта - сигурността, здравеопазване, демографска криза. От думите й стана ясно, че не е спестила критиките, че кабинетът \"Борисов-3\" е вреден за държавата.Пред журналисти Нинова обяви, че е казала на лидера на ВМРО, че тази власт трябва да си ходи.Властта предлагала нов вариант за модернизацията на армията и нови начини за плащане, а именно - разсрочено. Когато бъдат внесени проектите, червените ще ги разгледат и ще проведат втора среща. Трябвало да е ясно има ли пари за проектите.Левицата е съгласна с вицепремиера да няма външно финансиране на вероизповеданията. БСП иска  (предложенията на този етап са на ВМРО и на ГЕРБ, бел.ред.) и да се обсъдят текст по текст. Според Корнелия Нинова има полза от такива срещи.Голяма коалиция между БСП и ГЕРБ е невъзможна, отсече соцводачът. Дори била вредна, защото управлението трябвало да има алтернатива.", "date": "2018.05.08", "title": "Нинова заявила пред вицепремиера, че властта трябва да си ходи"}
{"url": "https://news.bg/int-politics/gartsiya-predostavi-ubezhishte-na-vtori-turski-voenen.html", "text": "Гръцката комисия за предоставяне на убежище обяви, че е одобрила молбата за убежище на втори турски военнослужещ от общо осемте, които избягаха от Турция след опита за преврат през юли 2016 г., съобщават гръцките медии.Преди няколко месеца комисията предостави убежище на друг турски военнослужещ. Но решението на комисията беше обжалвано и беше обсъдено миналия петък от Държавния съвет, който е върховният административен съд в Гърция.Скоро се очаква решение.", "date": "2018.05.08", "title": "Гърция предостави убежище на втори турски военен "}
{"url": "https://news.bg/world/kipar-izrael-i-gartsiya-potvardiha-proekta-za-gazprovod-prez-sredizemno-more.html", "text": "Лидерите на Кипър, Израел и Гърция обявиха, че искат да се продължи с предвидения план за изграждане на газопровод в източната част на Средиземно море до Европа, докато континентът търси диверсифициране на енергийните доставки, информира АП.Израелският премиер Бенямин Нетаняху нарече проекта \"много сериозно начинание\", което е важно за Европа, тъй като търси нови източници на енергия.Кипърският президент Никос Анастасиадис заяви от своя страна, че трите държави възнамеряват да подпишат споразумение за газопровода в рамките на тази година.Премиерът на Гърция Алексис Ципрас нарече проекта \"емблематичен\" за сътрудничеството между трите държави. Той също смята, че газопроводът отразява геостратегическото сътрудничество между Гърция, Израел и Кипър, пише \"Катимерини\".\"\" между трите държави, подчерта Ципрас на пресконференция в Никозия.Това е четвъртата тристранна среща и според Ципрас се е превърнала в \"институция\".Тримата също потвърдиха подкрепата си за изграждането на подводни електрически и оптични кабели, които ще свързват трите страни.Предложеният газопровод тръгва на около 170 километра от южното крайбрежие на Кипър и ще бъде с дължина 2 200 километра до Отранто, Италия, като ще преминава през Крит и континенталната гръцка територия. Капацитетът на тръбата ще бъде до 20 милиарда кубични метра газ на година. Газовите нужди на Европа се очаква да се увеличат до 100 милиарда кубични метра годишно до 2030-та.Според АП тръбата ще струва около 6 милиарда евро и строителството й ще продължи 6-7 г.", "date": "2018.05.08", "title": "Кипър, Израел и Гърция потвърдиха проекта за газпровод през Средиземно море "}
{"url": "https://news.bg/crime/politseyska-spetsaktsiya-ohranyava-kyustendilskite-chereshi.html", "text": "Полицията в Кюстендил ще охранява прибирането на реколтата. Това стана ясно след проведена работна среща между ръководството на ОДМВР-Кюстендил и това на общината.По време на срещата беше обсъдено провеждането на специализирана полицейска операция за охрана на обществения ред в малките и отдалечени места, както и недопускане на извършването на нарушения и престъпления по време на прибирането на селскостопанската реколта.На срещата участие взеха и директорът на ОДМВР-Кюстендил ст. комисар Елиан Стамболийски, ръководството на РУ Кюстендил и кметът на Кюстендил Петър Паунов.В резултат на работната среща стана ясно, че охраната в черешовите масиви ще стартира на 25 май и тя ще се поеме от служители на ОДМВР - Кюстендил. По време на пика на кампанията поетапно ще се включват екипи на РДГП - Кюстендил и на Дирекция \"Жандармерия\".Маршрутите на екипите ще бъдат съгласувани с местната власт.Договорено беше специализираната охранителна и превантивна операция да продължи до приключването на прибирането на селскостопанската продукция в областта.По време на операцията екипите ще обходят и по-малките населени места, където обработваемите площи са по-малко, но присъствието на полиция ще предотврати посегателства.", "date": "2018.05.08", "title": "Полицейска спецакция охранява кюстендилските череши"}
{"url": "https://news.bg/int-politics/rusiya-tryabva-da-nameri-izvanredno-8-trln-rubli-zaradi-novite-tseli-na-putin.html", "text": "Русия ще трябва да похарчи най-малко 8 трлн. рубли (125 млрд. долара) повече през следващите шест години, за да изпълни икономическите цели, поставени в указите, които президентът Владимир Путин подписа тази седмица.Това обяви руският премиер Дмитрий Медведев, цитиран от руските медии.Медведев също така заяви, че правителството скоро ще подготви предложения, с които ще бъде увеличена възрастта за пенсиониране.", "date": "2018.05.08", "title": "Русия трябва да намери извънредно 8 трлн. рубли заради новите цели на Путин "}
{"url": "https://news.bg/crime/mazh-prostrelya-zhena-si-i-sebe-si-v-magazin-v-sveti-vlas.html", "text": "Мъж е стрелял с пистолет срещу продавачка в магазин в курортното селище \"Свети Влас\".По първоначална информация двамата са живеели на семейни начала. След като ранил жената, нападателят се прострелял, съобщиха от МВР.Жената е контактна и предстои да бъде оперирана. Мъжът е в критично състояние.Мъжът е 54-годишен. Жената е на 46 години. Сигналът за инцидента е подаден около 15 часа в Районно управление - Несебър.Мъжът е с инициали К.А. и е от Равда.Иззети са записи от охранителните видеокамери, разположени в супермаркета. Разпитани са и свидетели на инцидента. Образувано е досъдебно производство.", "date": "2018.05.08", "title": "Мъж простреля жена си и себе си в магазин в Свети Влас"}
{"url": "https://news.bg/world/krashtavat-ploshtad-v-jerusalim-na-donald-tramp.html", "text": "Площад до новото американско посолство в Йерусалим ще бъде кръстен в чест на президента на САЩ, обяви кметът на града, цитиран от \"Политико\".Нир Баркат каза, че иска да бъде кръстен \"Площад САЩ в чест на президента Доналд Тръмп\", според \"Джерусалим пост\".По този начин Йерусалим се отблагодарява на президента и гражданите на САЩ, които подкрепят Израел, каза кметът и добави, че Тръмп реши да признае Йерусалим за столица на еврейския народ, застана на страната на историческата истина и направи правилното нещо.Новото посолство на САЩ ще бъде открито през следващата седмица, което съвпада със 70 г. от основаването на Израел.През декември 2017 г. Тръмп обяви, че ще преместят посолството от Тел Авив в Йерусалим, въпреки възраженията на мюсюлманската общност.", "date": "2018.05.08", "title": "Кръщават площад в Йерусалим на Доналд Тръмп"}
{"url": "https://news.bg/bulgaria/trite-mecheta-ot-dospat-zaminavat-za-gartsiya.html", "text": "Трите мечета, които бяха открити изоставени от майка си в района на язовир \"Доспат\", отиват в Гърция за реадаптация. Министерство на околната среда и водите даде разрешение мечетата да бъдат закарани в гръцкия център \"Арктурус\".Припомняме, 3-месечните мечета бяха открити на 21 април край село Барутин, община Доспат.Първоначално те бяха настанени в парка за танцуващи мечки \"Белица\". Организирано беше издирване на майката, бяха поставени фотокапани, екипи на РИСОВ - Смолян обхождаха регулярно района, но майката на мечетата не беше открита.За реадаптация на мечетата и последващото им връщане в природата бяха водени разгови с гръцкото министерство на екологията и гръцкия центъра \"Арктурус\", който има опит в реадаптацията на кафяви мечки.Очаква се мечетата да бъдат върнати сред природата след провеждане на адаптацията, която да доведе до готовността им за самостоятелен живот.Акцията по спасяване и реадаптация на мечетата ще е първата по рода с у нас. Тя се осъществява от МОСВ, фондация \"Четири лапи\" и център \"Арктурус\". Като цяло успеваемостта на повторната адаптация е трудно предвидима и строго специфична, информират още от МОСВ.", "date": "2018.05.08", "title": "Трите мечета от Доспат заминават за Гърция"}
{"url": "https://news.bg/world/finansoviyat-ministar-na-sarbiya-podade-ostavka.html", "text": "Финансовият министър на Сърбия Душан Вуйович подаде оставка, съобщи правителството, цитирано от \"Ройтерс\".Оставката идва само ден след началото на преговорите с Международния валутен фонд (МВФ) за нова програма за финансиране.Кабинетът обяви, че Вуйович е информирал премиера Ана Бърнабич за причината да подаде оставка, която е от \"личен характер\".Бившият икономист от Световната банка служи в две правителства на Сърбия от 2014 г. Той договори с МВФ тригодишен заем от 1,2 милиарда евро, който Сърбия успешно погаси през февруари.Централната банка на балканската държава съобщи, че в понеделник започнаха нови преговори с Международния валутен фонд, който ще отпусне кредит в замяна на реформи за засилване на икономическия растеж.Всекидневникът Blic публикува част от писмото с оставката на Вуйович, в което се казва, че иска да се оттегли заради \"семейни, професионални и лични причини\".Според експерти оставката е донесла несигурност на местните пазари.Сръбски медии спекулират, че Синиша Мали, кметът на Белград, който преди служеше като икономически съветник на президента Александър Вучич, може да замени Вуйович.", "date": "2018.05.08", "title": "Финансовият министър на Сърбия подаде оставка"}
{"url": "https://news.bg/politics/9-may-ofitsialen-praznik-i-v-balgariya-iskat-ot-fondatsiya-bezsmartniyat-polk.html", "text": "9 май да стане официален български празник. Не би трябвало в този велик ден хората да работят, трябва да е празник, какъвто е във всички страни, където са победили хитлерофашизма. Това е денят на победата и Денят на Европа. Това предложи на пресконференция в БТА Павел Иванов, председател на фондация \"Безсмъртният полк\". На пресконференцията бяха представени различни военно-патриотични организации, както и Марина Анатолиевна-Дарикозян, председател на \"Руските съотечественици в България\", която даде като пример, че 9 май е празничен ден в Израел.От Съюза на офицерите и сержантите от запаса (СОСЗ) подкрепят идеята за още един празничен ден в календара на българина.Инициативата \"Безсмъртният полк - България\" се подготвя и организира от Национален комитет, в който участват представители на Съюза на ветераните от войните на България и други неправителствени организации. Участниците в шествието носят снимки на свои близки, загинали във Втората световна война и в организираната антифашистка съпротива. Подготвени са и 30 табла с имената на 13 000 жертви. Инициативата \"Безсмъртен полк\" е създадена в град Томск - Русия, през 2012 г.По информация на организаторите през 2017 г. подобно шествие се провежда в 40 града в България, като са участвали над 15 хил. души.В тазгодишното шествие ще има и делегация от Русия. Тя ще участва заедно с кадети, които ще носят знамето на победата. Българската диаспора в Лондон ще се включи в шествието \"Безсмъртният полк\" в британската столица. Български представители ще има и на парада в Москва.Павел Иванов припомни, че във втората половина от Втората световна война Българската армия е била част от Съветската армия в разгрома на хитлерофашизма.Деню Иванов от Гражданска инициатива за суверенитет на България и държавите от света заяви, че фашизмът не е изкоренен, набрал е сила и работи успешно по целия свят. По думите му, сега с финансови фалити нападат цели държави, сред които и Ирак, и Сирия.\"България не е член на ЕС, България е колония на САЩ. Това е срамно - да не се борим и да не помним историята. 9 май трябва да ни припомня какво значи зло. България да даде пример за добри отношения с Русия и да е пример за цял свят\", призова Иванов.Председателят на Съюза на ветераните д-р Иван Сечанов обясни, че Паметникът на Съветската армия е и наш, колкото съветските войски са се били, така и ние сме се били. Още преди 15 г. сме поднасяли цветя със снимки, заяви той.Това предизвика реакцията на Марина Даркозян, председатал на организацията \"Руските съотечественици в България\", която възкликна: \"Това още веднъж показва, че България е пред всички. Да живее България!\".На пресконференцията за честването на 9 май бе поставен въпросът как държавата се грижи за ветераните. В България сега има към 1500 души ветерани, участвали във Втората световна война. Те са над 90-годишна възраст. Тази година 24 от тях правят 100-годишна възраст. Имаме 105, 107-годишни.  Те са в цяла България. Мнозина от тях са с кръст за храброст, заяви председателят на Съюза на ветераните.Ветеранът от Втората световна война д-р Софи Пинкас призна, че вече са малко малко живите ветерани. Освен патриотичното възпитание за нас са важни и социалните и здравни грижи. Има закон, ще искаме държавата да положи грижи. Надяваме се, че това ще го получим, заяви тя.\"България е платила за участието си във Втората световна война с хиляди убити, ранени, осакатени. 9 май не е само ден на победа, когато спряха залповете. Този ден е голям исторически урок, който трябва да помним и да предадем на нашите младежи, на нашите деца и внуци, заяви д-р Пинкас.Николай Белалов от Българския антифашистки съюз обясни, че Вела Пеева и Франк Томпсън се водят за терористи, а те били в съпротивата срещу фашистката власт. Участието на Българската армия в заключителния етап на Втората световна война го нямаше в учебниците. В други се пише, че сме на фашистка страна. Трябва да се научи, че българското правителството се е включило на страната на победителите с достатъчен брой жертви, убити и ранени. По време на пресконференцията бе даден пример за български вонен летец, който 70 години след войната добива признанието, че е ветеран.Тези хора са ни нужни, за да защитим тезата си, че антифашистите не са терористи. И днес в София има пречупени кръстове. Има страни, където фашизмът се толерира. Този Безсмъртен полк е важен за да съхраним паметта, каза Белалов. ", "date": "2018.05.08", "title": "9 май - официален празник и в България, искат от фондация \"Безсмъртният полк\""}
{"url": "https://news.bg/crime/hvanaha-nay-mladiya-igumen-u-nas-s-blizo-3-promila-zad-volana.html", "text": "Пътните полицаи в Монтана хванаха най-младия игумен в България да шофира пиян и без книжка на връх Гергьовден, съобщи Нова.21-годишният годишният йеромонах Спиридон, който е игумен на Чипровския манастир, е спрян за проверка на 6 май.В хода на проверката полицаите установили, че свещеникът шофира под въздействието на алкохол. При проверка техническото средство показало, че игумена шофира с 2.59 промила концентрация на алкохол в кръвта.Свещеникът нямал и книжка. Той отказал да даде кръвна проба.Според закона игуменът на Чипровския манастир може да получи наказание затвор от 1 до 3 години, както и глоба от 200 до 1 000 лв.", "date": "2018.05.08", "title": "Хванаха най-младия игумен у нас с близо 3 промила зад волана"}
{"url": "https://news.bg/world/mvnr-saobshtava-za-tragichen-intsident-v-balgarskoto-posolstvo-v-tokio.html", "text": "Министерството на външните работи съобщава с прискърбие за трагичен инцидент от личен характер, при който е починал техен колега в посолството на Република България в Токио.Семейството моли да бъде оставено на спокойствие в този тежък за тях момент.МВнР апелира за разбиране и няма да коментира случая. Поднасят съболезнования на роднините и близките.", "date": "2018.05.08", "title": "МВнР съобщава за трагичен инцидент в българското посолство в Токио"}
{"url": "https://news.bg/health/nad-3-hil-meditsinski-sestri-izlizat-na-protest.html", "text": "Над 3 хил. специалисти по здравни грижи се заканиха да излязат на протест на 12 май, Международния ден на сестринството. Медицинските работници ще протестират в центъра на столицата на площад \"Независимост\" в 11 часа.Протестните действия са организирани от Българската асоциация на професионалистите по здравни грижи с подкрепата на Федерацията на синдикатите в здравеопазването - КНСБ и Конфедерацията на независимите синдикати в България.На протеста ще присъства и Пол Да Рав - генерален секретар на Европейската федерация на сестринските асоциации (EFN). Протестът е подкрепен и от съсловни и пациентски организации.Като сериозни проблеми съсловието изтъква недостига на кадри, липсата на млади специалисти в здравеопазването, ниските заплати и липсата на диференцирано заплащане и др.В протеста ще се включат специалисти по здравни грижи от цялата страна - медицински сестри, акушерки, фелдшери, медицински и рентгенови лаборанти, рехабилитатори.Към момента в България работят приблизително 25 000 медицински сестри, а на системата са нужни още 30 000. Акушерките наброяват 4000, а са необходими още толкова. Средната възраст на медицинските сестри е 53 г., а на акушерките 51 г.Декларация с исканията на съсловието, адресирана до председателя на Здравната комисия в 44-то Народно събрание, министър-председателя и министъра на здравеопазването, ще бъде прочетена по време на протеста. В декларацията са записани основните им искания:", "date": "2018.05.08", "title": "Над 3 хил. медицински сестри излизат на протест"}
{"url": "https://news.bg/int-politics/erdogan-besnee-sreshtu-izvestni-frantsuzi-kritikuvashti-korana.html", "text": "Турският президент Реджеп Тайип Ердоган реагира гневно срещу група от около 300 известни французи, които настояха бележити мюсюлмани да заклеймят антиеврейските и антихристиянските препратки в Корана, съобщава \"Асошиейтед прес\".Говорейки по време на заседание на управляващата Партия на справедливостта и развитието (ПСР), Ердоган определи групата, която включва актьора Жерар Депардийо, певеца Шарл Азнавур и бившия френски президент Никола Саркози, като \"жалка\" и ги обвини, че нападат свещени писания на мюсюлманите.Групата подписа манифест, публикуван във в. \"Паризиен\" през миналия месец. Изявлението призовава мюсюлманите да заклеймят някои отпратки, така че \"никой вярващ да не може да се позовава на свещен текст, за да извърши престъпление\".Ердоган подчерта, че и в други свещени книги има противоречиви препратки, изтъквайки: \"Ако са ги чели, вероятно биха поискали Библията да бъде забранена, но те нямат такива опасения.\"", "date": "2018.05.08", "title": "Ердоган беснее срещу известни французи, критикуващи Корана"}
{"url": "https://news.bg/politics/karakachanov-posreshtna-ninova-na-suho.html", "text": "На сухо започна срещата между вицепремиера Красимир Каракачанов и лидера на БСП Корнелия Нинова. Разговорите между лидерите и подкрепленията им се провежда в Народното събрание. Патриотът е със заместника си Искрен Веселинов, а червеният водач доведе със себе си Атанас Зафиров и Васил Антонов.Поканата бе двамата да се разберат . Тя дойде след 1 май, когато Нинова остро критикува властта. Отговорът на управляващите не закъсня.Днес е първата среща, очаква се в четвъртък Корнелия Нинова \"да се разбере\" и с лидера на НФСБ Валери Симеонов, който днес по-рано .Тези лидерски срещи обаче , който скочи, че не е разрешил подобни преговори.", "date": "2018.05.08", "title": "Каракачанов посрещна Нинова на сухо"}
{"url": "https://news.bg/world/63-ot-amerikantsite-sasht-ne-tryabva-da-denonsirat-yadrenoto-sporazumenie-s-iran.html", "text": "Почти 2/3 от американците - 63 на сто - вярват, че САЩ не трябва да денонсират ядреното споразумение с Иран. Само 29% вярват, че Вашингтон трябва да се оттегли от сделката.Това става ясно от ново социологическо проучване на СиЕнЕн, проведено от SSRS.Тази вечер се очаква президентът на САЩ Доналд Тръмп да обяви решението си за споразумението с Ислямската република. Американският лидер многократно критикува сделката и заплашва да изтегли САЩ, въпреки че ООН и участниците в договора твърдят, че Техеран спазва договореностите.51% от републиканците смятат, че САЩ трябва да напуснат споразумението.Въпреки че мнозинството вярва, че Вашингтон не трябва да отхвърля сделката, 62% са на мнение, че Иран нарушава клаузите на споразумението. 19% пък казват, че Ислямската република не нарушава сделката.Тези, които одобряват управлението на Тръмп (80%), са на мнение, че Иран нарушава договореностите, докато демократите (30%) е най-вероятно да кажат, че Техеран не нарушава договора.37 на сто одобряват действията на американския лидер по отношение на Иран, докато 46% не са съгласни. 17% нямат мнение.75% от американците смятат, че Иран представлява \"много сериозна заплаха\" или \"умерено сериозна заплаха\" в сравнение с 69% през октомври и 71% през август.80% от анкетираните отбелязват, че КНДР представлява заплаха за САЩ, което е спад от 86% през октомври. 78% казват, че Русия е заплаха, а 65% - Китай.Проучването е проведено в периода 2-5 май и в него са участвали 1 015 души.", "date": "2018.05.08", "title": "63% от американците: САЩ не трябва да денонсират ядреното споразумение с Иран"}
{"url": "https://news.bg/health/meditsite-ot-loveshkata-bolnitsa-prodalzhavat-protestite-si-1.html", "text": "Медици и работници в Ловешката болница подготвят пореден протест. Вече трета седмица те настояват за яснота за бъдещето на болницата и за изплащане на закъснелите им заплати. В понеделник няколкостотин души блокираха главния път София - Варна при пътен възел Абланица, съобщи БНР.Очаква се от Министерството на здравеопазването да подновят преговорите си за вдигане на запора с ръководството на частната \"Кардиолайф\" в Ловеч, която е един от големите кредитори на държавната болница в града.\"Продължаваме с протестите, докато не ни чуят, докато хората не заработят нормално. Ние няма да се затворим, няма да им доставим това удоволствие, но ще продължаваме с протестите, за да им напомняме, че тук има болница, която се нуждае от тяхната помощ\". Това заяви изпълнителният директор на болницата д-р Анка Георгиева, която се надява държавата за предприемане на спешни мерки за спасяване на лечебното заведение.\"Без финансиране от министерството болниците не могат да работят. Да се печели от здраве, да се очаква да се работи на печалба, просто е фантазия\", заявяват служители на болницата.Очаква се и по време на днешния си протест медиците да бъдат подкрепени и от жителите на града.Работещите в Окръжната болница в Ловеч искат да знаят какво ще е бъдещето на здравното заведение. Те работят втора година, без да получават редовно заплатите си. Някои отделения бяха закрити, защото лекарите напуснаха.Медиците не са взимали заплати за месеците февруари, март и април. Обещанието беше да получат парите си още преди дни, но към момента няма яснота дали парите са изплатени на всички.Вчера лекарите и жителите на Ловеч затвориха за час пътя София-Варна в знак на протест.", "date": "2018.05.08", "title": "Медиците от Ловешката болница продължават протестите си"}
{"url": "https://news.bg/society/boyan-petrov-ne-e-na-parviya-lager-na-shisha-pangma.html", "text": "Тримата шерпи, които издирват българския алпинист Боян Петров, са достигнали до първия лагер към върха Шиша Пангма в Хималаите. Те не са открили там Петров.Жената на Петров Радослава Ненова заяви пред БНР, че алпинистите няма да тръгват към втория лагер днес.  за деня е прекратена. Предвидено е утре шерпите да продължат до втория лагер.В тази връзка алпинистът Петър Атанасов коментира, че шерпите ще се справят със задачата. \"Графикът за придвижване на тази спасително-издирвателна група е един ден до съответния следващ лагер. Днес тримата трябва да стигнат до лагер 1, а утре евентуално до лагер 2 и следващия ден по-нагоре\", обясни той.Атанасов увери, че няма нищо тревожно в това, че Петров не е намерен в палатката си на третия лагер. В този момент той сигурно е атакувал върха. \"Има вероятност да се е върнал в лагер 3 и след това да е продължил да слиза надолу към местата на лагер 2 и лагер 1\", допълни Петър Атанасов и изрази надежда алпинистът да е стигнал до палатката си.Атанасов заяви, че дори Петров да не е стигнал до палатката си, той може да е укрие в снежна пещера, която на тази надморска височина е добро убежище. Това обаче би означавало, че Петров няма със себе си гориво, за да може да топи сняг и да приема течности, което в тези условия е ключово за оцеляването.По-рано днес жената на Петров заяви, че трудно понася неизвестността. Тя посочи и че е направен опит от базовия лагер да се разгледа върха за движение и активност с телескоп. Самата палатка на Боян обаче била скрита зад скала и хората на базовия лагер не можели да видят дали около палатката има активност или не.По думите на Ненова ако Боян е успял да стигне до палатката си, той най-вероятно чака там да отмине лошото време. В палатката имало достатъчно храна и всичко необходимо, така че алпинистът да оцелее няколко дни.Радослава обясни и че към момента няма финансов проблем с организирането на спасителните операции. Сумите били големи, но застраховката ще покрие. \"Той има най-голямата възможна застраховка, която покрива и хеликоптер. Всичко е предвидено още с тръгването\", допълни тя.Стана ясно и че спасителната група от Китай ще пристигне на мястото в сряда. Към момента не можело да се изпрати хеликоптер, защото времето не го позволявало.\"В такива ситуации Боян често го няма по няколко дни, но реално не е зачезвал, без да знам какво се случва с него. За първи път изчезва наистина\", каза още Радослава.", "date": "2018.05.08", "title": "Боян Петров не е на първия лагер на Шиша Пангма"}
{"url": "https://news.bg/crime/v-dobrich-zadarzhaha-rumanets-izdirvan-v-ungariya-za-izmama.html", "text": "С постановление на прокурор в Окръжната прокуратура в Добрич е задържан 33-годишният румънски гражданин Габор Г.Той е издирван за измама с Европейска заповед за арест, издадена от съда в унгарския град Егер.33-годишният румънски гражданин е задържан на 5 май на ГКПП - Кардам.Окръжната прокуратура в Добрич ще внесе искане в Добричкия окръжен съд лицето да бъде задържано с мярка за неотклонение \"Задържане под стража\".", "date": "2018.05.08", "title": "В Добрич задържаха румънец, издирван в Унгария за измама"}
{"url": "https://news.bg/int-politics/kim-chen-un-na-nova-neobyavena-vizita-v-kitay.html", "text": "Китай обяви, че президентът Си Цзинпин се е срещнал със севернокорейския вожд Ким Чен-ун в североизточния китайски пристанищен град Далиан, съобщава \"Асошиейтед прес\".Срещата, която се е провела вчера и днес, е втората между двамата лидери през последните седмици. През март Ким посети Пекин, което беше първото му посещение в чужбина, откакто пое властта преди шест години.Според китайската официална агенция \"Синхуа\" Си Цзинпин е дал банкет в чест на Ким и двамата са имали \"пълна и задълбочена размяна на мнения за отношенията между Китай и КНДР и основни въпроси от общ интерес\". Лидерите са разговаряли \"в сърдечна и приятелска атмосфера\". \"Докато съответните страни елиминират враждебната политика и заплахите за сигурността срещу Северна Корея, Северна Корея няма необходимост да притежева ядрени оръжия, а денуклеаризацията е постижима\", изтъкнал Ким, цитиран от \"Синхуа\". Китай е единственият голям съюзник на Северна Корея, въпреки че търговията между тях се срина през последните месеци, след като Пекин се съобрази с икономическите санкции на ООН в отговор на ядрените и ракетните изпитания на Северна Корея.Срещата между Си и Ким се състоя, докато севернокорейският вожд се подготвя да проведе историческа среща на високо равнище с президента на САЩ Доналд Тръмп, която се очаква да се проведе в началото на юни.Китай се старае да потвърди значението си в процеса по намаляване на напрежението на Корейския полуостров.", "date": "2018.05.08", "title": "Ким Чен-ун на нова необявена визита в Китай"}
{"url": "https://news.bg/world/kndr-predlaga-nov-vazdushen-koridor-na-koreyskiya-poluostrov.html", "text": "Република Корея съобщи, че КНДР е предложила нов въздушен коридор между двете държави, информира \"Ройтерс\".След историческата среща в края на миналия месец лидерът на КНДР Ким Чен-ун се съгласи да прекрати военната враждебност срещу Сеул във всяка област, включително и във въздушното пространство.Представители на Международната организация за гражданска авиация ще посетят КНДР тази седмица, за да обсъдят искане на Пхенян за отваряне на нови въздушни коридори до Южна Корея.Японската телевизия NHK информира, че двама представители на агенцията са пристигнали на летището в Пекин в понеделник на път за Пхенян. Единият от тях заяви, че ще обсъдят авиационната безопасност с КНДР.Говорител на външното министерство на Южна Корея коментира, че Северна Корея е предложила откриване на международен въздушен коридор, който ще свързва Пхенян и Инчон с трета страна, но няма да има директен полет между Пхенян и Инчон.Ако бъде открит, новият коридор ще бъде въздушна магистрала за всеки полет, преминаващ през въздушното пространство на двете държави, каза служител на правителството на Южна Корея.Сеул разглежда молбата на КНДР.", "date": "2018.05.08", "title": "КНДР предлага нов въздушен коридор на Корейския полуостров"}
{"url": "https://news.bg/society/bchk-razdava-hrana-do-11-may.html", "text": "Българският Червен кръст продължава раздаването на хранителни продукти до 17 май. От БЧК призовават хората, които имат право на помощите, да посетят организираните пунктове за раздаване на хранителни продукти. Там срещу подпис и документ за самоличност те ще могат да получат хранителните продукти, които им полагат по програмата на ЕС.Раздаването на хранителните продукти се случва в общо 70 пункта от 23 области на страната. На хората, които са включените в списъците на АСП, се полагат по 16,320 кг от 7 вида храни: леща - 7 кг; рибни консерви - 1,120 кг; грах - 3,200 кг; лютеница - 2 кг; доматено пюре - 0,800 кг; бисквити - 1,200 кг и мед - 1 кг .БЧК отново напомнят и кои групи хора имат право на помощта:-Лица и семейства, подпомагани с целеви помощи за отопление през отоплителен сезон 2015/2016г.;-Майки (осиновителки), които са получавали месечни помощи за отглеждане на дете до навършване на една година по реда на чл. 8, ал. 1 от Закона за семейните помощи за деца (ЗСПД) към м. октомври 2016 г.;-Лица и семейства, получили еднократна целева помощ за ученици, записани в първи клас по чл. 10а от Закона за семейните помощи за деца (ЗСПД) за учебната 2016/2017г.;-Лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства по реда и условията на Правилника за прилагане на Закона за закрила на детето (ППЗЗД) към м.октомври 2016 г.;-Лица и семейства, инцидентно пострадали при бедствия и аварии при форсмажорни обстоятелства, подпомогнати с еднократна помощ по реда на чл. 16 от Правилника за прилагане на Закона за социално подпомагане (ППЗСП), въз основа на установеното индивидуално ниво на материално лишение към м.октомври 2016 г.-Лица с установени 90 % трайни увреждания с чужда помощ, получили интеграционни добавки по реда на Закона за интеграция на хората с увреждания (ЗИХУ), които имат личен доход до 314 лв. към м. февруари 2017 г.-Лица получили месечни помощи за отглеждане на дете с трайно увреждане, по реда на чл.8д от Закона за семейните помощи за деца (ЗСПД), към месец февруари 2017 г.", "date": "2018.05.08", "title": "БЧК раздава храна до 11 май"}
{"url": "https://news.bg/crime/postoyanen-arest-za-shestimata-blagoevgradski-dayadzhii.html", "text": "Шестимата инспектори от ДАИ - Благоевград, които бяха , остават в ареста за постоянно. Това решиха магистратите от Специализирания апелативен съд.Според Специализирания апелативен съд ако бъдат пуснати на свобода, даяджиите могат да извършат друго престъпление.Заседанието на съда беше прекъснато от здравословни проблеми на единия от задържаните, предаде БНР.Мъжът беше откаран в здравно заведение, а адвокатът му заяви, че това се случва за трети път, откакто клиентът му е зад решетките. Въпреки това съдът реши обвиняемият да остане в ареста.Припомняме, инспекторите от автомобилната администрация в Благоевград бяха задържани при мащабна спецоперация на спецпрокуратурата, ГДБОП и ДАНС на 23 април.Тогава бяха задържани 30 служители на ДАИ в областния град. Обвинения бяха повдигнати срещу 10 от тях.", "date": "2018.05.08", "title": "Постоянен арест за шестимата благоевградски даяджии"}
{"url": "https://news.bg/regions/katastrofa-blokira-patya-sofiya-varna.html", "text": "Пътен инцидент блокира движението по главен път София - Варна.Инцидентът е станал около 13 часа. По първоначални данни водач на тежкотоварен камион е загубил контрол върху управлението на превозното средство и е катастрофирал край пътя. Няма информация за обстоятелствата, довели до произшествието, уточняват от МВР.Предприети са действия за изваждането на водача от кабината на тежкотоварния камион.На мястото са пристигнали екипи на \"Пътна полиция\". Движението в района се осъществява по обходен маршрут през Златна Панега и Брестница.", "date": "2018.05.08", "title": "Катастрофа блокира пътя София - Варна"}
{"url": "https://news.bg/int-politics/misteriya-okolo-katsaneto-na-samolet-ot-severna-koreya-v-kitay.html", "text": "Японски и южнокорейски медии спекулират, че високопоставен официален представител на Северна Корея е посетил Китай, след като самолет от Пхенян е кацнал в китайския пристанищен град Далиан, съобщава \"Асошиейтед прес\".Южнокорейската новинарска агенция \"Йонхап\" информира, че севернокорейският вожд Ким Чен-ун е бил на борда. Ким посети Китай през март за първи път от вземането на властта преди шест години, посещение, което не беше публично потвърдено от страните, докато не той не се завърна в Северна Корея с брониран влак.\"Йонхап\" уточни, че самолетът е пристигнал в понеделник при строги мерки за сигурност. Японската държавна телевизия NHK показа снимки на самолет на Air Koryo, за които уточни, че са били направени на летището в Далиан.Японската новинарска агенция \"Киодо\" съобщи, че самолетът е излетял от Далиан по-късно (следобед тамошно време).Въпреки че няма редовни полети между Северна Корея и Далиан, севернокорейци често посещават града и пристанището му е от съществено значение за двустранната търговия.Китай е единственият голям съюзник на Северна Корея, въпреки че търговията между страните се срина с около 90 процента, след като Пекин се съобразява със санкциите на ООН, които бяха наложени заради изпитанията на ядрени оръжия и балистични ракети от страна на Северна Корея.Говорителят на китайското външно министерство коментира по темата, че нямал към момента информация, която да сподели.\"Китай и Северна Корея са близки съседи и винаги поддържат нормална комуникация и обмен помежду си\", допълни говорителят.", "date": "2018.05.08", "title": "Мистерия около кацането на самолет от Северна Корея в Китай"}
{"url": "https://news.bg/politics/balgariya-da-dade-perspektiva-za-es-na-stranite-ot-zapadnite-balkani-iska-zam-ministar.html", "text": "Дано България да бъде държавата, която ще даде силното послание за надеждна европейска перспектива на страните от Западните България. Това мнение изрази Моника Панайотова, зам.-министър на Българското председателство на Съвета на ЕС по случай Деня на Европа и 70-тата годишнина от Европейския конгрес в Хага.Според нея апогеят на Българското председателство на Съвета на ЕС трябва да поставянето на основни цели. Първата от тях е да се даде европейска перспектива и силен сигнал на страните от региона, да се насочи вниманието към важността на свързаността в различните измерения и въпроси, които са значими между Европа и Западните Балкани, подчерта зам.-министър Панайотова.На въпрос има ли опасност някоя страна да не присъства на предстоящата среща, тя увери, че няма такива опасения и всички страни са потвърдили своето участие. \"Имаме съгласието на всички 28 държави по текста на предложението на декларацията\", изтъкна тя.Зам.-министър Панайотова допълни, че трябва да се даде един силен европейски сигнал, който след това да бъде продължен по време и на Австрийското председателство. \"Това трябва да е началото на един цялостен процес, на една продължителна трансформация на региона, защото Европейският дневен ред е една продължителна трансформация на страните, които искат да извървят пътя на Европейското членство\", заяви категорично тя.Това според нея трябва да е ключовият фактор по време на Българското председателство на Съвета на ЕС.", "date": "2018.05.08", "title": "България да даде перспектива за ЕС на страните от Западните Балкани, иска зам.-министър"}
{"url": "https://news.bg/world/kola-s-migranti-katastrofira-sled-politseysko-presledvane-v-severna-gartsiya.html", "text": "Кола с 8 мигранти, управлявана от заподозрян за канлджийство, е катастрофирала по време на полицейско преследване в Северна Гърция, съобщава АП. Полицията коментира, че всички в колата са пострадали, а инцидентът е станал рано сутринта при влизане в Ксанти. Полицията се опитала да спре колата по магистралата от турската граница към Солун, но шофьорът завил по по-малки пътища и се опитал да избяга.Мигрантите са идентифицирани като пакистанци, афганистанци, еритрейци и сомалийски граждани, шофьорът е пакистанец. Всички са откарани в болница за лечение.Полицията предполага, че заподозряният контрабандист е взел мигрантите близо до североизточната сухопътна граница на Гърция с Турция.", "date": "2018.05.08", "title": "Кола с мигранти катастрофира след полицейско преследване в Северна Гърция"}
{"url": "https://news.bg/crime/shefat-na-bulmarket-dade-pokazaniya-po-deloto-za-hitrino.html", "text": "Управителят на \"Булмаркет\" Станко Станков даде показания пред съда днес по  за .Пред магистратите Станков разказа, че дерайлирането на влаковата композиция се дължи на състоянието на жп пътя, а не на скоростта на влака.По-късно шефът на фирмата заяви пред журналисти, че поръчаната от \"Булмаркет\"  ще бъде внесена в съда като доказателство по наказателното дело срещу двамата машинисти, управлявали влака в нощта на трагедията - Радослав Петков и Димитър Михнев.По думите на Станков той е видял дерайлиралия влак и последствията от взрива една седмица по-късно от трагедията, защото преди това екипи на фирмата не били допускани до мястото на произшествието, съобщи БНТ.В хода на изслушването Станков заяви: \"Ако скоростта беше причина, тя трябвало да бъде над 111 км/ч. Композицията според доклада на звеното за разследване на катастрофа при Министерството на транспорта се е движела мисля, че с 80 км/ч.\"Според шефа на фирмата причината за инцидента е незаключена или счупена стрелка по жп пътя.\"Причината според експертите или е незаключена стрелка № 5 или счупена стрелка № 5, защото цялата композиция, почти 26 вагона минава без през стрелка № 1. Дори с малко по-висока скорост и на стрелка № 5, която е със същия радиус като стрелка № 1 , се разкъсва на шестия вагон. Не е възможно един вагон да се движи по два коловоза, т.е. шестият вагон се е движел с първата си ос на трети коловоз, с втората си ос на четвърти коловоз. Няма как при този начин на движение по два различни коловоза да не се стигне до дерайлиране на композицията\", допълни Станков.Шефът на \"Булмаркет\" заяви и че ако се докаже вината на двамата машинисти, пострадалите хора ще бъдат обезщетени.", "date": "2018.05.08", "title": "Шефът на \"Булмаркет\" даде показания по делото за Хитрино"}
{"url": "https://news.bg/world/masova-demonstratsiya-v-armeniya-predi-glasuvaneto-na-premier.html", "text": "Хиляди поддръжници на арменския опозиционен лидер Никол Пашинян се събраха в столицата Ереван преди предстоящото гласуване на премиер в парламента, съобщава \"Ройтерс\".Гласуването е организирано след масови демонстрации, които доведоха до оставката на премиера Серж Саркисян и драматична промяна на властта в бившата съветска държава.\"Правим революция в нашата страна\", каза 19-годишна протестираща, носеща тениска с лика на Пашинян.\"Целият свят ще ни уважава\", добави тя.Турбулентните събития са следени с тревога в Москва, която разглежда Армения като стратегически съюзник и не иска промяна на управниците, тъй като има вероятност страната да се отдръпне от орбитата на Русия. Москва има военна база в Армения.Пашинян увери, че ще поддържа тесни отношения с Кремъл.Управляващата Републиканска партия има мнозинство в парламента. Партията сигнализира, че ще подкрепи кандидатурата на Пашинян при гласуването днес.До края на парламентарното заседание Армения ще има премиер, обяви депутатът от управляващата партия Самвел Фарманян, който добави, че ще подкрепят кандидат, който е близо до необходимите 53 гласа за избиране на премиер.Пашинян, бивш журналист, който лежа в ареста за подклаждане на безредици, е единственият кандидат.Поддръжници на Пашинян се събраха на Площад \"Република\" в Ереван.\"Голям ден в историята на Армения...ние ще живеем в свободна и демократична държава\", коментира 69-годишен пенсионер.", "date": "2018.05.08", "title": "Масова демонстрация в Армения преди гласуването на премиер"}
{"url": "https://news.bg/world/ot-24-yuni-zhenite-v-sauditska-arabiya-svobodno-mogat-da-shofirat.html", "text": "От 24 юни жените в Саудитска Арабия свободно ще могат да шофират, обяви генерал Мохамед ал Басами, директор на Главна дирекция \"Транспорт\", цитиран от АФП.\"Установени са всички изисквания за жените в монархията да започнат да шофират\", поясни Басами.През септември 2017 г. с кралски указ беше обявен краят на дългогодишна забрана, която не позволява на жените да шофират. Тази забрана е единствената по рода си в света.Жените на възраст над 18 г. ще могат да си извадят шофьорска книжка, добави Басами.В пет града в консервативната монархия са открити училища за шофьорски курсове. Инструкторите ще са жени от Саудитска Арабия, които са получили лицензите си в чужбина.Жените с шофьорска книжка от чужбина ще подават документи за местен документ, но също ще държат изпит.\"\", отбелязват властите.През последните години жените в монархията призовават властите да отменят забраната и дори застанаха зад волана като форма на протест.32-годишният престолонаследник Мохамед бин Салман е движещата сила зад отмяната на забраната, която е част от серия реформи.", "date": "2018.05.08", "title": "От 24 юни жените в Саудитска Арабия свободно могат да шофират"}
{"url": "https://news.bg/crime/sadyat-dvama-retsidivisti-vav-varna-za-400-hil-lv-izmama-sas-slanchogled.html", "text": "Районната прокуратура във Варна предаде на съд двама подсъдими за измама за близо 400 000 лева. От 14 до 15 октомври 2014 г. във Варна, Пловдив и София, 38-годишният Младен В., неговият помагач и подбудител Ивайло Т. и неустановено по делото лице измамили пълномощници на \"Ойл Грейн БГ\" ЕООД.Младен се представял като управител на \"Фиор ди лате\" ООД и регистриран земеделски производител, и договорил 2 сделки от името и за сметка на дружеството за покупко-продажба на 500 тона слънчоглед с цена 495 лв. за тон и 300 тона слънчоглед на цена 500 лв. за тон.Двата договора, сключени между \"Фиор ди Лате\" ООД като продавач и \"Ойл Грейн БГ\" ЕООД като купувач, причинили вреда за 397 500 лева на \"Ойл Грейн БГ\" ЕООД и неговия истински управител. Измамата е в големи размери, като Младен действал като пряк извършител на деянието, а Ивайло - като подбудител и помагач със съвети и разяснения за извършване на измамата.И двамата подсъдими не са дали обяснения по време на досъдебното производство. И Младен В., и Ивайло Т. са осъждани. Ако бъдат признати за виновни от Варненския районен съд, двамата мъже могат да получат наказания от 2 до 8 години лишаване от свобода, като съдът може да постанови и конфискация до една втора от имуществото им.", "date": "2018.05.08", "title": "Съдят двама рецидивисти във Варна за 400 хил. лв. измама със слънчоглед"}
{"url": "https://news.bg/politics/borisov-zastava-zad-transportniya-bransh-po-zakona-makron.html", "text": "Премиерът Бойко Борисов свика на спешна среща транспортния бранш. Кабинетът застава зад пакета за мобилност, обяви след разговорите ресорният министър Ивайло Московски. Но ще защитим интересите си, акцентира той.Имало разминавания в няколко посоки по идеите на Франция. Едното е за задължително връщане на шофьорите. Московски поясни, че така се нарушават човешки права. Не сме съгласни шофьорите задължително да спят в хотели или мотели. България иска, ако ще трябва да спят там, да има осигурен паркинг за тежкотоварното превозно средство.Предстоят ни много тежки дебати, каза Московски. Франция демонстративно блокира разговорите. В сряда и четвъртък предстои среща на Борисов с Макрон и Меркел, където ще се постави темата. Поканена е ресорната еврокомисарка, за да обсъди с бранша и властта въпросния спор. Самият министър е изненадан от заложените рестрикции. ЕС е един общ пазар, подчерта Московски. Абсурдно е, по думите му, да се либерализира пътническия транспорт и да се заложат рестрикции за транспорта на стоки. С аплаузи думите на Ивайло Московски бяха приветствани от бранша.От транспортния бранш са категорични, че планираните евромерки са пагубни за сектора и голяма част от фирмите ще фалират. 200 000 са заетите в сектора, по думите на Христо Христов. Целият бранш е обединен по темата. Законът \"Макрон\" показва двойните стандарти, категорични са шофьорите. Опасенията им са, че ако минат предложенията, те ще са принудени да работят в чужбина. Този закон унищожава бранша, но и други съпътстващи браншове, според превозвачите. Те са готови и на демонстрации, за да видят евролидерите какво причиняват на сектора. Йордан Абаджиев вижда географско разделение зад закона \"Макрон\". Ние сме силно притеснени, изтъкна той. С камиони и микробуси транспортният бранш ще шества на срещата на върха.Обмислял се пакет от действия включително блокиране на заводи на чуждестранни инвеститори. Превозвачите са готови да затворят и границите.", "date": "2018.05.08", "title": "Борисов застава зад транспортния бранш по закона \"Макрон\""}
{"url": "https://news.bg/int-politics/boris-dzhonsan-obyavi-za-bezumno-predlozhenieto-za-mitnichesko-partnyorstvo-s-es.html", "text": "Предложението на Великобритания за митническо партньорство с Европейския съюз след Брекзит е \"безумно\". Това обяви британският външен министър Борис Джонсън, задълбочавайки разногласията, които застрашават премиера Тереза Мей, съобщава \"Ройтерс\".Джонсън, който в момента е във Вашингтон, за да се опита да убеди американския президент Доналд Тръмп да не изтегля САЩ от ядреното споразумение с Иран, е говорил пред в. \"Дейли мейл\", добавяйки гласа си към все по-разгорещения дебат за бъдещите митнически споразумения на Великобритания.Агитаторите за Брекзит се противопоставиха на това, което някои твърдят, че е предпочитаният вариант за Мей за бъдещи отношения с Европейския съюз, заставайки зад друго предложение, което е зависимо от технологиите, които да направят всякакви нови митнически съоръжения колкото е възможно по-невидими.След като министърът на икономиката Грег Кларк отново повдигна въпроса за митническото партньорство, съгласно което Великобритания ефективно би събирала мита за ЕС, Джонсън отговори, че това е \"безумна система\".\"Това е напълно неизпитано и ще направи много, много трудно сключването на споразумения за свободна търговия\", подчертава Джонсън.\"Ако имате ново митническо партньорство, вие имате една безумна система, чрез която вие в крайна сметка събирате митата от името на ЕС на границата на Обединеното кралство\", допълни британският първи дипломат.Той заяви, че това не било възстановяване на контрола на Великобритания върху търговската политика, законите, границите или парите, повтаряйки основните си аргументи, използвани преди референдума за членство в ЕС през 2016 г., на който той беше един от най-отявлените застъпници за Брекзит. Решението на Мей да напусне митническия съюз на ЕС, който определя митата за стоки, внесени в Общността, се превърна в един от основните щекотливи въпроси в дебата за Брекзит във Великобритания, изправяйки компании и агитатори за оставането в ЕС срещу гласовита група от твърдолинейни евроскептични депутати.Премиерът Тереза Мей трябва да намери тънкия баланс, опасявайки се, че всякаква нова митническа инфраструктура на границата между Северна Ирландия и членката на ЕС Ирландия може да възроди насилието, което не се наблюдава от десетилетия.Заседание на нейната т. нар. военна комисия за Брекзит не успя да излезе с отговор на бъдещите митнически споразумения през миналата седмица, като министрите заявиха, че ще отделят време, за да се уверят, че са се договорили за \"правилното\" решение.", "date": "2018.05.08", "title": "Борис Джонсън обяви за \"безумно\" предложението за  митническо партньорство с ЕС"}
{"url": "https://news.bg/world/pashinyan-e-noviyat-premier-na-armeniya.html", "text": "Лидерът на опозицията Никол Пашинян е новият премиер на Армения, съобщават местни медии.59 срещу 42-ма депутати гласуваха в подкрепа на кандидатурата на Пашинян.Пашинян беше единственият кандидат, както и на 1 май, но тогава управляващите не го подкрепиха (56 срещу 45 гласа). Той е избран след отстъпката на управляващата Републиканска партия, която обяви, че ще го подкрепи.Лидерът на опозицията води организираните през последните няколко седмици масови демонстрации в страната, които доведоха до оставката на бившия министър-председател Серж Саркисян.Пашинян се нуждаеше от най-малко 53 гласа в 105-местния парламент, за да бъде избран.Според конституцията на страната новото правителство трябва да бъде формирано в рамките на 15 дни. След това премиерът трябва да представи програмата на правителството, която ще бъде дебатирана в законодателния орган.В парламента на страната има четири партии. Републиканската партия държи 58 места, Арменската революционна федерация има 7 места, \"Просперираща Армения\" държи 31 места и \"Елк\" (\"Изход\") - 9 места.Преди гласуването Пашинян заяви, че в сърцевината на външната политика на страната ще бъде колективният интерес на Армения и арменският народ.Пашинян подчерта, че държавата ще продължи да бъде член на Евразийския икономически съюз и Организацията на Договора за колективна сигурност. Той увери, че развитието на отношенията с Москва е сред основните приоритети на страната.\"\", каза той.Пашинян посочи като друг приоритет задълбочаването на отношенията с ЕС и европейските държави. Той иска безвизов режим за арменските граждани в ЕС. Новият премиер на Армения каза още, че ще задълбочат отношенията със САЩ, Иран, Грузия, Китай и Индия.По думите му Армения ще продължи да заема главна роля в предотвратяването на престъпления срещу човечеството и геноцид.Междувременно руският президент Владимир Путин е поздравил арменския премиер Никол Пашинян, съобщиха от Кремъл, цитиран от \"Ройтерс\".От Кремъл се надяват, че близките отношения между Русия и Армения ще станат още по-силни.", "date": "2018.05.08", "title": "Пашинян е новият премиер на Армения"}
{"url": "https://news.bg/politics/demokratichna-balgariya-iska-referendum-za-izgaryaneto-na-otpadatsi-v-sofiya.html", "text": "Проектът \"Изграждане на инсталация за комбинирано производство на енергия в София с оползотворяване на RDF отпадък\", за който Столична община иска да поеме дълг от 130 млн. лева, е опасен за здравето на софиянци и финансово неизгоден, смятат от Демократична България. Те настояват изпълнението му да бъде решено с референдум сред гражданите на София, проведен след предоставяне на изчерпателна информация от страна на СО и реален публичен дебат. Събирането на подписи в подкрепа на местната гражданска инициатива \"За чиста София без изгаряне на отпадъци\" започва на 8 май.Демократична България счита, че инсталацията е \"изградена на базата на вече остаряла, неефективна и несъобразена с действащото екологично законодателство технология, и концепция по принцип, значително ще повиши нивото на фините прахови частици в София, което и сега редовно в пъти надминава допустимите стойности. Отделяните в процеса на изгаряне диоксини са с доказан канцерогенен ефект.\"Според тях, \"допълнително замърсяване ще дойде и от превоза по градските улици на десетки хиляди тона токсична котлена пепел и шлака годишно. В резултат ще бъде повишена заболеваемостта на софиянци и влошено качеството на средата на обитаване в целия град.\"Допълват, че според Закона за управление на отпадъците, нaмaлявaнeтo нa oтпaдъцитe, пoвтopнaтa им yпoтpeбa, ĸoмпocтиpaнeтo и peциĸлиpaнeтo ca c пpиopитeт пpeд изгapянeтo. В нарушение на закона, инсинераторът ще изгаря отпадъци, от които 55% могат да се рециклират и 20% да се компостират. Това ще направи невъзможно достигането на заложените в пакета от мерки за кръгова икономика на ЕК изисквания за оползотворяване на отпадъците.Гражданската инициатива \"За чиста София без изгаряне на отпадъци\", учредена от Демократична България, дава възможност на всички софиянци, да се обърнат към Столичния общински съвет със следните искания:Организаторите допълват, че \"столичани, чието здраве ще бъде пряко засегнато от работата на инсталацията и ще връщат заема с данъците си в продължение на десетки години, могат да подкрепят гражданската инициатива с подписа си на пунктовете пред Народния театър \"Иван Вазов\" и метростанциите \"Сердика\" и \"СУ \"Климент Охридски\" от 8 май от 18 до 20 часа.", "date": "2018.05.08", "title": "Демократична България иска референдум за изгарянето на отпадъци в София"}
{"url": "https://news.bg/bulgaria/spetsialna-lineyka-chaka-bolnata-teodora-v-istanbul.html", "text": "Тежкоболната българка Теодора Маджарова вече пътува към България. От Министерство на външните работи информират, че тази сутрин Теодора е тръгнала от Сао Пауло с редовен полет до Истанбул.Служители на Министерството на външните работи на Бразилия и на авиокомпанията подпомогнаха преминаването през летище \"Гуарулос\". От болницата в град Можи Гуасу до летището Теодора бе превозена с оборудвана линейка. Теодора бе придружена от две медицински лица и български консул.На истанбулското летище \"Ататюрк\" Теодора ще бъде посрещната от специално оборудваната линейка, която ще превози нашата съгражданка до София. Местните институции оказват пълно съдействие. Двама служители в Генералното консулство в Истанбул ще съдействат за бързото преминаване на българската гражданка и придружаващите я през контролните органи.Ако се появи необходимост Теодора да бъде хоспитализирана, болница, която се намира в близост до летището в Истанбул има готовност да я приеме.По преценка на фирмата за медицински транспорт трансферът до Република България ще бъде извършен с линейка, а не със самолет. Причина за това е, че специалистите смятат, че инсталирането на медицинската апаратура в самолет от Истанбул до София би отнело значително време, съществува и риск Теодора отново да бъде подложена на разлика в налягането.Външно министерство информира, че ГК-Истанбул и ГК-Одрин ще окажат съдействие при преминаването на линейката през държавната граница.", "date": "2018.05.08", "title": "Специална линейка чака болната Теодора в Истанбул"}
{"url": "https://news.bg/crime/yuristi-raztrevozheni-ot-vliyanieto-na-populizma-v-nakazatelniya-kodeks.html", "text": "Навлизането на популизма в законотворчеството е една от темите, които се обсъдиха на юбилейната международна научна конференция на катедрата Наказателно право в Софийския университет \"Свети Климент Охридски\".Ръководителят на катедрата Пламен Панайотов открои именно популизма като едно от предизвикателствата пред съвременната юридическа мисъл, тъй като популизмът измества фокуса от действителните социални проблеми.\"Създава се усещането, че социалните проблеми могат да бъдат разрешавани единствено чрез промени в Наказателния кодекс, а това не отговаря на истината\", обясни Панайотов.Той е разтревожен и тъй като промените в Наказателния кодекс напоследък се правят на парче и не се запазва принципа на кохерентност, което е задължително за наказателното право.С тревога бе пропито и изказването и на председателя на ВКС Лозан Панов, който напомни на колегите си юристи, че призванието им е защитават правото.\"Пазете правото от неадекватния законодател! Не ставайте част от един порочен законодателен процес! Това ще тежи и на вашата съвест впоследствие\", заяви Лозан Панов. Според него \"самите ние и вие сме призвани\" да припознаем популизма и да го спрем.Според правосъдния министър Цецка Цачева обаче през последните десетилетия наказателно-правната уредба на България е била силно повлияна от паралелното въздействие на два фактора - новите форми на престъпна дейност, свързани предимно с трансграничен характер, и впечатляващото разширяване на наказателно-правната компетентност на ЕС, които се простират към сфери като борбата с тероризма, трафика на хора, незаконната имиграция, търговията с наркотици и оръжие, прането на пари, компютърната престъпност, престъпността срещу финансовите интереси на ЕС, расизма, ксенофобията и други.По думите на Цачева преобладаващата част от промените в НК през последните години са именно във връзка с гарантиране на адекватното прилагане на правото на ЕС, а развитието на правото на Общността действа като стимул и мотор за развитието на националното ни законодателство.Мнението на правосъдния министър е, че изработването на нов наказателен кодекс би следвало да се основава и на нова концепция за наказателната политика, базирана преди всичко на анализ на криминогенната среда, спецификата на новите форми на престъпна дейност.Според Цачева 50 години не са чак толкова дълъг период от време за такъв фундаментален закон, какъвто е нашият Наказателен кодекс. За този период НК е преживял важни исторически промени от политическо и икономическо естество, \"като успяваше да се адаптира към реалностите чрез многобройни изменения и допълнения\", посочи Цачева.", "date": "2018.05.08", "title": "Юристи разтревожени от влиянието на популизма в Наказателния кодекс"}
{"url": "https://news.bg/crime/tsatsarov-nagradi-prokurora-po-deloto-za-ubiystvoto-na-yana-v-borisovata-gradina.html", "text": "Главният прокурор Сотир Цацаров награди прокурора от Софийска градска прокуратура Стефан Рачев за работата му по делото за .Днес Цацаров връчи на прокурора почетен знак \"За заслуги\".Припомняме,  за убийството на Яна.Разследването под ръководството на прокурор Рачев продължило 1 година и 4 месеца според прокуратурата.Наградата на прокурор Рачев беше връчена в присъствието на административния ръководител на Софийска градска прокуратура Емилия Русинова.", "date": "2018.05.08", "title": "Цацаров награди прокурора по делото за убийството на Яна в \"Борисовата градина\""}
{"url": "https://news.bg/world/bivsh-kitayski-lider-osaden-na-dozhivoten-zatvor-za-koruptsiya.html", "text": "Бивш лидер на Китайската комунистическа партия е осъден на доживотен затвор за корупция, информира АФП.Бившият член на Политбюро на ЦК на ККП Сун Чжънцай беше разглеждан като потенциален наследник на президента на страната Си Дзинпин, който поде антикорупционна кампания по високите етажи на властта.54-годишният Сун Чжънцай, бивш партиен шеф в югозападния град Чунцин, е осъден за получаване на подкуп в размер на 26,7 милиона долара.Като най-млад член на Политбюро Сун беше сочен за потенциален наследник на Си Дзинпин.Съдът отбеляза, че обвиняемият е получил \"снизходителна\" присъда, след като е сътрудничил на разследващите. Откраднатото от Сун имущество е конфискувано, се допълва в съобщението на съда.", "date": "2018.05.08", "title": "Бивш китайски лидер осъден на доживотен затвор за корупция"}
{"url": "https://news.bg/int-politics/rusiya-predupredi-sasht-s-vredni-posleditsi-ako-se-izteglyat-ot-sdelkata-s-iran.html", "text": "Кремъл обяви, че евентуалното оттегляне на САЩ от ядреното споразумение с Иран би имало вредни последици.Ще има \"неизбежни вредни последици от каквито и да е действия за нарушаване на тези споразумения\". Това предупреди пред журналисти говорителят на Кремъл Дмитрий Песков, цитиран от \"Ройтерс\".По-рано американският в. \"Ню Йорк таймс\" информира, че европейски дипломати предвиждат, че Тръмп ще се оттегли от споразумението. От своя страна Иран обяви, че ще остане в споразумението, дори ако Тръмп се изтегли, дотогава, докогато ЕС, Русия и Китай останат ангажирани с него.Тръмп ще обяви решението си относно ядрената сделка с Иран в 21 часа българско време тази вечер.Европейските сили работят усърдно през последните няколко месеца в опит да убедят Тръмп да остане в сделката.През миналата седмица израелският премиер Бенямин Нетаняху разкри документи, които според него доказват, че Иран е лъгал света за ядрената си програма в продължение на години. По думите му \"ядреното споразумение се основава на лъжи, основаващи се на лъжите на Иран\".Шефът на Иранската централна банка от своя страна коментира, че излизането на САЩ от споразумението няма да се отрази на иранската икономика.\"Подготвени сме за всички сценарии. Ако Америка се изтегли от споразумението, нашата икономика няма да бъде засегната\", изтъкна Валиоллах Сейф по държавната телевизия.Ядреното споразумение между Иран и шестте световни сили (САЩ, Великобритания, Франция, Германия, Китай и Русия) беше сключено през 2015 г. Съгласно сделката, Иран се задължава да преустанови ядрената си програма в замяна на отмяна на повечето от наложените санкции срещу Ислямската република.", "date": "2018.05.08", "title": "Русия предупреди САЩ с вредни последици, ако се изтеглят от сделката с Иран"}
{"url": "https://news.bg/bulgaria/speshni-merki-sreshtu-detskata-smartnost-u-nas.html", "text": "Страната ни е в челните места в една трагична статистика - по смъртност при бебетата от 0 до 1 година, предадоха \"Нова\" и \"24 Часа\". У нас този показател е два пъти по-висок от средното за Европа.Най-уязвими са децата между 4 и 6 месеца.Много от трагичните случаи могат да бъдат предотвратени. Първи стъпки в тази посока вече се правят и у нас. Една от тях е за безопасен сън на бебетата, тъй като майките получават разнопосочни и често опасни съвети, признават лекарите.\" заявява д-р Донка Узунова, началник на Неонатологичното отделение в болница \"Шейново\".Също толкова опасни могат да се окажат мекият матрак, обиколниците и купищата играчки и възглавници.\"\", обяснява д-р Узунова.", "date": "2018.05.08", "title": " Спешни мерки срещу детската смъртност у нас "}
{"url": "https://news.bg/society/boyan-petrov-prodalzhava-da-e-v-neizvestnost.html", "text": "Алпинистът Боян Петров продължава да е в неизвестност. С него не е осъществяван контакт от 3 май.Очаква се днес да се сформира спасителен екип, който да започне издирването на алпиниста. Това обаче ще стане, ако времето в Хамалаите го позволи.Припомняме, вчера, 7 май, стана ясно, че . Той е на експедиция за покоряването на връх Шиша Пангма (8 027 м) в Хималаите.В посолството на Република България в Пекин на 6 май е постъпила информация от Тибетската алпинистка асоциация, че българският алпинист Боян Петров е в неизвестност от 3 май 2018 г. Отсъствието му е забелязано от участниците в експедицията в района на Шиша Пангма, на около 7 500 м надморска височина. Веднага след това са изпратени трима души, за да го издирват. На 6 май сутринта, на 7 350 м надморска височина са били открити палатката и спалния чувал, без самия алпинист. Поради внезапно влошаване на метеорологичните условия в района тримата търсачи временно са прекратили издирването.", "date": "2018.05.08", "title": "Боян Петров продължава да е в неизвестност"}
{"url": "https://news.bg/world/v-peru-arestuvaha-dvama-balgari-s-380-kilograma-kokain.html", "text": "Двама българи са задържани от властите в Перу с 380 килограма кокаин.Задържаните са 39-годишният Георги Николов и 41-годишният Асен Чехларов, съобщи Нова.Българите ескортирали с кола хладилен камион, в който се превозвали над 380 килограма кокаин с високо качество.Общата парична стойност на дрогата е 200 милиона долара.Двамата български граждани са арестувани в провинция Писко. С тях са задържани и двама граждани на Перу.За случая е сигнализирана специализираната прокуратура за разследване на производството и търговията с наркотици в Перу.", "date": "2018.05.08", "title": "В Перу арестуваха двама българи с 380 килограма кокаин"}
{"url": "https://news.bg/world/masov-boy-mezhdu-balgari-v-gartsiya.html", "text": "Масов бой между българи на гръцкия полуостров Пелопонес.Масовата свада започнала в петък, 4 май, около 20 часа. Тогава около 15 наши сънародници, разделени на 2 групи, започнали да се бият в центъра на село Траганос, намиращо се на полулострова.Местните жителите на селото са възмутени и изплашени от свадата между българите, съобщава OFFNews.Българите били видимо пияни. Те били и въоръжени с ютии. Някои носели и счупени бутилки.Боят приключил, след като на мястото пристигнали полицейски екипи от Илида.Масовият бой продължил повече от 10 минути.Вследствие на спречкването двама души са леко ранени и настанени в здравно заведение, където им е оказана първа помощ.Част от българите са задържани и са пренощували в ареста.", "date": "2018.05.08", "title": "Масов бой между българи в Гърция"}
{"url": "https://news.bg/regions/ekopatekite-do-stobskite-piramidi-nyama-da-se-davat-na-kontsesiya.html", "text": "Кюстендилското сeло Стоб настръхна заради предложение за , водещи към прочутите Стобски пирамиди.Уникалният ансамбъл от високи до 12 метра скални конуси е все по-посещавана туристическа атракция и местните се опасяват, че към обекта вече има недвусмислено предявени бизнес интереси за печалба от туристопотока, информира БНР.Водена от кмета на селото Георги Ставрев група от около 20 местни жители се отправи към общинския център Кочериново, за да чуе решението на общинските съветници, в чийто дневен ред фигурираше горещата точка. Близо час продължиха дебатите дали емблематичният за Стоб природен феномен да се отдава под наем на частно дружество.В Стоб са непримирими, че няма да дадат пирамидите си. Хората не искат световноизвестен обект, включен в списъка на 100-те национални туристически обекта, да става частен и подозират, че всичко става задкулисно - без да ги уведомяват и без да се допитват до тях.Кметът на общината Иван Минков заема неутрална позиция, но не крие, че евентуално отдаване на пирамидите на концесия ще облекчи разходите на общината. Сега въпреки голямата популярност и висока посещаемост на обекта, въведеният вход от 2 лева не носи на общината сериозен приход.Според бившия вътрешен министър Веселин Вучков, който е родом от Стоб, подобряването на състоянието на пирамидите е наложително, но не бива да се прави от частен оператор.Вучков предупреди, че документите за собственост също не са изчистени.\"Ако се порови човек в документите ще открие горска, църковна собственост, да напомня за хрисовула на Иван Шишман отпреди турското робство - упомената е вътре нашата селска черква \"Св. Прокопий\" и съм сигурен, че юридически и докладната записка не беше издържана\", категоричен е той.На финала на дебатите с поименно гласуване 11-те съветници отхвърлиха предложението Стобските пирамиди да бъдат отдадени на частно дружество. Остава обаче въпросът не само за статута, но и за стопанисването и управлението на природния феномен.Междувременно общинският съветник в Кочериново Слави Христов заяви, че отдаването на обекта на концесия ще е най-добрият вариант за поддържаното на забележителността.\"Това е национален обект, който изисква поддръжка, добра организация, качествена услуга и много други неща. Казвал съм много пъти туризмът не е само късане на билетчета. Туризмът е отговорност, общината няма необходимите средства, за да поддържа тази дейност\", заяви пред БНТ общинарят.", "date": "2018.05.08", "title": "Екопътеките до Стобските пирамиди няма да се дават на концесия"}
{"url": "https://news.bg/int-politics/nad-200-hil-nelegalni-venetsueltsi-se-registrirat-v-kolumbiya.html", "text": "Повече от 200 хиляди венецуелци се регистрират пред колумбийските власти в кампания за нелегална миграция, с която Колумбия отчита колко души са избягали от Венецуела, съобщава \"Ройтерс\".Южна Америка се опитва да се справи с вълна от бягащи венецуелци, напускащи родината си, поради огромната икономическа криза. Много от тях преминават в Колумбия през 2 219 км. граница, избягвайки имиграционните пунктове.Колумбия иска венецуелците да се регистрират, ако нямат работа или туристически визи, двойно гражданство или друг вид официално разрешение да останат в Колумбия. Правителството коментира, че събраната информацията ще помогне за определянето на ресурсите, необходими за образование, медицинска помощ и други услуги и няма да се използва за депортиране.Около 320 000 венецуелци в Колумбия имат визи, удължени вези режим или туристическа виза с продължителност 180 дни. Правителството изчислява, че още 500 000 души не са документирани, а 230 000 са преминали през страната към други държави.\"Регистрацията не променя статута им за миграция, не става дума за ваучери за храна, за помощ или за гласуване, така че колумбийското правителство разполага с информация, която му позволява да създаде хуманитарна политика в рамките на нашите фискални ограничения\", коментира Фелипе Муньоз, директор на дирекцията по граничните въпроси на правителството.Около 80% от регистрираните венецуелци посочват, че искат да останат в Колумбия, допълва Муньоз, но и много от тях заявяват, че искат да се завърнат вкъщи, ако условията се подобрят.Предполага се, че 4 милиона венецуелци са напуснали родината си по време на мандата на бившия президент Уго Чавес и сегашния - Мадуро, но правителството на Мадуро определя това като преувеличение.", "date": "2018.05.08", "title": "Над 200 хил. нелегални венецуелци се регистрират в Колумбия"}
{"url": "https://news.bg/world/zakasalite-balgari-v-rim-shte-iskat-obezshtetenie-ot-rayan-ear.html", "text": "Българските граждани, които , след като полетът им беше отменен, продължават да търсят възможности за прибиране в България.От Министерството на външните работи заявиха, че голяма част от сънародниците ни не са приели условията на нискотарифната авиокомпания \"Райън еър\" и са предприели самостоятелни действия за намирането на превоз до България.От 180 души едва 35 останаха да спят в хотел за сметка на превозвача. Условията на компанията обаче са сложни - българите бяха настанени в хотел само за тази вечер, а обратният им полет ще бъде чак в края на седмицата. За да бъдат настанени в хотел и за останалите нощувки до заминаването си, сънародниците ни трябва всеки ден да ходят до гишето на \"Райън еър\" на летището, което всъщност се намира на няколко километра от италианската столица, за да заявят, че чакат обратния полет. Така ще им бъде осигуряван и престой в хотел за всяка вечер поотделно.Един от пътниците - Владимир Миленков - коментира пред БНР, че тези условия на авиокомпанията са неприемливи. Той пътува с 6-годишното си дете. Българинът разказа, че е наел хотел и ще се прибере със семейството си с полет на националния превозвач \"България еър\".Според Владимир най-лошото в цялата ситуация било, че никой не обяснил нищо на закъсалите хора на летището. \"Наредиха ни на опашка и всеки трябваше да чака индивидуално решение. Около 4-5 часа чакахме на тази опашка. Междувременно хората, които имаха по-добри възможности и бяха по-организирани, се оправиха сами. Другите чакахме, чакахме и в крайна сметка и ние се оправихме сами, а хората, които нямат възможности, останаха на решенията на авиокомпанията\", обясни още той.Българинът е категоричен, че ще търси обезщетение от авиокомпанията.По негови изчисления отменения полет на \"Райън еър\" е струвал на семейството му допълнителни 500 евро.Огнян Манолев - друг от нашите сънародници, закъсали в Рим, заяви пред Нова, че също сам е организирал прибирането си до България. \"С наши средства успяхме да си купим билети за утре. Ще пътуваме с \"България еър\". Ние сме две семейства от по трима човека. Билетите обратно до България ни излязоха около 950 лева. Плюс хотел за около 350 лева за тези две нощи. Ако пресметна и разходите за храна, всичко дотук ще излезе около 1500 лева\", обясни той.", "date": "2018.05.08", "title": "Закъсалите българи в Рим ще искат обезщетение от \"Райън еър\""}
{"url": "https://news.bg/crime/nenchev-ochakva-ne-delo-a-fars.html", "text": "Делото срещу мен ще бъде пълен фарс. Това заяви пред bTV бившият министър на отбраната Николай Ненчев във връзка с двете обвинения срещу него - за неизпълнение на служебните си задължения и че не е осигурил авиационната безопасност и летателната годност на самолети от изтребителната авиация на ВВС.Припомняме, процесът срещу Николай Ненчев ., че в нарушение на военния закон Ненчев не е утвърдил проект за инвестиционен разход за ремонта на изтребителите и доставката на резервни части, като по този начин не е осигурил авиационната безопасност и летателната годност на самолетите за изтребителната авиация на ВВС. По делото срещу Николай Ненчев вече беше . На предишното съдебно заседание като свидетел .Делото срещу Ненчев е насрочено за утре, 9 май.Днес бившият министър на отбраната заяви, че си е подготвил защитна реч. \"Надявам се още утре да имам възможност да пледирам пред съда\", заяви той.Той припомни, че срещу него се водеха 2 дела. \"Делата бяха две, едното приключи с 3:0, бях оправдан на три инстанции\", подчерта Ненчев и добави, че въпреки трудностите, той е патриот и няма да съди България.Ненчев коментира и по случай Деня на храбростта и празника на Българската армия - 6 май. Според него парадът е изглеждал по-скоро на ретропарад заради липса на модернизация в армията. \"Надявам се в близките години вече да покажем нова, съвременна техника, която да отговори на очакванията на българските военнослужещи\", обясни той.", "date": "2018.05.08", "title": "Ненчев очаква не дело, а фарс"}
{"url": "https://news.bg/politics/mareshki-vizhda-v-rusiya-po-dobar-zashtitnik-ot-nato.html", "text": "След 14-годишно членство в НАТО и според думите на президента, и на военния министър, армията е в тотална разруха, в невъзможност да изпълнява своите функции. Ако това е наследството от нашето 14-годишно партньорство, не е ли време да преразгледаме това наше членство и да видим дали няма по-добри решения, коментира пред БТВ лидерът на \"Воля\" и Веселин Марешки.Никой не е питал българите за влизането в НАТО, никой не е питал и него, обясни Марешки и допълни, че Русия е на страната на законното правителство в Сирия и може би тя повече може да ни защити.Лидерът на \"Воля\" коментира, че българският национален интерес не е купуването на 8 самолета, които утре няма кого да пазят, защото България се стопява. Нужни са политики за младите българи, които да върнат тези, които са избягали, допълни той.\"Със 100 милиона лева от тези 4-5 милиарда, които искат да дадат за 8 самолета, може да се направи държавна верига от бензиностанции, която да оставя във всяко едно семейство между 1000 и 5000 лв. годишно\", обясни Марешки.\"Чуваме, че Борисов, финансовият министър и Корнелия Нинова, надявам се, че от името на БСП, казват, че тези 4-5 милиарда не трябва да се дават за самолети и танкове. За нас ще е чудно, след като ГЕРБ, БСП и ние сме против, кой може и на каква цена ще прокара тези интереси\", допълни той.\"Ако все пак 4-5 милиарда бъдат гласувани за въоръжаване, ние ще застанем начело на големи протестни действия и ще искаме оставката на военния министър\", заяви Марешки.Според него, оценката за първата година от мандата на кабинета \"Борисов 3\" е \"4 и нещо\".", "date": "2018.05.08", "title": "Марешки вижда в Русия по-добър защитник от НАТО "}
{"url": "https://news.bg/economics/prevozvachite-ochakvat-masovi-faliti-na-balgarski-firmi-s-paketa-za-mobilnost-na-es.html", "text": " Председателят на Съюза на превозвачите в България Йордан Арабаджиев коментира пред БТВ, че новият пакет за мобилност на ЕС ще повлияе пагубно на оборота, ще се стигне и до масови фалити на фирми, курсовете ще намалеят значително, ще има нови разходи за прибирането на шофьорите.\"Българският транспортен бизнес ще бъде унищожен, това ще бъде удар за икономиката\", обясни Арабаджиев и допълни, че новите промени са вкарани в контекст за защита на правата на шофьорите, но целта е да бъдат елиминирани от пазара българските, полските, унгарските и румънските камиони.Част от изискванията са шофьорите да се прибират до родното си място на всеки 3 седмици, след третия ден в страна от ЕС на шофьор да се плаща по нормите за командировки на държавата, в която е влязъл, да не се спи в кабините на камионите. Предвиждат се промени в правилата за шосейния каботаж като на практика той ще бъде премахнат. Българските шофьори в Европа са над 40 000, а у нас са близо 70 000. \"Българският транспорт генерира двуцифрен дял от БВП\", допълни Арабаджиев.според него, \"ударът ще е много тежък, той ще бъде убийствен. В този бранш работят много хора. Те искат да ни увеличат разходите, да ни направят неконкурентоспособни\".", "date": "2018.05.08", "title": "Превозвачите очакват масови фалити на български фирми с пакета за мобилност на ЕС "}
{"url": "https://news.bg/world/otkriha-martav-parviya-sekretar-na-balgarskoto-posolstvo-v-tokio.html", "text": "Mъж, идентифициран като първи секретар на българското посолство в Япония, е открит мъртъв пред търговска сграда в Шинджуку, Токио в понеделник сутрин. Към момента се предполага, че е самоубийство, съобщава местната полицията, цитирана от JapanToday.Около 9:45 сутринта минувач съобщава на служби за спешна помощ, че е видял човек \"падащ от високо място\", съобщава \"Санкей Шимбун\". Падналият е откаран в болница и скоро след това е обявен за мъртъв.Човекът е идентифициран като първи секретар на българското посолство в Токио, което се намира в района на Шибуя. Човекът, чието име не се споменава, е 41-годишен и е започнал мандата си в посолството през март.Очевидци съобщават на полицията, че са видели човека, който стои на 7-ия етаж в сградата малко преди да загине. На мястото на инцидента, не е намерена самоубийствено писмо, допълва полицията.", "date": "2018.05.08", "title": "Откриха мъртъв първия секретар на българското посолство в Токио"}
{"url": "https://news.bg/crime/izdirvat-mazh-skochil-ot-mosta-v-burgas.html", "text": "Издирват млад мъж, който снощи е скочил от моста в Бургас, съобщи \"\". Катери издирват младия мъж в морето.Мъжът е в неизвестност. Очевидци на място разказаха, че мъжът е бил облечен със спортни дрехи, с качулка на главата. Разхождащите се в Морската градина в Бургас видели как мъжът скача в морето.След като мъжът не е изплувал някой от свидетелите се обаждат на спешния телефон 112 и подават сигнал. ", "date": "2018.05.08", "title": "Издирват мъж, скочил от моста в Бургас"}
{"url": "https://news.bg/society/trima-sherpi-izdirvat-boyan-petrov-na-vrah-shisha-pangma.html", "text": "Трима шерпи вече издирват Петров на връх Шиша Пангма. Спасителната група от Китай се очаква да пристигне на място в сряда.Пред Нова режисьорът Поли Генчева, която е в Хималаите заедно с оператора Красимир Андонов, за да снимат документален филм за алпиниста, е съобщила, че . По думите на Генчева времето в планината все още не е достатъчно спокойно, но въпреки това шерпите са тръгнали да издирват Боян. Те са оборудвани със сателитен телефон, така че да сигнализират при развитие на ситуацията.Междувременно е тръгнала спасителна мисия от Китай, която се очаква да пристигне в сряда. Такава процедура се задейства автоматично, след като изчезне алпинист, уточни още Генчева.Все още обаче няма разрешение от Китай в издирването да се включи и хеликоптер от Непал.\"До момента нямаме потвърждение дали от българска страна е задействано официално искане за съдействие от Китайското правителство и помощ китайски хеликоптер да бъде изпратен\", заяви Генчева.\"Боян не е изчезвал за толкова дълго време. Случвало се е да има проблем с телефона, но в момента това вече е проблем.\" Това заяви по-рано днес пред Нова жената на алпиниста Боян Петров Радослава Ненова.Радосвета вярва, че всичко ще бъде наред.За последно Петров и жена му са се чули на 28 април. След това алпинистът е тръгнал нагоре в планината. Оттогава никой не го е чувал. По думите на Радослава той се е чувствал добре и не е имал проблеми.Трябвало да се обади на 3 май.Радосвета заяви и че Боян винаги носи със себе си сателитния телефон. Тя няма представа защо този път алпинистът е тръгнал без него. \"Може да го е забравил. Мога само да гадая. Планът е спасителите да тръгнат нагоре да го търсят\", допълни тя.Въпросът около  на връх Шиша Пангма в Хималаите коментира и алпинистът Дойчин Василев. Вчера той заяви, че , защото той има много осемхилядници зад гърба си. Днес той заключи, че ако Петров е останал толкова време в планината, над лагерите, без храна и вода, то шансовете му за оцеляване са нищожни. \"Той е в бедствено положение. Той е диабетик, може и оттам да изскочат проблеми за здравето му\", посочи Василев.По думите на Василев трябва да се случило нещо с Боян, някакъв сериозен проблем, след като той не се е появил толкова дни.\"Това означава, че сега той физически е възпрепятстван да направи това слизане. Дълбоко се опасявам, че горе той е попаднал в някаква клопка - има лавиноопасни пасажи, има технически трудни ръбове, които трябва да премине. Опасявам се, че той физически не е в състояние да се движи. За да закъснее толкова време, това е единственото обяснение. Нищо не ни остава, освен да чакаме\", заяви алпинистът.\"Той е физически здрав и би трябвало технически да се справи с тези проблеми, които му представя Шиша Пангма и да вземе адекватно решение, ако е много опасно и рисковано да се върне. Той не го прави за първи път, и друг път се е връщал от върха. Дори повечето от изкачванията му са при втория или третия му опит. Нещо е станало с него, за да не може той физически да слезе до щурмовата палатка, която не е много далече от върха, всъщност слизането е въпрос на час-два\", посочи още Василев.Д-р Калина Сълова, която е лекар на част от българските хималайски експедиции и единствената жена българката, изкачвала връх Шиша Пангма, заяви, че единствено здравен проблем може да доведе Боян до невъзможност сам да слезе от планината. \"Винаги надежда трябва да има. Тя крепи всеки. Надявам се Боян да се върне\", допълни тя.Пред БНТ въпроса с изчезването на Петров коментира алпинистът Запрян Хорозов. Според него никога не трябва да забравяме силата на Майката Природа. \"До колкото го познавам Боян Петров е много добре информиран, интелигентно момче, натрупа доста опит с предишните изкачвания на 8-хилядниците, но за съжаление това си влиза в играта. Силно се надявам да се е качил на върха и на връщане да се е скрил в неговата палатка в границите на 7 230 метра. Всички ние се притесняваме за него\", посочи той.Алпинистът Петър Атанасов пък заяви, че имайки предвид поведението на Петров по време на експедиции, той най-вероятно е атакувал върха. \"Най-вероятното нещо е той да е тръгнал към върха. И оттам нататък може би е стигнал до върха и някъде е успял да намери подслон, но това няма как да се знае\", обясни той.Според алпиниста Слави Нестеров Боян Петров е един от най-опитните алпинисти в целия свят. Пред bTV Нестеров заяви, че Боян не би тръгнал в лошо време да изкачва върха, защото е предпазлив и много опитен.Нестеров разказа, че е имал съвместна експедиция с Петров - двамата изкачили връх Гашербрум в планинската верига Каракорум. Последно двамата се чули на 28 април. По думите на Нестеров Петров е бил в отлично здраве и кондиция.Алпинистът поясни, че въпреки прогнозите за хубаво време, атмосферните условия в планината могат да се променят за минути.Нестеров не изключи възможността Петров да е слязъл от върха до някои от по-долните два лагера, след като е установено изчезването му. \"Той си поставя точка с GPS координати на всеки 100-150 метра, със сигурност има следа, с която се е върнал назад. На Шиша Пангма има два лагера, които са по-надолу, които са добре заредени и има възможност да е слязъл надолу.\"В заключение Нестеров заяви, че ситуацията наистина е притеснителна, но не трябва да се правят прибързани изводи. Имало и вероятност, в която Петров да си е направил заслон в планината и да чака отминаването на бурята и спасители.", "date": "2018.05.08", "title": "Трима шерпи издирват Боян Петров на връх Шиша Пангма"}
{"url": "https://news.bg/int-politics/ruski-voenen-helikopter-ka-52-padna-v-siriya.html", "text": "Руски военен хеликоптер Ка-52 се е разбил в Сирия, съобщават от руското военно министерство.И двамата пилоти са загинали при инцидента, който е станал в източната част на Сирия при изпълнение на планиран полет.\"По предварителна информация причината за инцидента може да е техническа неизправност\", уточниха от руското военно министерство.Това е втори инцидент с руска бойна летателна машина в Сирия за последната седмица. В четвъртък изтребител Су-30СМ се разби след излитането си от руската военновъздушна база Хмеймим в Латакия. И двамата пилоти загинаха. Според руските военни инцидентът е бил причинен от птица, попаднала в двигателя на самолета, като категорично изключиха машината да е била обстрелвана.Хеликоптерът Ка-52 \"Алигатор\" е създаден в началото на 1990-те години.", "date": "2018.05.08", "title": "Руски военен хеликоптер Ка-52 падна в Сирия"}
{"url": "https://news.bg/politics/badeshteto-na-es-zavisi-ot-sposobnostta-mu-da-bade-gavkav.html", "text": "Настоящето и бъдещето на ЕС са свързани с невидимия свят. Бъдещето на Европейския съюз зависи от способността му да бъде гъвкав, да се състезава и да бъде глобален. Това обяви на дискусия Моника Панайотова, зам.-министър на Българското председателство на Съвета на ЕС, посветена на тема \"Да споделим Европа: Политици и граждани строят заедно бъдещето\" по случай Деня на Европа и 70-та годишнина от Европейския конгрес в Хага.По думите й европейските граждани искат да видят Европа, която излъчва авторитет, Европа, която е толерантна и др.\"Българското председателство на Съвета на ЕС ще разгледа редица въпроси като Бъдещето на Европа и младите хора, Цифровата икономика и уменията на бъдещето, Сигурността и стабилността като ключова предпоставка като развити на ЕС и Европейската перспектива на страните от Западните Балкани\", подчерта зам.-министър Панайотова.Според нея ключовите фактори за изграждането на една по-споделена Европа зависят от това гражданите да имат възможността за реално участие във формирането и разработването на секторни политики, да има много по-голяма възможност за видимост на постиженията и резултатите на отделните политики и по-голяма прозрачност в дейността на европейските институции.Тя подчерта, че по време на Българското председателство на Съвета на ЕС се работи и за създаването и реформирането на една Европейска гражданска инициатива, която дава възможност на гражданите на ЕС от минимум 7 държави да предлагат конкретни законодателни промени във всяка област, в която ЕК има правомощия.\"Сега е моментът да се вземат ключови решения за бъдещето на Европа\", изтъкна зам.-министър Панайотова.Заместник посланикът на Франция Доминик Вааг от своя страна представи френските предложения относно Европейския съюз. \"ЕС трябва да е силен, за да защити нашите интереси и ценности в глобален контекст, но и да се реформира, за да съществува далеч по-ефективно\", допълни Вааг.По думите й европейските граждани трябва да се стремят към една по-добре функционираща Европа. \"Трябва да се предложат конкретни идеи касаещи френските идеали, тъй като Еврозоната не функционира много добре\", констатира зам.-посланикът на Франция и подчерта още веднъж, че трябва да се работи към по-демократична Европа.Питър фан Флит, заместник посланик на Нидерландия коментира, че въпреки критиките, които се отправят по посока на ЕС, се наблюдават съществени промени в това как се обръщаме към европейските граждани за бъдещето на ЕС, производството на регламенти за ЕС и др.Той допълни, че процесите за взимане на важни решения от страна на ЕС са изиграли ключова роля за анексирането на Крим, глобалната финансова криза и миграционната криза. \"Бъдещето на ЕС зависи от да останем заедно, да бъдем единни и да си запазим ценностите такива, какви са\", изтъкна зам.-посланикът на Нидерландия.", "date": "2018.05.08", "title": "Бъдещето на ЕС зависи от способността му да бъде гъвкав"}
{"url": "https://news.bg/economics/nad-40-hil-uchenitsi-napusnali-balgariya-v-poslednite-6-godini.html", "text": "В периода 2011-2017 г., 41 486 ученици са напуснали страната. Данните са на работодателите, които събраха отговорните институции на кръгла маса на тема бизнес и висше образование.АИКБ иска изцяло нов модел на финансиране на висшето образование в държавните висши училища. Те искат незабавни мерки за сътрудничество и координация между бизнеса и системата на висше образование, което да доведе до възстановяване на социалната справедливост, без да се ограничават граждански права.Новият модел на финансиране на висшето образование трябва да способства за насърчаване и задържане в заетост в страната на завършилите държавна поръчка. АИКБ настоява още да бъде изменена и подобрена системата за кредитиране на студентите. Студентите от дефицитни специалности може да бъдат стимулирани с допълнителни стипендии за издръжка. Предизвикателството пред бизнеса остава липсата на квалифицирана работна ръка.Председателят на АИКБ Васил Велев акцентира върху острата нужда от човешки ресурси за българската икономика. Административните прегради са плевели, които непрекъснато трябва да бъдат почиствани, по думите му. Реформа в образованието е наложителна, според Велев. Над 50 000 души годишно губи икономиката като работна сила заради демографската криза. Затова и бизнесът иска мерки за справяне с проблема.Трябва да се повишава качеството на работната сила, според Васил Велев. Повече са местата за първокурсници във ВУЗ-овете, отколкото абитуриенти. Очевидно става въпрос за девалвация на висшето образование, притеснен е той. 50% от висшистите се реализират на работни места, за които не се изисква висше образование.Инженерните специалности имат нужда да бъдат реабилитирани, изтъкна председателят на АИКБ. Имаме най-голям недостиг на инженери. План приемът трябва да се съкрати ако не на половина, поне с 1/3 и то в близките години, настоява бизнесът. Оказва се, че твърде много са хуманитарните специалности. А според Велев сме се превърнали в инкубатор на човешки ресурси за чужди икономики. Трябва да се вземат мерки, отсече той.Председателят на АИКБ Васил Велев настоя за нова система на финансиране на студентите в България, така че бизнесът в страната да получи нужните висококвалифицирани кадри.Според предложението на АИКБ новият модел на финансиране трябва за кредитиране на студентите, които лично да получават средствата и да ги внасят в избраното от тях висше училище. Средствата ще се отпускат за целия период на обучение под формата на кредит, а студентът се задължава след завършването си да работи за определен период в България. Освен сумата необходима за обучение студентите от дефицитни специалности ще получават допълнителни средства под формата на стипендии.Асоциация на индустриалния капитал в България настоява и за кредити, погасявани от бюджета за всички студенти, завършили висше образование държавна поръчка, които работят в/за България определен период след дипломирането си. Работодателската организация предлага мерки за насочване на кандидат студентите към дефицитни специалности чрез стипендии и извънкласни форми по наука и техника, изцяло нов модел на финансиране на висшите училища, значително намаляване на план приема и преструктурирането му в съответствие с потребностите на пазара на труда, повишаване качеството на обучение, нов прочит на т.н. академична автономия и сътрудничество и координация между бизнеса и държавата с оглед постигане на целите - подготовка на кадри, необходими за социалноикономическото ни развитие.По този начин Асоциация на индустриалния капитал в България искат да дадат нов тласък на реформите в системата с оглед осигуряването на необходимите специалисти за българската икономика.Вицепремиерът Валери Симеонов се съгласи с констатациите. Всичко е в ръцете на волевите хора, подчерта той. Образованието трябва да отговаря на нуждите на бизнеса, според него. То трябва да е по-ефективно. Ако си мислите, че вие ще стоите отстрани и ще чакате от държавата, няма да стане, нищо не очаквайте, държавата не е майка хранилница, нахока той бизнеса. Симеонов ги посъветва: \"Вземайте нещата в свои ръце. Влизайте в политиката\".Министърът на образованието Красимир Вълчев отчете доброто сътрудничество с бизнеса. Образованите хора влияят върху обществото, смята той. Големият проблем е нетната външна миграция, обясни той. Минимум деца трябва да отпадат от училище. В рамките на ЕС ще има свободно движение. Компаниите могат да подпомагат студентите на по-ранен етап срещу работно място и бъдеща реализация, това решение вижда министърът. Вълчев призова бизнес и държава да вървят заедно в този процес.Според шефката на образователната комисия Милена Дамянова именно бизнесът може да убеди децата, че стругар не е човек с каска и мръсни дрехи.Подготвят се промени, които да направят ефективно въвеждането на дуалната система. Трябва да се решат споровете за трудовия договор на децата в дуалната система и дали да ползват отпуск.Не можем да губим повече време, смята Дамянова. Дуалното обучение е модел, който е доказал своята ефективност, подчерта тя. Оказва се обаче, че 25% от студентите не завършват. Дамянова очаква заедно с бизнеса да се усъвършенства моделът на акредитация на висшите училища. Тя се обяви срещу рестриктивните модели за решаване на проблемите.", "date": "2018.05.08", "title": "Над 40 хил. ученици напуснали България в последните 6 години"}
{"url": "https://news.bg/press/shivachki-poluchiha-zaplatite-si-za-2016-g-izdirvat-alpinista-boyan-petrov-v-himalaite.html", "text": "След 2 години.\"Сега\":Шивачки получиха заплатите си за 2016 г.Всички 173 шивачки от затворената италианската фабрика \"Абонданца\" в Дупница, вече са получили заплатите си за 2016 г. Парите са преведени от Фонда за гарантирани вземания, съобщи за БНР Васил Ватрачки, инициирал протестите на шивачките.Бившите работнички на \"Абонданца\" организираха серия от протести, като търсеха непрекъснато за съдействие омбудсмана Мая Манолова. Накрая удържаха победа в спора с работодателя. Затова организират среща с омбудсмана в знак на благодарност и приятелство, каза Васил Ватрашки. Манолова е потвърдила, че ще отиде отново при тях в Дупница във вторник.Повечето от шивачките имаха да получават по две заплати за 2016 г., както и допълнителни плащания. Някои от тях имаха неизплатени по 2000 лева.На протестите се разбра, че сумата, която вече е платената на бившите работнички от \"Абонданца\" от Фонда \"Гарантирани вземания на работниците и служителите\", възлиза на около 250 000 лева. Издирва се. \"Дума\":Издирват алпиниста Боян Петров в Хималаите Най-успешният български алпинист Боян Петров е в неизвестност в Тибет от 3 май, когато е атакувал най-ниския от осемхилядниците - Шиша Пангма (8013 м), но времето рязко се е влошило.Тревожната вест обяви във фейсбук съпругата му Радослава Ненова. Боян е участвал в експедицията в Хималаите заедно с още 10 души - 5-има италианци, унгарец и четирима шерпи.Липсата му била установена от другите участници в експедицията в подножието на върха на около 7500 м надморска височина. Веднага били изпратени трима души, за да го издирват. В неделя сутринта на 7350 са били открити палатката и спалният му чувал. Документи. \"Монитор\":Копие от лична карта не би следвало да се събира Председателят на Комисията за защита на личните данни Венцислав Караджов коментира новият регламент на ЕС за защита на личните ни данниСпоред новото законодателство публични и частни лица и предприятия имат ограничено право да изискват достъп до ЕГН, лични документи и други лични данни, посочва БНТ.Европейският регламент ще влезе в сила независимо от това дали ще има нов Закон за личните данни, или не, обясни Венцислав Караджов. В регламента държавите членки, съобразно законодателството си, могат да предвидят някои допълнителни изяснения за прилагането на регламента.Въведени са правила да ограничат публичния и частния сектор да обработват ЕГН тогава, когато не е необходимо и законът не го изисква, допълни той.\"ЕГН-то е уникален идентификатор. Той се дава не само на българските граждани, но и на чужденци, които получат българско гражданство и на мигранти, които получат статут на убежище. Целта му е да идентифицира физическите лица. Въпросът тук е да не се използва прекалено широко, когато няма необходимост от идентификация с ЕГН\", заяви председателят на Комисията за личните данни. Смъртност. \"24 Часа\":България - отново сред първенците в Европа по смъртност при бебетата България отново е в челните места по смъртност при бебетата от 0 до 1 година. У нас тя е два пъти по-висока от средното за Европа, съобщи Нова тв.Често това се случва съвсем неочаквано, докато децата спят, при задавяне или липса на въздух. Най-уязвими са децата между 4 и 6 месеца.Много от трагичните случаи могат да бъдат предотвратени. В Германия въвеждат специални мерки от началото на 90-те и резултатът е десетократно намаляване на смъртните случаи. Първи стъпки в тази посока вече се правят и у нас.  Проблеми.\"Сега\":200 българи са блокирани на летище \"Чампино\" в Рим 200 български граждани са блокирани на летището \"Чампино\" в Рим, Италия, предаде Нова тв. Полетът на сънародниците ни е бил отменен.Следващият полет, с който българите ще могат да се приберат в България, е чак след 4 дни.Стана ясно и че сред пътниците има и малки деца.Номерът на полета на българите е \"FR 6309\". Полетът е на авиокомпанията Ryanair.Самолетът е трябвало да тръгне от Италия в 9 часа българско време.Още един самолет на Ryanair не е излетял от италианското летище Тревизо, съобщиха за \"Сега\" пътници. Близо 200 души, десетки от които българи, не могат да се приберат в София.В ранния следобед те са били качени на борда на самолета, където са чакали 2 часа. След това служител на наземния контрол се е качил при пилота и след разговор на пасажерите е било съобщено, че не могат да излетят, защото стълба била ударила самолета. Хората не са видели нищо такова и не вярват на тази версия.  ", "date": "2018.05.08", "title": "Шивачки получиха заплатите си за 2016 г.; Издирват алпиниста Боян Петров в Хималаите"}
{"url": "https://news.bg/world/zaginali-i-raneni-pri-zhp-katastrofa-v-germaniya.html", "text": "Най-малко двама души са загинали при жп катастрофа в южната част на Германия, предаде \"Ройтерс\".Съобщава се и за поне 14 ранени, от които двама са в тежко състояние. Сблъскали са се пътнически и товарни влакове. Това са съобщили от компанията Deutsche Bahn. Съобщение за трагичния инцидент е било публикувано на сайта им. Катастрофата е станала около 21:20 часа местно време. ", "date": "2018.05.08", "title": "Загинали и ранени при жп катастрофа в Германия "}
{"url": "https://news.bg/weather/dazhdoven-vtornik-ni-ochakva.html", "text": "Днес на много места в Западна България и североизточните райони ще превали и прегърми. Това съобщават от НИМХ на БАН. Ще духа до умерен вятър. Максимални температури между 22 и 27 градуса. Атмосферното налягане е по-ниско от средното за месеца и ще се понижава. През следващите дни времето ще се задържи без промяна. ", "date": "2018.05.08", "title": "Дъждовен вторник ни очаква "}
{"url": "https://news.bg/world/tezhkobolnata-teodora-se-pribira-ot-braziliya.html", "text": "Започна дългото пътуване на тежкоболната Теодора Маджарова от Бразилия към България. За това информира съпругът й Александър Русанов във Фейсбук групата \"Да помогнем на Теди\".Припомняме, състоянието на жената сериозно се влоши след алтернативно лечение в Бразилия. Последната надежда на Теодора било алтернативно решение в далечната страна. Семейството й платило 3 хил. лв. на български посредник, за да ги свърже със представени като световноизвестни медиуми алтернативни лечители.Авиокомпаниите или отказаха да пътува с техен самолет заради рисковете за състоянието й, или поискаха огромна сума пари, която бе събрана с дарения за два дни. Властите се включиха в помощ за превозването на жената, започна и проверка на медиума, организирал пътуването. ", "date": "2018.05.08", "title": "Тежкоболната Теодора се прибира от Бразилия "}
{"url": "https://news.bg/world/tramp-obyavyava-dnes-pozitsiyata-si-za-iran.html", "text": "Американският президент Доналд Тръмп ще обяви дали ще изтегли Съединените щати от ядрената сделка в Иран във вторник вечерта, предаде Sky News.Той трябваше да реши до 12 май дали ще остане в споразумението. Президентът заяви, че ще разкрие решението си за сделката, часове след като британският външен министър Борис Джонсън се опита да го убеди да се придържа към споразумението.\" коментира президентът.Тръмп използва \"Туитър\", за да обвини бившия държавен секретар Джон Кери за \"много лошо\" договореното с Иран споразумение", "date": "2018.05.08", "title": "Тръмп обявява днес позицията си за Иран "}
{"url": "https://news.bg/politics/simeonov-ne-dava-otchet-nikomu-za-sreshtite-si.html", "text": "Вицепремиерът Валери Симеонов не смята, че трябва да се отчита пред когото и да било за срещите си.Той направи този коментар заради отмененото заседание на ПГ на Обединените патриоти от лидера на \"Атака\" Волен Сидеров.Симеонов смятал да представи пред всички лидери на партии в парламента законопроектите на НФСБ. Това е причината за исканата от него среща с лидера на БСП Корнелия Нинова.Симеонов не бил информиран за прессъобщението на Волен Сидеров. Неговият проект за пушенето влизал в парламента. Симеонов отсече, че не било вярно твърдението, че някои кметове не подкрепят идеята му.Тази сутрин в изявление от пресофиса на \"Атака\" се заявява категорично, че в качеството си на председател на ПГ на ОП и създател на коалицията \"Обединени патриоти\" Сидеров не е упълномощавал Симеонов и Каракачанов да преговарят, с която и да е партия извън управляващата коалиция. Решението за провеждането на такива срещи са взети извън коалиционния съвет на ОП и поради това Сидеров ги смята за нелегитимни.\"Очаквам изясняване на позициите на НФСБ и ВМРО по отношение на коалиционната политика\", настоя още Сидеров.Целият скандал вътре в Обединените патриоти се развихря и покрай обявената за днес среща между военния министър Красимир Каракачанов и лидера на БСП Корнелия Нинова. Срещата била по покана на вицепремиера.", "date": "2018.05.08", "title": "Симеонов не дава отчет никому за срещите си"}
{"url": "https://news.bg/politics/siderov-besen-na-sreshtata-karakachanov-simeonov-ninova.html", "text": "Председателят на ПП \"Атака\" Волен Сидеров е бесен на срещата между Красимир Каракачанов, Валери Симеонов и Корнелия Нинова.Според Сидеров срещата между председателя на ВМРО и министър на отбраната Красимир Каракачанов и лидера на БСП Корнелия Нинова не е била оторизирана от \"Обединени патриоти\".Според Сидеров Нинова е политически опонент на управляващата коалиция.В качеството си на председател на ПГ на ОП и създател на коалицията \"Обединени патриоти\" Сидеров е категоричен, че не е упълномощавал Симеонов и Каракачанов да преговарят с която и да е партия, извън управляващата коалиция.\"Всякакви такива действия вредят на вече установените споразумения за управление на България между АТАКА, ВМРО, НФСБ и ГЕРБ\", сигурен е Сидеров.Решението за провеждането на такива срещи са взети извън коалиционния съвет на ОП. Подари това Сидеров смята срещите за нелегитимни.Стана ясно и че заради срещата Сидеров отменя заседанието на ПГ на ОП, което по план трябваше да се състои днес, вторник.\"Очаквам изясняване на позициите на НФСБ и ВМРО по отношение на коалиционната политика\", настоя още Сидеров.Във връзка с това лидерът на НФСБ и вицепремиер .Стана ясно и че по-късно днес Красимир Каракачанов и Корнелия Нинова ще се срещнат отново в НС. Срещата била по покана на вицепремиера.", "date": "2018.05.08", "title": "Сидеров бесен на срещата Каракачанов - Симеонов - Нинова"}
{"url": "https://news.bg/int-politics/glavniyat-prokuror-na-nyu-jork-podade-ostavka-sled-obvineniya-za-nasilie.html", "text": "Главният прокурор на Ню Йорк Ерик Шнайдерман подаде оставка след обвинения в насилие от страна на четири жени, съобщават американските медии.Оставката беше подадена, след като сп. \"Ню Йоркър\" публикува информация, в която се цитират жените, които са обвинили 63-годишния Шнайдерман, че ги е удрял.Две от жените са били негови бивши приятелки.Шнайдерман, който отхвърля обвиненията, беше отявлен поддръжник на движението #MeToo, което се обявява срещу сексуалния тормоз.\"В частния свят на интимните отношения, аз съм участвал в ролеви игри и други сексуални действия по взаимно съгласие\", изтъкна прокурорът в първото си изявление по случая, като добави: \"Не съм нападал никого. Никога не съм участвал в секс, който не е бил по взаимно съгласие, което е линия, която не бих пресякъл.\"Той по-късно заяви, че \"категорично оспорва\" обвиненията, но ще подаде оставка.\"Въпреки че тези обвинения не са свързани с професионалното ми поведение или работата на поверената ми институция, те ефективно ще ми попречат да ръководя работата в този критичен момент\", посочи Шнайдерман.Губернаторът на Ню Йорк Андрю Куомо призова за оставката на Шнайдерман след появата на информациите.\"Никой не е над закона, включително най-високопоставеният юрист на Ню Йорк\", изтъкна Коумо, добавяйки: \"Не смятам, че е възможно Ерик Шнайдерман да продължи да изпълнява длъжността главен прокурор.\"Куомо подчерта, че ще поиска прокурор да разследва обвиненията.\"За дъщеря ми и за всички жени, не бих могла да си замълча и да насърча други жени да бъдат смели за мен\", написа в профила си в \"Туитър\" Манинг Бариш, която е една от жените, отправили обвинения срещу Шнайдерман.Дженифър Кънингам, бившата съпруга на Шнайдерман, публикува изявление, в което казва: \"Познавам Ерик в продължение на почти 35 години като съпруг, баща и приятел... невъзможно ми е да повярвам, че тези твърдения са верни.\"През миналия месец сп. \"Ню Йоркър\" спечели награда \"Пулицър\" заедно с в. \"Ню Йорк таймс\" за публикуването на информации на сексуален тормоз в Холивуд. Информациите засегнаха филмовия магнат Харви Уайнстийн, който отрече десетки обвинения за сексуален тормоз.Някои републиканци празнуваха оставката на Шнайдерман, който е демократ и е отявлен противник на американския президент Доналд Тръмп.Съветничката на Тръмп Келиян Конуей публикува туит от Шнайдерман, в който той казва, че ще продължи да напомня на Тръмп, че никой не е над закона.", "date": "2018.05.08", "title": "Главният прокурор на Ню Йорк подаде оставка след обвинения за насилие"}
{"url": "https://news.bg/crime/blokiraha-kamping-gradina-zaradi-shofyor-beglets.html", "text": "Полицията блокира къмпинг \"Градина\" заради шофьор беглец, съобщи \"\". Властите блокираха къмпинга край Созопол, за да хване водача.От Пътна полиция опитали да спрат автомобил \"Митсубиши\", който се движил без регистрационни номера. Колата пътувала по стария път Созопол-Черноморец.Униформените подали звуков и светлинен сигнал, но шофьорът не се подчинил и натиснал газта на автомобила. В опит да избяга от властите той навлязъл в гората край къмпинга, за да се укрие.Незабавно полицията заградила района и започнало издирване. Автомобилът е открит. Близо до мястото, където полицаите намерили колата, бил задържан и шофьорът - Манол П. - 23-годишен мъж от село Равадиново. Манол е известен на властите.Полицията задържала 23-годишният беглец за 24 часа. Станало ясно, че колата не е регистрирана по реда.", "date": "2018.05.08", "title": "Блокираха къмпинг \"Градина\" заради шофьор беглец"}
{"url": "https://news.bg/regions/firmata-iberdrola-ne-znae-koy-e-ryazal-darveta-na-plazh-koral.html", "text": "Никой служител на компанията \"Ибердрола\" не е изсичал дървета на плаж Корал. Това пише в изявление на компанията до медиите.\"Никой служител на компанията не е предприемал подобни действия на плаж Корал, освен да постави ограда около собствеността на компанията, за да предотврати хиляди велосипеди и каравани да съсипват растителността и да правят боклук още една година\", се казва в изявление на компанията.Ако някой е изсякъл дърветата в собствеността на компанията, за да манипулира умишлено общественото мнение, то този човек е извършил незаконно действие, за което е отговорен пред съответните органи, пишат от компанията.От фирмата припомнят, че поставянето на оградата на мястото, което е тяхна собственост било с цел да предотврати действия на организации в местността Корал. Някои от организациите са на природозащитници, които от години събирали такси от къмпингуващите, без да се взима под внимание, че се замърсява околната среда, пишат от компанията.От фирмата очакват да не увреждат околната среда и местността. \"Ние съжаляваме, че злоупотребата с използване на нашето място в миналото, ни принуди да сложим ограда\", пишат от испанската компания.", "date": "2018.05.08", "title": "Фирмата \"Ибердрола\" не знае кой е рязал дървета на плаж Корал"}
{"url": "https://news.bg/world/patnicheski-avtobus-se-zapali-i-izbuhna-v-tsentara-na-rim.html", "text": "Пътнически автобус се запали и избухна в центъра на Рим, образувайки гъст димен стълб, съобщиха свидетели, цитирани от \"Ройтерс\".Това е деветият подобен случай за тази година.От местната транспортна компания Atac обявиха, че шофьорът и пътниците са успели да напуснат автобуса, който е спрял в близост до Фонтан ди Треви преди да се запали. Няма информация за пострадали хора, а също така няма предположения за умишлен акт.През 2017 г. 20 автобуса в Рим бяха унищожени или повредени заради пожар.Италиански медии отбелязват, че причината е свързана с остарелия автопарк и лошата поддръжка. Компанията Atac, която се бори да преодолее огромни дългове, подчерта, че се опитва да разреши проблема.Бивш шеф на Atac заяви миналата година, че компанията има дълг от 1,3 милиарда евро и трябва да обяви фалит.Според доклад на Atac 36% от автобусите на компанията са в гаражa заради технически проблеми.", "date": "2018.05.08", "title": "Пътнически автобус се запали и избухна в центъра на Рим"}
{"url": "https://news.bg/crime/15-godini-zatvor-za-iranetsa-hvanat-s-200-kg-heroin-na-lesovo.html", "text": "Гражданинът на Иран Амирреза Какванд, който в средата на 2016 година беше , ще лежи в затвора за срок от 15 години.Апелативният съд в Бургас потвърди присъдата спрямо Амирреза Какванд. С решението на съда осъденият трябва да изтърпи наказанието си при първоначално \"строг\" режим, съобщи \"\".Чужденецът трябва да плати на държавата и глоба от 200 хиляди лева или по 1 лев за всеки грам хероин, който е опитал да внесе на територията на страната.Припомняме, 44-годишният Амирреза Какванд, родом от Техеран, беше заловен с огромното количество дрога на 5 юли 2016 година на ГКПП \"Лесово\". Тогава той шофирал товарен автомобил - влекач.При проверката на автомобила и превозваната стока граничните власти намират 200 килограма хероин, възлизащ на стойност 17 875 458.90 лева.Наркотикът беше скрит в 400 кутии от доматено пюре, подредени в полуремаркето на автомобила.Беше установено още, че стоката е натоварена от склад в град Табриз, Иран. Пратката трябвало да стигне до Холандия.", "date": "2018.05.08", "title": "15 години затвор за иранеца, хванат с 200 кг хероин на \"Лесово\""}
{"url": "https://news.bg/crime/nameriha-blizo-2-kg-srebro-v-belyoto-na-rumanka-na-kapitan-andreevo.html", "text": "Митничари откриха 1.703 кг сребърни накити в бельото на румънка на ГКПП Капитан Андреево, пътуваща в лек автомобил с румънска регистрация.Колата, \"Фолксваген Пасат\", пристига на ГКПП Капитан Андреево от Турция на 1 май. Шофьорът и неговите две спътнички, всички румънски граждани заявяват, че не внасят нищо за деклариране.По време на проверка и при личен преглед на пътуващите в колата румънски гражданки, в бельото и по дрехите на една от тях, митничарите откриват изделия от бял метал. От сутиена, долното бельо и джобовете на панталона на жената са иззети 571 сребърни бижута, сред които 408 медальони, 43 пръстени, 24 гривни, 25 синджира и 71 чифта обеци.Направената експертиза от вещо лице е установила, че сребърните бижута са с висока проба 925, с общо тегло 1.703 кг и са на стойност 6 800 лева. Контрабандните сребърни изделия са задържани и подлежат на отнемане в полза на държавата, според разпоредбите на Валутния закон. На румънската гражданка е съставен акт за нарушение на Валутния закон.", "date": "2018.05.08", "title": "Намериха близо 2 кг сребро в бельото на румънка на Капитан Андреево  "}
{"url": "https://news.bg/crime/chez-otkri-27-obrani-trafoposta-v-stolichniya-lyulin.html", "text": "Проверка на ЧЕЗ Разпределение България регистрира 27 обрани трафопоста в столичния квартал \"Люлин\". От електроразпределителното дружество информираха, че след като получили сигнал за чести прекъсвания на тока се усъмнили и изпратили екипи, които да извършат извънреден обход през почивните дни.При проверката били установени 27 трафопоста, от които липсвали различни медни елементи, които са част от съоръженията.\"Мрежата, която захранва район Люлин в София е кабелна, подземна и изцяло обновена. Това не предполага чести смущения на електрозахранването без външна намеса. Ето защо, когато регистрирахме прекъсвания на електрозахранването, направихме сериозни анализи. След като не открихме причина за тях, стартирахме извънреден обход на съоръженията. Само през почините дни открихме 27 обрани трафопоста\". Това заяви главният оперативен директор на ЧЕЗ Разпределение България Виктор Станчев. Според него не става дума за единични случаи. По думите на Станчев обирите са дело на престъпна група, която само за дни е проникнала в много техни съоръжения.От ЧЕЗ са подали сигнал към полицията за кражбите. Дружеството вече стартира подмяна на липсващите елементи в трафопостовете. Те планират и монтиране на сигнално-охранителна техника на най-уязвимите съоръжения.От дружеството се обръщат към институциите с призив да помогнат за защитата на обществото, за по-строг контрол чрез законодателни мерки и по-голяма обществена нетърпимост към този вид престъпления.", "date": "2018.05.08", "title": "ЧЕЗ откри 27 обрани трафопоста в столичния \"Люлин\""}
{"url": "https://news.bg/society/vselenskiyat-patriarh-vartolomey-prestoya-den-v-amerikanska-bolnitsa.html", "text": "Вселенският патриарх Вартоломей престоя ден в Американската болница в Истанбул, след като му прилошало и получил световъртеж. Той е бил приет в неделя (6 май - Гергьовден), следобед, останал там през нощта и след направените изследвания бил изписан в понеделник.По информация на \"Етникос кирикас\" и \"Нейшънъл хералд\" лекарите са заявили, че неразположението му се дължи на преумора. Те са му препоръчали няколко дни пълна почивка. От Вселенска патриаршия обявиха, че патриархът е отменил плануваното посещение за 6-8 май в Смирна (Измир). Там той трябваше да присъства на тържества заедно с Александрийския патриарх Теодор, който също е в Истанбул.От \"Двери.бг\" пишат, че ден преди на Вартоломей да му прилошее, Уляна Супрун, и.д. министър на здравеопазването в Украйна, е заявила, че на кратка и случайна среща с патриарх Вартоломей на летище Ататюрк патриархът й споделил, че е подложен на силен разнопосочен натиск от заинтересованите страни в украинската църковна криза.Вартоломей I (роден на 29 февруари 1940 г.), е 270-ия архиепископ на Константинопол. Той е Вселенски патриарх от 2 ноември 1991 г. и духовен лидер на около 300 милиона православни християни по целия свят.Припомняме, по време на своята визита в България патриарх Вартоломей направи скандални изисквания и бе изпратен с протестно шествие от страната ни. По време на награждаването си с най-висше българско отличие Вартоломей поиска да бъдат върнати отнети по време на войни свещени богослужебни ценности на митрополиите в Северна Гърция - Серес, Ксанти и Драма. Това стана повод българските духовници, присъствали на церемонията тактично да избегнат общата снимка с изтъкнатия гост.Обществениците и журналистите протестираха заради скандалните изказвания на Вселенския патриарх Вартоломей по повод българската \"схизма\" и етнофилетизма на българите, както и за претенциите му за паметници на културата, които са държавна собственост.През април 2018 г. стана ясно, че Вартоломей изразява неодобрение на подкрепата на Българската православна църква за Македонската.", "date": "2018.05.08", "title": "Вселенският патриарх Вартоломей престоя ден в американска болница"}
{"url": "https://news.bg/world/iran-ot-vekove-nikogo-ne-sme-napadali.html", "text": "Никого не сме нападали от векове, но срещу нас беше извършена инвазия.Това отбелязва министърът на външните работи на Иран Мохамед Джавад Зариф в съобщение, разпратено до медиите от посолството на Ислямската република в България.Позицията на външния министър е публикувана часове преди САЩ да обявят решението си за сключената през 2015 г. ядрена сделка.Зариф подчертава, че със сделката Иран е поел ангажимент да отговори предимно на притесненията на САЩ, а в замяна Вашингтон се е ангажирал да отмени наложените санкции и да спре да възпрепятства работите на Ислямската република.Външният министър подчертава, че при 11 случая Международната агенция за атомна енергия е потвърдила, че Иран изпълнява задълженията си, но в същото време САЩ постоянно нарушават договореностите, особено като заплашват и принуждават други държави да не правят бизнес с Иран.През последната година ние е заявено, че президентът Доналд Тръмп не е доволен от споразумението и сега изглежда, че отговорът от някои европейци е да предложат на САЩ повече отстъпки от нашите джобове. Тази политика на отстъпки носи със себе си обещание за ново споразумение, което ще включва въпроси, които ние всички решихме да изключим от преговорите, включително отбранителните възможности на Иран и регионалното влияние, пояснява Зариф.Според него трябва да се разбере, че това е Иран, а не Западът., припомня външният министър.По думите му Ислямската република харчи далеч по-малко пари за отбрана в сравнение със Саудитска Арабия и ОАЕ.\"\", подчертава той.Зариф изтъква, че Иран няма да участва в преговори за сигурността и отбраната си и няма да променя ядреното споразумение. Той допълва, че Ислямската република си запазва правото да отговори, ако САЩ продължат да нарушават сделката или се оттеглят.В края министърът призовава САЩ да започнат най-накрая да изпълняват ангажиментите си или ще отговарят за последиците, ако не го сторят.", "date": "2018.05.08", "title": "Иран: От векове никого не сме нападали "}
{"url": "https://news.bg/crime/arestuvaha-dvama-18-godishni-za-palezh-na-2-koli-vav-varna.html", "text": "Полицията във Варна е арестувала двама 18-годишни младежи за два умишлени палежа на автомобили в село в близост до морската столица, съобщиха от Областната дирекция на МВР в града.Двама умишлени палежа са извършени на 5 май, около 2 часа през нощта. Тогава на телефон 112 е получен сигнал за две горящи коли, паркирани на една от улиците във варненското село Ново Оряхово. На мястото са изпратени екипи на пожарната, но въпреки това колите са изгорели напълно.И двамата млади мъже са от Варна. Те бяха задържани от полицията днес, 8 май.Двамата така и не успели да дадат обяснение пред разследващите за постъпката си, съобщи \"\".По случая вече е образувано досъдебно производство за умишлен палеж.", "date": "2018.05.08", "title": "Арестуваха двама 18-годишни за палеж на 2 коли във Варна"}
{"url": "https://news.bg/crime/vss-izbra-marinika-cherneva-za-nov-zam-predsedatel-na-vas.html", "text": "Мариника Чернева е избрана за зам.-председател на Върховния административен съд на заседание на Съдийската колегия на ВСС.Съдия Чернева е предложена за поста от новия председател на ВАС Георги Чолаков, а кандидатурата й е подкрепена на Пленум на съдиите на ВАС, проведен на 1-ви февруари. Новият зам.-председател на ВАС ще оглави Първа колегия на съда, в която влизат първо, трето, четвърто и осмо отделения.Чернева е съдия с над 28 години стаж, от които близо 14 години - във ВАС, над 5 години - в Софийки градски съд и над 7 години - в Софийски районен съд.С 13 гласа \"за\" и един \"против\" е прието искането на председателя на ВАС Георги Чолаков да се оттегли искането на правителството по т. 6 от Решение № 632/20.10.2017 г. на МС за осигуряване на експерти по Програмата на Европейския съюз за подкрепа на структурни реформи за подготовка на функционален анализ на Върховния административен съд и на системата на административните съдилища.Пленумът на ВАС и общите събрания на 28-те административни съдилища се обявяват срещу решението на МС за възлагане на външни експерти да изготвят функционален анализ на системата на административното правораздаване у нас", "date": "2018.05.08", "title": "ВСС избра Мариника Чернева за нов зам.-председател на ВАС"}
{"url": "https://news.bg/int-politics/iran-razpolagal-orazhiya-v-siriya-za-da-zaplashva-izrael.html", "text": "Премиерът на Израел Бенямин Нетаняху обвини Иран, че разполага \"много опасни оръжия\" в Сирия като част от кампания за застрашаване на Израел, съобщава \"Ройтерс\".Иран \"открито призовава, ежедневно, за унищожаване, елиминиране на Израел от лицето на земята и практикува отявлена агресия срещу нас\", изтъкна Нетаняху пред журналисти по време на посещение в Кипър.\"Сега се стреми да разположи много опасни оръжия в Сирия ... заради конкретната цел на унищожението ни\", допълни израелският премиер.По думите на Нетаняху, който се срещна с гръцкия си колега Алексис Ципрас и кипърския президент Никос Анастасиадис, в интерес на всички е да бъде осуетена опасността, която представлява Иран.Той заключи, че всички признават тази агресия и правото на Израел да се защитава.Довечера (в 21 часа българско време) американският президент Доналд Тръмп ще обяви дали САЩ ще се изтеглят от ядреното споразумение с Иран. Индикациите са, че Тръмп ще направи решителната стъпка. Утре Нетаняху е в Русия, където ще разговаря с руския президент Владимир Путин.Алексис Ципрас е заявил, че въпреки че споделя тревогите на Израел по отношение на Иран, той се противопоставя на отказването от споразумението.Съгласно споразумението, сключено между Ислямската република и шестте световни сили (САЩ, Великобритания, Франция, Германия, Русия и Китай), Иран трябва да ограничи ядрената си програма в замяна на облекчаване на санкциите.", "date": "2018.05.08", "title": "Иран разполагал оръжия в Сирия, за да заплашва Израел"}
{"url": "https://news.bg/politics/prezidentstvoto-sabira-dareniya-za-bala-na-mladezhi-bez-roditeli.html", "text": "Президентската институция набира дарения за организацията на абитуриентския бал на младежите, израснали в институции, съобщиха от администрацията на президента.Даренията са преди традиционния абитуриентски бал за младежи в неравностойно положение, чийто домакин е президентът Румен Радев. Балът ще бъде на 30 май 2018 г. и е под мотото \"Подкрепи една мечта\".В рамките на инициативата младежите, израснали без родителски грижи, получават информация и напътствия за своята професионална реализация или обучение.През настоящата учебна 2017/2018 г. са включени 124 младежи. За 54 от тях специалистите от Бюрата по труда търсят подходяща форма на заетост. Други 26 са избрали да продължават своето образование във висше училище. 44 от тези 124 младежи ще бъдат настанени в друг вид социална услуга заради висока степен на увреждане и трайно намалена работоспособност.По време на срещите си с психолозите младежите споделят, че мечтаят за работа, дом и семейство. От Администрацията на президента търсят начин да осигурят професионалното обучение на младежите. Тази година младежите ще бъдат включени в обучителни курсове по фризьорство, шивачество и автомонтьорство.Държавният глава благодари на дарителите, които ще подкрепят финансово организацията на балната вечер на абитуриентите в неравностойно положение. Останалата част от средствата ще бъде разпределена като еднократна стипендия за младежите, които ще продължат образованието си във висше училище.Организациите, фирмите и гражданите, които имат желание да подпомогнат благотворителната инициатива \"Подкрепи една мечта\", могат да го направят със средства по банковата сметка на Администрацията на президента:IBAN BG 45 BNBG 9661 3000 1909 01BIC BNBGBGSDБанка БНБ", "date": "2018.05.08", "title": "Президентството събира дарения за бала на младежи без родители"}
{"url": "https://news.bg/comments/koruptsiyata-v-balgariya-posledniyat-avatar-na-komunizma.html", "text": "От 1 януари 2018 г. за първи път в историята на Общността и 11 години след присъединяването си към Европейския съюз (2007 г.), България председателства Съвета на ЕС. Идвайки отвъд Шенгенското пространство и Желязната завеса, тя зае мястото си в европейското управление, заменяйки напусналата заради Брекзит Великобритания.Въпреки това, по средата на мандата и в момент, когато еврокомисар Пиер Московиси заяви в София на 28 април, че \"България ще бъде следващият член на Еврозоната\", незадоволителното представяне на България във френските медии е такова, че всеки може да се запита дали тази страна наистина е част от ЕС, пише френското икономическо издание Les Echos. В най-добрия случай България е представена като \"малка страна\", въпреки че е 11-та по големина на площта държава от ЕС; в най-лошия случай единственият идентификационен маркер е увлекателният лайтмотив на \"най-бедната страна в ЕС\". И все пак през 2016 г. според Евростат държавният дълг представлява само 29% от БВП.Малкa, беднa и най-вече разядена от корупцията: това е съкратената схема, по която се описва България. Впрочем, ако в България има корупция и организирана престъпност, те не са там случайно, но до голяма степен са \"остатъчна аномалия\" на комунизма, какъвто се е практикувал в продължение на 45 години в България.29 години след падането на Берлинската стена, в настоящия европейски момент и отвъд стереотипните представи, България има добри шансове да се появи там, където никой не очаква. Представяйки си един ЕС, в който \"Съединението ще направи силата\", българското гражданско общество се раздвижва, особено в борбата срещу корупцията, което не е най-малкото му качество.В една Европа в криза, съединението ще направи ли силата?Дали мотото на българското председателство, че \"Съединението прави силата\", което е и мото на Българското Народно събрание, ще се окаже пророческо? Европейското председателство на България вече показа несъстоятелността на теорията за Европа на кръговете, толкова скъпа за президента Макрон; изискването за единство не е чуждо на възраждането на \"европейския проект\" в една въображаема общност, преследвана от духа на Брекзит.Четирите работни направления, определени от Съвета на Европейския съюз пред българското председателство, са:Стабилността и сигурността в Европейския съюз (ЕС) е тази област, в която България се отличава най-ясно, най-вече поради географското си положение. Пазител на 3 стратегически граници, едната с Турция, другата с Гърция и последната със Сърбия. Сега призмата на корупцията, чрез която България постоянно бива предизвиквана, придобива смисъл, в резултат на нелегалната имиграция и престъпните мрежи.Корупцията в България не е балкански специалитетПо време на демократичния преход, в онова, което се наричаше \"другата Европа\", старите структури на Българската комунистическа партия (БКП) щяха да послужат като основа за развитието на организираната престъпност и мафията. България щеше да стигне дотам да илюстрира образите на Епинал, експертно изработени от някои икономисти, лицензирани от ОИСР.И така, към края на комунизма, лоялните граждани щяха да бъдат измамени в полза на мафиотските мрежи, които щяха да си присвоят държавните активи за жълти стотинки. Според тези анализатори, по време на приватизацията местното население изглежда е позволило да бъде изиграно от феномен, който е смятало, че може да контролира, но който в крайна сметка им се е изплъзнал в полза на олигархията.Ако реалността контрастира до голяма степен на тази опростена и удобна теория за \"вътрешни хора\", несъмнено е, че поддържането на \"култура на тайната\" и липсата на прозрачност са благоприятствали тенденцията за незаконно монополизиране на собствеността на държавата. Някои неотдавнашни факти обаче отразяват едно развитие, което би дало надежда за консолидиране на ситуацията, най-вече заради обществения импулс и пробуждането на гражданското общество.Българското общество на бунт срещу организираната престъпност и корупциятаНа 23 януари 2018 г. бившият директор на българските тайни служби, бивш вертеп на КГБ, Кирчо Киров, беше осъден на 15 години лишаване от свобода за злоупотреби с 2,6 млн. евро публични средства. Става въпрос за човек, близък до Българската социалистическа партия (БСП), която все още не е завършила инвентаризацията на престъпленията на комунизма и е изиграла значителна роля при изземването на същите стоки, незаконно придобити чрез приватизация през 90-те години.Комисията за конфискация на незаконно придобито имущество, създадена от българския парламент, се самосезира за случая на депутата Делян Пеевски, медиен магнат, замесен в редица корупционни афери.И енергийната мафия не остава по-назад в тази чистка. На 23 февруари 2018 г. министърът на енергетиката, Теменужка Петкова, обвинена във връзки с компанията \"Инерком\", която трябваше да купи активите, притежавани от чешкото дружество ЧЕЗ в България, подаде оставка.Българските граждани се стремят да бъдат пълноценни европейски граждани. Те са уморени от корупцията, от спирачката, която представлява тя за развитието на тяхното общество и отрицателния образ, който се изгражда около нея. Това се доказва от гигантските демонстрации от януари 2018 г., в началото на българското председателство на ЕС, в които можеше да се прочете \"Корупцията прави силата\". Европейската интеграция, атакувайки \"културата на секретността\" и засилвайки \"прозрачността\", ще създаде благоприятни условия за ликвидиране на корупцията, до голяма степен наследена от отминалата епоха.", "date": "2018.05.08", "title": "Корупцията в България - последният аватар на комунизма?"}
{"url": "https://news.bg/regions/prenasochvat-dvizhenieto-na-22-km-na-am-trakiya-mezhdu-plovdiv-i-stara-zagora.html", "text": "Пренасочват тежкотоварния трафик по обходен маршрут заради ремонт на 22-ри км от АМ \"Тракия\" между Пловдив и Стара Загора, съобщиха от АПИ.Ремонтът е на 22 км от автомагистрала \"Тракия\" между Пловдив и Стара Загора, в участъка между 134-ти и 156-ти километър. За да не се затруднява трафикът, днес започна поетапното въвеждане на временната организация на движение. Тя ще бъде само за срока на ремонта. За първи път за реконструкция се затваря отсечка с подобна дължина.От 17 часа на 8 май се спира преминаването на тежките камиони. Те се пренасочват по обходен маршрут: от пътен възел \"Пловдив Изток\" при 133-ти км на АМ \"Тракия\" по път I-8 и II-66 до пътен възел \"Плодовитово\" при 165-ти км и обратно.Леките автомобили, пътуващи за Бургас, до сряда по обяд ще преминават в платното за Бургас. В следобедните часове движението им ще бъде прехвърлено двупосочно в платното за София.Участъкът от АМ \"Тракия\" между Пловдив и Стара Загора е в експлоатация от 1995 г. и досега не е ремонтиран. Строителните дейности ще започнат в платното за Бургас.След като завършат, ще се обнови и платното за София. Строителните работи в участъка между 134-ти и 156-ти километър предвиждат ремонт на настилката, отводнителни дейности, нова хоризонтална маркировка, възстановяване на пътни знаци и ограничителни системи и др.На пътноподдържащото дружество е разпоредено на обекта да се работи с пълна мобилизация. Целта е ремонтните дейности да завършат преди началото на активния туристически сезон.", "date": "2018.05.08", "title": "Пренасочват движението на 22 км на АМ \"Тракия\" между Пловдив и Стара Загора"}
{"url": "https://news.bg/world/parlamentat-na-rusiya-izbra-dmitriy-medvedev-za-premier.html", "text": "Държавната дума на Русия подкрепи искането на президента Дмитрий Медведев да поеме поста на министър-председател на държавата, съобщават руски медии.Вчера Владимир Путин положи клетва за четвърти мандат и кандидатира Медведев за премиер на Русия.При необходими 226 гласа 374 депутати подкрепиха кандидатурата на Медведев, който е премиер на страната от 2012 г., а 56 законодатели гласуваха против. Кандидатурата на Медведев беше подкрепена от \"Единна Русия\" и ЛДПР, а против се обявиха КПРФ и \"Справедлива Русия\".Путин лично присъства на дебата и гласуването. Той подчерта, че Медведев е \"оглавявал правителството в трудни години\".52-годишният Медведев благодари на руския лидер за подкрепата и подчерта, че е готов да направи всичко за развитието на страната. Той заяви, че иска да разшири правомощията на финансовия министър Антон Силуанов и да го направи вицепремиер с ресор икономическо развитие. Бившият заместник-министър на отбраната Юрий Борисов се очаква да бъде вицепремиер с ресор отбранителна индустрия.От 2008 до 2012 г. Медведев беше президент на Русия.", "date": "2018.05.08", "title": "Парламентът на Русия избра Дмитрий Медведев за премиер"}
{"url": "https://news.bg/health/dermatolozi-zovat-da-se-grizhim-za-kozhata-si.html", "text": "Над 24 000 души са изследвани за рак на кожата и това показва, че здравната култура на българските граждани по този проблем се повишава и готовността им за провеждане на профилактични прегледи нараства.Това съобщи Николай Цанков, председател на Българското дерматологично дружество на брифинг, посветен на 16 май - Националната кампания за профилактика на рака на кожата - Евромеланома 2018 г. Събитието се организира с подкрепата на Европейската академия по дерматология и венерология и EAU THERMALE AVENE.Целта на кампанията е да се повиши информираността на обществото за злокачествените новообразувания на кожата, възможността за предпазване от развитието им, както и ползата от ранното и навременно откриване на проблема, което е ключово за успешното му лечение. Темата за рака на кожата е все по-актуална поради ясно изразената тенденция на зачестяване на случаите в последните години.По думите на проф. Цанков положителните резултати се дължат на възпитанието на младото поколение към отговорното отношение към здравето на кожата, което е видимо от факта, че в кампанията вземат участие повече млади хора, както и семейства с деца.\"Въпреки обнадеждаващите резултати от проведените национални кампании в ежедневната практика се откриват тежки форми на кожен рак. Този факт налага нуждата от продължаване на кампанията за активно информиране на гражданите относно важността от навременно и правилно лечение на рака на кожата\", изтъкна д-р Цанков.Доц. Жана Казанджиева коментира, че по време на тази кампания грижата е как да се предпазим и от какви мерки се нуждаем. \"Жените задължително не трябва да забравят погледа на главата, ръцете, мишниците, гърдите и под гърдите, устната кухина, гениталиите и краката\", каза тя и добави, че трябва да се избягва излишното излагане на слънце.Д-р Казанджиева посочи, че когато жените решат да излязат на слънце, то те трябва да използват висок фактор на УВ защита.Д-р Валерия Матеева от своя страна представи Правилото ABCDE и Правилото на Грозното пате при появата на рак на кожата. \"При първото правило буквата А означава асиметрия, В - неправилни граници, С - нехомогенен цвят, D - диаметър около 6 мм и Е - развитие\", обясни тя и допълни, че ако не се вземат незабавни мерки се появява правилото на Грозното патенце.По думите на д-р Матеева то показва коя бенка е различна от останалите по тялото, коя вреди най-много и коя трябва да се изреже, за да не се образува по-голямо туморно образувание.Д-р Иван Богданов посочи, че кожата трябва да бъде предпазвана много добре, защото най-опасното нещо, за да има развитие на меланом, са тежките изгаряне в ранна детска възраст. \"Най-добрият вариант за защита са фотозащитните кремове, с фактор от 30 до 50\", констатира той и допълни, че прилагането на кремовете за защита от изгаряне трябва да се поставя половин час преди излизането на слънце.Доц. Здравка Демерджиева сподели, че има една пощадена група от меланомите - това са малките деца. Евромеланома е програма за защита на кожата от тумори. Тя е утвърдено мероприятие за цялата страна, организирано от Българското дерматологично дружество, което ще се осъществи на 16 май 2018 г. за 13-и пореден път, благодарение на усилията на над 200 български дерматолози, които ежегодно се включват и предлагат безплатни консултативни прегледи за рак на кожата.", "date": "2018.05.08", "title": "Дерматолози зоват да се грижим за кожата си"}
{"url": "https://news.bg/politics/prodalzhavat-diplomaticheskite-usiliya-za-izdirvaneto-na-boyan-petrov.html", "text": "Екип от шестима професионални планински спасители издирва българският алпинист Боян Петров по трасето към върха Шиша Пангма в Хималаите.  Спасителите са изпратени във вторник сутринта. Към момента екипът се намира на около 6000 м надморска височина и изчаква подобряване на времето, за да продължи издирването, съобщиха от МВнР.Българският алпинист Боян Петров е бил забелязан за последно на височина над 7000 метра, припомнят от ведомството на Екатерина Захариева.По-късно пред Нова телевизия един от шерпите заяви, че има шанс Боян Петров да е жив, ако се е разминал с екипа и е стигнал до лагер 3 или до лагер 2. Там има палатка и провизии.В базовия лагер има китайски спасителен екип. Докато не приключи акцията, няма да допуснат друга експедиция да атакува върха.Ако получим разрешение от Китайското правителство, ще излети вертолет, който може да лети на височина над 5000 м. Хеликоптерът ще бъде с швейцарски пилот, който е добре обучен. Това ще отнеме 3-4 часа.Тибетската алпинистка асоциация е информирала посолството ни в Пекин, че летателната техника, с която разполага, не позволява летене и спасителни операции на височина над 5000 м.Чрез почетния консул на България в Катманду Бхола Тхапа от непалската страна са съобщили, че имат готовност за предоставяне на хеликоптер, който да лети на височина над 5000 м. Поискано е разрешение от китайските власти за включването му в издирването на Боян Петров.От външно министерство и дипломатическите ни мисии в Пекин и в Делхи продължават да са в постоянна връзка с четири министерства в Китай, Тибетската алпинистка асоциация и непалските власти.Българските дипломати умоляват за интензивно издирване на нашия алпинист Боян Петров. Получено е уверение от компетентните институции, че правят всичко възможно по случая и желаят да окажат максимално съдействие.Припомняме, по-рано през деня съпругата на Петров Радослава Ненова заяви пред БНР, че алпинистите няма да тръгват към втория лагер днес.  за деня е прекратена. Предвидено е утре шерпите да продължат до втория лагер.Алпинистът Петър Атанасов е убеден, че шерпите ще се справят със задачата по издирването на Петров. \"Графикът за придвижване на тази спасително-издирвателна група е един ден до съответния следващ лагер. Днес тримата трябва да стигнат до лагер 1, а утре евентуално до лагер 2 и следващия ден по-нагоре\", обясни той.Атанасов увери, че няма нищо тревожно в това, че Петров не е намерен в палатката си на третия лагер. В този момент той сигурно е атакувал върха. \"Има вероятност да се е върнал в лагер 3 и след това да е продължил да слиза надолу към местата на лагер 2 и лагер 1\", допълни Петър Атанасов и изрази надежда алпинистът да е стигнал до палатката си.Атанасов заяви, че дори Петров да не е стигнал до палатката си, той може да се укрие в снежна пещера, която на тази надморска височина е добро убежище. Това обаче би означавало, че Петров няма със себе си гориво, за да може да топи сняг и да приема течности, което в тези условия е ключово за оцеляването.", "date": "2018.05.08", "title": "Продължават дипломатическите усилия за издирването на Боян Петров"}
{"url": "https://news.bg/world/makron-zaedno-s-germaniya-i-velikobritaniya-sazhalyavame-za-reshenieto-na-tramp.html", "text": "Франция, Германия и Великобритания съжаляват за решението на САЩ да напуснат ядреното споразумение с Иран.Това обяви минути след позицията на президента на САЩ Доналд Тръмп да се оттегли от ключово международно споразумение.Макрон не пропусна да отбележи, че Франция, Германия и Великобритания ще продължат да работят колективно за по-широка рамка, обхващаща ядрената дейност в периода след 2025 г., така и балистичната дейност и стабилността в Близкия изток, особено в Сирия, Йемен и Ирак.Самият президент Доналд Тръмп ясно посочи, че ще работи с трите държави по налагането на нови санкции на режима на аятоласите.", "date": "2018.05.08", "title": "Макрон: Заедно с Германия и Великобритания съжаляваме за решението на Тръмп"}
{"url": "https://news.bg/world/izrael-podkrepyame-sasht-za-iran.html", "text": "Израел подкрепя напълно смелото решение, взето днес от президента Тръмп, да отхвърли катастрофалното ядрено споразумение с Ислямската република. Това заяви премиерът Бенямин Нетаняху.Той направи специално изявление по израелската обществена телевизия минути след като Тръмп обяви решението си.Бенямин Натаняху каза, че Израел се противопоставя на ядрената сделка, тъй като тя отваря пътя пред Иран да има пълен арсенал от атомни бомби.\"Отмяната на санкциите по сделката вече има катастрофални резултати\", каза израелският премиер.\"Израел благодари на президента Тръмп за смелото му лидерство\", добави Бенямин Нетаняху.", "date": "2018.05.08", "title": "Израел: Подкрепяме САЩ за Иран"}
{"url": "https://news.bg/world/evropa-sreshtu-tramp-shte-spazvame-sdelkata-s-iran.html", "text": "Премиерът на Великобритания Тереза ​​Май, германският канцлер Ангела Меркел и френският президент Емануел Макрон излязоха със съвместно изявление за американското излизане от иранската ядрена сделка, съобщава в. \"Гардиън\".Тримата лидери заявиха, че \"съжаляват и са притеснени\" от решението на Тръмп, освен това обаче планират да продължат да спазват споразумението.Нашите правителства остават ангажирани да гарантират съгласието си и ще работят с всички останали страни по споразумението, за да се гарантира, че това остава, включително чрез осигуряване на продължаващите икономически ползи за иранския народ, които са свързани със споразумението, отбелязват тримата политици.Настояваме САЩ да гарантират, че договореностите могат да останат непокътнати и да избягват предприемането на действия, които възпрепятстват пълното им прилагане от всички останали страни по сделката. След като се ангажирахме щателно с администрацията на САЩ през последните месеци, призоваваме САЩ да направят всичко възможно, за да запазят ползите от неразпространението на ядреното оръжие, постигнати от споразумението, като позволят продължаване на прилагането на основните му елементи.Насърчаваме Иран да покаже сдържаност в отговор на решението на САЩ. Техеран трябва да продължи да изпълнява собствените си задължения по споразумението, като сътрудничи напълно и своевременно с изискванията за инспекция на МААЕ.Международната атомна агенция трябва да може да продължи да изпълнява програмата си за дългосрочна проверка и мониторинг без ограничение или пречка. От своя страна, Иран трябва да продължи да получава облага, на която има право, докато тя продължава да бъде в съответствие с условията на сделката.", "date": "2018.05.08", "title": "Европа срещу Тръмп: Ще спазваме сделката с Иран"}
{"url": "https://news.bg/world/rohani-tova-e-psihologicheska-voyna.html", "text": "Това е психологическа война. С тези думи президентът на Иран Хасан Рохани оцени решението на колегата си Доналд Тръмп да извади САЩ от ядрената сделка.Рохани заяви, че смята, че споразумението все още може да оцелее, ако други преговарящи партньори се противопоставят на Тръмп.Иранският президент обаче предупреди, че е инструктирал агенцията за ядрена енергия на страната да се подготви да възобнови обогатяването на уран след няколко седмици, ако сделката напълно се провали.\"Това е психологическа война, няма да позволим на Тръмп да спечели ... Щастлив съм, че досадното същество е напуснало ядрената сделка\", каза Рохани.\"Тази вечер станахме свидетели на нов исторически опит ... 40 години говорихме и повторихме, че Иран винаги се съобразява с ангажиментите си, а САЩ никога не се съобразяват. Нашата 40-годишна история ни показва, че американците са агресивни\", обяви Рохани.\"Това, което американците обяви днес, е ясна демонстрация на това, което са правили и преди. След ядрената сделка, кога я спазват? Те само оставиха подпис и направиха някои изявления, но не направиха нищо, което би било от полза за народа на Иран \", обяви президентът.Рухани заяви, че Международната агенция за атомна енергия (МААЕ) е потвърдила, че Техеран спазва задълженията си по сделката. \"Това не е споразумение между Иран и САЩ ... за САЩ да обявят, че се изтеглят, това е многостранно споразумение, одобрено от Резолюция 2231 на Съвета за сигурност на ООН, американците официално обявиха днес, че те не зачитат международните си ангажименти. Рохани припомни и решението на Тръмп да не се съобразява и с Парижкото споразумение за климата.Рохани посочи, че пет страни подкрепят ядрената сделка с Иран и от тяхната воля зависи тя да продължи да съществува.", "date": "2018.05.08", "title": "Рохани: Това е психологическа война"}
