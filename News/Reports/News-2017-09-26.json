{"url": "https://news.bg/world/varhovniyat-sad-na-katalunya-zakri-140-sayta-informirashti-za-referenduma.html", "text": "Върховният съд на Каталуня разпореди да бъдат блокирани над 140 сайта, информиращи за референдума за независимост на провинцията, съобщи изданието Publico с позоваване на агенция Efe.На страниците, които вече са недостъпни има съобщение на английски и на испански език, в което се казва, че те са закрити по силата на разпореждане на съдебна институция.Сред блокираните сайтове е и този на сепаратистката организация Национална асамблея на Каталуня.Припомняме, референдумът за независимост на Каталуня е насрочен за 1 октомври. Местните власти обявиха, че ако повечето от гласоподавателите подкрепят инициативата, са готови да обявят независимост от Мадрид в рамките на 48 часа след обявяването на резултатите от допитването.Конституционният съд на Испания обаче обяви референдума за незаконен, а испанските власти разпоредиха на каталунската полиция да установи контрол над изборните секции от 29 септември.Според решението на съда, референдумът е незаконен и противоречащ на конституцията, която не допуска отделяне на регион от страната.", "date": "2017.09.26", "title": "Върховният съд на Каталуня закри 140 сайта, информиращи за референдума"}
{"url": "https://news.bg/crime/sadyat-20-godishen-konsumiral-godezha-si-s-maloletna-bulka.html", "text": "Варненската районната прокуратура предаде на съд 20-годишен мъж за консумиране на годежа си. Младият мъж се оженил за малолетната си булка, поясниха от прокуратурата.20-годишният Стефан С. е предаден на съд за това, че е спал с момиче, което не е навършило 14 години момиче. Според българското законодателство това е престъпление по член 151, ал. 1 от Наказателния кодекс.Историята започва през пролетта на 2016 година, когато Стефан се запознал с 13-годишната Мария в ромската махала на варненския квартал \"Владиславово\". Двамата решили да се оженят, но родителите им не одобрявали подобна стъпка заради младостта им. Кандидат-младоженците заплашили родителите си, че ако не им позволят да заживеят заедно, ще се самоубият като Ромео и Жулиета.На 22 май 2016 г. двете семейства направили дюнюрлюк - годеж по ромските традиции, и младите заживели на семейни начала. 13-годишната Мария забременяла и родила. За раждането била уведомена дирекция \"Социално подпомагане\" във Варна. В акта за раждане на детето за баща е посочен Стефан С.Според обвинителния акт той знаел, че булката му е малолетна. Пред съда 20-годишният годеник се признал за виновен за съвкупление с малолетно лице, което е престъпление. То се наказва с лишаване от свобода от 2 до 6 години.Тъй като това не е първото провинение на Стефан, то има утежняващо вината му обстоятелство.", "date": "2017.09.26", "title": "Съдят 20-годишен, консумирал годежа си с малолетна булка"}
{"url": "https://news.bg/int-politics/makron-obyavi-es-za-tvarde-slab-baven-i-neefektiven-i-nastoya-za-po-tyasna-integratsiya.html", "text": "Френският президент Еманюел Макрон обяви, че Европейският съюз бил \"твърде слаб, твърде бавен, твърде неефективен\", като изложи визията си за преобразуване на Общността в голяма реч в парижкия университет \"Сорбоната\", съобщава \"Франс прес\".\"Европа, която познаваме, е твърде слаба, твърде бавна, твърде неефективна, но само Европа ни дава способността да действаме на световната сцена пред лицето на големите съвременни предизвикателства\", изтъкна Макрон в речта си за бъдещето на Европа.Той сподели за пореден път плановете си за по-тясно сътрудничество в еврозоната, по-голямо единство по отношение на отбраната, имиграцията, полицейските служби и охраната на границите.Френският президент предложи обща европейска военна сила за намеса и общ бюджет за отбрана.По думите на Макрон, европейската отбранителна стратегия трябва да бъде определена до началото на следващото десетилетие.Той иска да отвори френската армия за европейски войници и предложи други страни членки на ЕС да сторят същото на доброволни начала.Той също така предложи създаването на европейска разузнавателна академия за по-добра борба срещу тероризма, както и обща гражданска защита.Френският президент предлага също така европейска агенция за убежище и стандартизирани документи за самоличност в ЕС за по-добро справяне с потоците от мигранти. Според него агенцията за убежище трябва да ускори и хармонизира миграционните процедури, след като в продължение на години се водят спорове в ЕС за това колко мигранти да бъдат приети и къде.Макрон също така настоя Европа по-добре да защитава границите си.Той също така предупреди срещу опасностите от антиимиграционния национализъм, подчертавайки, че той противоречи на принципите на една обединена Европа, родена от трагедията на световните войни.След като крайнодясна партия влезе в германския парламент за първи път от Втората световна война насам, Макрон коментира, че \"мислехме, че миналото няма да се върне\". По думите му, тази изолационистка нагласа се появила отново, \"защото забравихме да защитаваме Европа\".Макрон предложи общ бюджет на страните, които използват еврото, за да може да се инвестира в европейски проекти и да се помогне за стабилизирането на еврозоната в случай на икономическа криза.По думите му, общият бюджет може първоначално да бъде финансиран от по-големи данъци върху интернет гигантите и данъци, свързани с изменението на климата.Френският държавен глава добави, че бюджетът в края на краищата трябва да дойде от националните бюджети на държавите, които използват еврото, например като използват вътрешни данъци за бизнеса.Макрон също така настоя, че страните от ЕС трябва да облагат интернет гигантите, където те правят пари, а не там, където са регистрирани, след като той настоява за по-строга регулация на онлайн икономиката.\"Дълбоко вярвам в тази иновационна икономика\", каза той, но настоя, че \"трябва да дебатираме\" за това да направим данъчното облагане по-справедливо.Той предложи създаването на единен цифров пазар, подобно на други отделни пазари на ЕС.", "date": "2017.09.26", "title": "Макрон обяви EС за твърде слаб, бавен и неефективен и настоя за по-тясна интеграция"}
{"url": "https://news.bg/int-economics/s-35-se-e-uvelichil-stokoobmenat-ni-s-rusiya.html", "text": "С 35% се е увеличил двустранният стокообмен между България и през първото полугодие на 2017 година, съобщиха от Министерството на икономиката.Данните бяха представени по време на среща на министърът на икономиката Емил Караниколов с посланика на Руската федерация у нас Н.Пр. Анатолий Макаров.Министър Караниколов и посланик Макаров обсъдиха развитието на двустранните търговско-икономически взаимоотношения. Двамата акцентираха върху възможностите за разширяването и задълбочаването им.От началото на годината се отбелязва положителна тенденция на увеличаване на двустранния стокообмен, който през първото полугодие на тази година достига почти 2 млрд. щ.д.Посланик Макаров подчерта позитивната тенденция и изрази надежда тя да се запази и да се увеличи. Министър Караниколов от своя страна представи мерките за насърчаване на инвестициите, както и възможностите в индустриалните зони в страната ни.", "date": "2017.09.26", "title": "С 35% се е увеличил стокообменът ни с Русия "}
{"url": "https://news.bg/int-politics/ungariya-predupredi-ukrayna-da-zabravi-za-evropeysko-badeshte.html", "text": "Външният министър на Унгария Петер Сиярто подчерта в емоционално и крайно критично изявление по адрес на Украйна. Той открито заяви - украинците да забравят за европейско бъдеще. Сиярто заяви стъпките, които е готов да предприеме официалната Будапеща, съобщи ТАСС.По думите му, Унгария, в рамките на ЕС възнамерява да блокира всяка стъпка, която в бъдеще може да помогне за придвижването на Украйна в рамките на програмата на Източното партньорство по пътя на евроинтерграцията. Този яростен отговор на унгарското правителство бе по повод информацията, че украинския президент Петро Порошенко се готви да подпише закона \"\".В същото време много съседни европейски страни ясно дадоха да се разбере, че са разочаровани от украинските власти, които при помощта на документа възнамеряват .", "date": "2017.09.26", "title": "Унгария предупреди Украйна да забрави за европейско бъдеще"}
{"url": "https://news.bg/regions/verizhna-katastrofa-zatvori-am-hemus-v-posoka-sofiya.html", "text": "Тежко верижно пътнотранспортно произшествие затвори АМ \"Хемус\" в участъка след тунел \"Витиня\" в посока София.Катастрофата е станала около 17 часа. На мястото са пристигнали екипи на \"Пътна полиция\", които и към момента регулират преминаването и съдействат на водачите.Произшествието е станало на входа на тунел \"Топли дол\" в посока към столицата. Там са се ударили ТИР и няколко леки автомобила.Вследствие на удара е пострадал един човек, който е бил транспортиран за преглед в болнично заведение.До разчистването на пътните платна движението в района на произшествието ще бъде пренасочвано по стария път.Друга катастрофа е възникнала след Констинброд, в посока Петрохан. Вследствие на челен удар между два автомобила е починал един човек. Движението в участъка е затруднено и се регулира от екипи на \"Пътна полиция\". Предстои мястото на произшествието да се огледа и да се установят причините за катастрофата.От Агенция \"Пътна инфраструктура\" апелират към водачите да шофират с повишено внимание и съобразена скорост в района на катастрофите, както и да следват стриктно указанията на пътните полицаи.", "date": "2017.09.26", "title": "Верижна катастрофа затвори АМ \"Хемус\" в посока София"}
{"url": "https://news.bg/politics/antikoruptsionniyat-zakon-kato-buhalka-za-neposlushni-ochakva-radan-kanev.html", "text": "\"Антикорупционното законодателство е с добра цел, но в най-добрия случай ще си остане думи на хартия, а в най-лошия ще се превърне в поредния инструмент, който властта ще използва като бухалка за непослушни\", коментира пред БТВ зам.-председателят на ДСБ Радан Кънев.Успешен пример е Румъния, където са \"тръгнали на два крака\", с антикорупционен орган, който разследва имуществото на политици и независима антикорупционна прокуратура. В България \"антикорупционният орган няма никаква роля в това да наказва престъплението подкуп и останалите корупционни престъпления, това е бошлаф\", коментира Кънев.Според него ГЕРБ и БСП водят \"несъществен\" спор, кой да назначава началника на антикорупционното бюро. В парламента има \"много висок градус на напрежението и никакъв спор по същността\", допълва той.Изборът на парламентарна квота във ВСС е пример за преминало в \"пълна и предварително договорени имена\", според Кънев.Той коментира, че \"професионалната квота беше попълнена от почтени, известни, независими юристи, а парламентарната - от абсолютни мижитурки с изключение на 1-2 имена, известни по-скоро като одиозни в системата, известни с по-скоро с лошо име, отколкото с добро\"Големият , които са имали възможност да блокират останалите кандидатури, но са се задоволили с това трима от предложените от тях шестима да станат съдебни кадровици.", "date": "2017.09.26", "title": "Антикорупционният закон като бухалка за непослушни очаква Радан Кънев"}
{"url": "https://news.bg/int-politics/yunker-privetstva-rechta-na-makron-kato-mnogo-evropeyska.html", "text": "Председателят на Европейската комисия (ЕК) Жан-Клод Юнкер приветства голямата реч на френския президент Еманюел Макрон за реформата на Европейския съюз като \"много европейска\" и благодари на френския държавен глава за подкрепата му за усилията на Европейската комисия и останалите евроинституции в Брюксел, съобщава \"Ройтерс\".\"Много европейска реч от моя приятел Еманюел Макрон\", написа шефът на ЕК на френски в \"Туитър\", като добави: \"Европа се нуждае от смелост. Благодаря за подкрепата ти за работата на европейските институции.\"\"Това, от което се нуждаем сега, е пътна карта за напредъка на Съюза на 27-те страни членки. Ние трябва обсъдим открито всички идеи и да решим преди май 2019 г.\", добави Юнкер, имайки предвид призива си в ключовата си реч пред Европейския парламент преди две седмици за среща на високо равнище след излизането на Великобритания от ЕС през март 2019 г., за да бъде решено бъдещето на останалите 27 страни членки.От своя страна шефът на кабинета на Юнкер, Мартин Селмайер, който постоянно туитваше по време на речта на Макрон в Сорбоната, подчерта приликите между неговите предложения и тези на Юнкер, като коментира: \"Рядко Европа вижда подобна конвергенция на възгледите между френския президент и председателя на Комисията. Да, налице са някои нюанси, но също така и много общи черти.\"Сред ключовите предложения, направени от Юнкер и Макрон, беше еврозоната да има свой собствен министър на финансите. Юнкер обаче предупреди срещу предложението на Макрон държавите от еврозоната да създават свои собствени отделни институции.Юнкер изтъкна, че това може да поднови разделението между по-богатите западни и по-бедните източни страни в ЕС и иска страни като Полша да бъдат насърчени да се присъединят към еврозоната и за бюджет на еврозоната, управляван от съществуващи институции на целия ЕС.", "date": "2017.09.26", "title": "Юнкер приветства речта на Макрон като \"много европейска\""}
{"url": "https://news.bg/finance/balgarite-sa-spestili-nad-46-miliarda-leva-v-rodnite-banki.html", "text": "В края на август депозитите на неправителствения сектор са 70.379 млрд. лв. (71.7% от БВП), и на годишна база се увеличават с 6 на сто, показват данните на Българската народна банка.Депозитите на нефинансовите предприятия са 20.919 млрд. лв. (21.3% от БВП) в края на август. В сравнение със същия месец на 2016 г. те се увеличават с 11,1 на сто.Депозитите на финансовите предприятия намаляват с 13.2 на сто на годишна база през август и достигат 3.353 млрд. лв. (3.4% от БВП).Депозитите на домакинствата и нетърговските организации, обслужващи домакинствата са 46.106 млрд. лв. (47% от БВП) в края на август. Те се увеличават с 5.4 на сто на годишна база.В края на август кредитите за неправителствения сектор са 52.522 млрд. лв. (53,5% от БВП) при 52.461 млрд. лв. към юли. На годишна база увеличението е с 4,6 на сто.Кредитите за нефинансовите предприятия се увеличават с 2,8 на сто на годишна база през август 2017 г. и достигат 31.238 млрд. лв. (31.8 на сто от БВП).Кредитите за домакинствата в края на август са 19.372 млрд. лв. (19.7 на сто от БВП) и се увеличават на годишна база с 5.7 на сто. В края на август жилищните кредити са 9.225 млрд. лв. и нарастват на годишна база с 5.4 на сто.Потребителските кредити възлизат на 7.703 млрд. лв. и се увеличават с 5.4 на сто спрямо август 2016 година.", "date": "2017.09.26", "title": "Българите са спестили над 46 милиарда лева в родните банки"}
{"url": "https://news.bg/int-politics/rusiya-zapochna-ucheniya-na-strategicheski-raketni-sili-v-sibir.html", "text": "Руските военни са започнали военни учения в Сибир, включващи междуконтинентални балистични ракети, съобщава \"Асошиейтед прес\".От руското военно министерство уточниха, че маневрите включват ракетни установки \"Ярс\", както и помощни превозни средства. Участват 4000 военнослужещи.\"Ярс\", която е най-модерната ракета с ядрена бойна глава в руския военен арсенал, е монтирана на тежък камион, което затруднява врага да я открие и да я унищожи.От руското военно ведомство отбелязаха, че учението ще включва разполагането на ракети, както и действия за защита от вражески разузнавачи и прецизни удари.Ученията се провеждат седмица след като Русия и Беларус приключиха големите, продължили седмица, военни игри, които предизвикаха тревога у някои страни от НАТО, включително Полша и страните от Прибалтика.Руската армия засили бойната си подготовка на фона на напрежението с НАТО по отношение на Украйна.", "date": "2017.09.26", "title": "Русия започна учения на стратегически ракетни сили в Сибир"}
{"url": "https://news.bg/int-politics/pred-sorbonata-studenti-protestirat-sreshtu-trudovata-politika-na-makron.html", "text": "Полицаи за борба с безредиците охраняват френски студенти и активисти, протестиращи пред \"Сорбоната\" по време на речта на Еманюел Макрон за бъдещето на Европа, съобщава АП.Униформените надхвърлят броя на протестиращите, но демонстрацията е спокойна. Полицейски микробуси са подредени в близките улици.Протестиращите изразяват гнева си от Макрон и неговите трудови политики и най-вече начина, по който ги въвежда, чрез изпълнителни заповеди, вместо продължителен дебат в парламента.Промените предизвикаха протести от страна на синдикати и крайно леви групи.Студенти от \"Сорбоната\" и от други френски и европейски университети слушат речта на Макрон.", "date": "2017.09.26", "title": "Пред \"Сорбоната\" студенти протестират срещу трудовата политика на Макрон"}
{"url": "https://news.bg/int-politics/voennite-ucheniya-na-rusiya-simuliraha-ataka-sreshtu-pribaltika-ubedena-litva.html", "text": "Литва обяви, че Русия е симулирала нападение срещу прибалтийските натовски държави Естония, Литва и Латвия по време на големите военни учения с Беларус, доказвайки агресивните намерения на Москва, съобщава \"Франс прес\".Ученията \"Запад-2017\" бяха проведени между 14 и 20 септември в Западна Русия, както и в Беларус, която е най-близкият съюзник на Москва.\"Имаше симулация на нападение от страна на Руската федерация срещу всички прибалтийски страни\", коментира военният министър на Литва Раймундас Кароблис пред журналисти, без да изтъква повече подробности.Русия заяви, че ученията били \"строго отбранителни\" срещу възприемаема терористична заплаха.Ала Кароблис подчерта, че военните игри са включвали нападателни \"конвенционални действия\" срещу страните от НАТО.\"Въпреки че Русия избегна провокативна реторика, ние отбелязахме нейната агресивна позиция по време на подготовката на ученията и провеждането им\", посочи още литовският военен министър.Кароблис коментира също, че ученията са показали, че Русия може да предприеме атака срещу прибалтийските страни с 24-часово предупреждение.Москва твърди, че ученията са включвали 12 700 военнослужещи, но шефът на военното разузнаване на Литва Ремигиюс Балтренас настоя, че реалният брой на руските и беларуските военни бил \"няколко пъти по-висок\".", "date": "2017.09.26", "title": "Военните учения на Русия симулираха атака срещу Прибалтика, убедена Литва"}
{"url": "https://news.bg/crime/pusnaha-mladezhite-koito-ograbiha-benzinostantsiya-v-stolichen-kvartal.html", "text": "Пуснаха тримата младежи, които ограбиха бензиностанция в столичния квартал \"Връждебна\", съобщава БТВ.Вчера младежите влезли в бензиностанцията, заплашили персонала с нож и отмъкнали 1400 лева от оборота.След преследване, в което участват полицаи и охранители, са заловени с парите.Тримата са бивши служители на бензиностанцията.Не им е повдигнато обвинение, защото и тримата били пияни и дрогирани и тепърва експертизи ще установяват дали са осъзнавали какво извършват.", "date": "2017.09.26", "title": "Пуснаха младежите, които ограбиха бензиностанция в столичен квартал"}
{"url": "https://news.bg/int-politics/irak-dade-3-dneven-ultimatum-na-kyurdistan-da-predade-letishtata-si.html", "text": "Иракското правителство дава на Кюрдското регионално правителство (КРС) три дни да предаде контрола над летищата си, за да избегне международно въздушно ембарго, заяви премиерът Хайдер ал-Абади, според държавната телевизия, цитирана от Ройтерс.Мярката е в отговор на референдума за независимост, проведен в понеделник в Северен Ирак.Багдад поиска миналата седмица чуждите страни да прекратят директните полети до международните летища \"Ирбил\" и \"Сюлеймания\".Към момента само Иран обявява такова въздушно ембарго, спирайки директните полети до Кюрдистан.", "date": "2017.09.26", "title": "Ирак даде 3-дневен ултиматум на Кюрдистан да предаде летищата си"}
{"url": "https://news.bg/regions/dvizhenieto-v-tunel-topli-dol-na-am-hemus-e-vazstanoveno.html", "text": "Възстановено е движението в тунел \"Топли дол\" на АМ \"Хемус\", в посока София.Възстановен е и трафикът на МПС по магистрала \"Хемус\" при моста на летище \"Варна\".Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ - , , както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.26", "title": "Движението в тунел \"Топли дол\" на АМ \"Хемус\" е възстановено"}
{"url": "https://news.bg/economics/sindikati-i-rabotnitsi-sa-pritesneni-che-nap-zaporirat-smetki-na-dunarit.html", "text": "Националната агенция по приходите е запорирала сметки на военния завод \"Дунарит\", става ясно от извънредна среща синдикатите от русенското дружество и техни колеги от оръжейния завод \"Емко\", съобщава БНТ.Синдикалистите от \"Дунарит\" са притеснени за бъдещето на предприятието, а сред хората има напрежение. 800 работници от \"Дунарит\" се чудят, ще имат ли работа през следващия месец. Притеснени са и за доходите си, коментира Стоил Георгиев, представител на един от синдикатите в дружеството.\"Постоянно се носят, засега, слухове за запорирани сметки, за която една наистина е запорирана. Дали ще има заплати или няма, дали ще имаме работа и до кога ще имаме работа. Вярно ли е, че ще излизаме отпуска. Вярно ли е, че след Нова година няма да имаме работа\", коментират Стоил Георгиев от КТ \"Подкрепа\" и Диана Георгиева, представител на КНСБ.Предстоят нови производствени търгове, а \"Дунарит\" не може да кандидатства заради отнетия лиценз. \"И по този начин се страхуваме да загубим доста работа и губим пазарите\", коментира Диана Георгиева. Според нея, засега заплатите на работниците не са застрашени.\"Сметките от НАП са запорирани, но за заплатите няма опасност. Очакваме да излязат резултатите от проверката на служба \"Контрол на общоопасните средства\" да излязат. Но в същото време не се знае до кога е спряна процедурата по изземването на лиценза ни\", допълва Георгиева.Синдикалистите в \"Дунарит\" и от \"ЕМКО\" призовават представителите на останалите военни заводи в страната да се съберат на 4-ти октомври в Русе, за да търсят изход от пагубната според тях ситуация.На срещата те ще обсъдят какви действия да предприемат, за да не позволят унищожаването на оръжейните дружества.", "date": "2017.09.26", "title": "Синдикати и работници са притеснени, че НАП запорират сметки на \"Дунарит\""}
{"url": "https://news.bg/int-politics/zashto-klanat-na-putin-taka-se-izplashi-ot-morgan-friyman.html", "text": " Свикналите цял живот да служат и прислужват бивши кагебисти обличаха сака и вратовръзки и отиваха да си общуват със западните цивилни - по-точно да търугват и да се договарят. И дори предизивкваха възхищение у тях, понеже, в противовес на показната селящина на съветската номенклатура, говореха чужди езици и се съгласяваха винаги да играят по международните правила. Такива ги виждаше Западът.С връщането си у дома, сваляйки цивилните дрехи и маските, същите тези хора започваха шумно да се оригват, трещят, смърдят и да разказват какви козли и глупаци са западняците, как ги мразят и колко ловко ги пързалят.Външнополитическият дневен ред за вътрешна употреба винаги изглеждаше така. И понеже си смърдяха само у дома и само на своя език, това изобщо не притесняваше комерсиализирания Запад. Какво му влиза в работата как тези новобогаташи и царчета на третия свят се държат у дома си?Но, точно когато им се струваше, че правилата на играта вече са установени и от гледна точка на Запада ще останат неизменни, на малките хорица, ударили келепиреца, им се приска да видят повече уважение към персоните си. Вече не им стигаше само да се пъчат пред обикновените руснаци, не се чувстваха достатъчно готини. Искаше им се да участват в голяма игра като възрастни.И дойде мюнхенската реч на Путин, която на Запад не събуди нищо друго освен удивление. Нямаше - \"виж как започна да говори нашият цивилизован дивак, може пък да има лошо храносмилане - случва се, ще го извиним\". А дивакът не прости това пренебрежение, започна да харчи огромни средства, за да си гарантира, че следващата му маневра ще бъде приета сериозно. До този момент на дресирания дивак му прощаваха малките пакости около границите и неприятните инциденти вътре в страната - \"сакато дете, еднооко, но свое\", както казва руската поговорка. Или \"кучи син, но наш кучи син\", както гласи неруската.Но Путин и хората му отново допуснаха голяма стратегическа грешка - те приемаха западната снизходителност като като знак, че ги уважават и приемат за равностойни партньори.А беше точно обратното - на равностоен партньор никой не би простил подобно поведение, но смешната маймунка може да се премята както иска, защото салтата й не плашат никого. Западът твърде много свали гарда в нежеланието си да приеме насериозно клана на Путин, докато сключваше сделки с него и получаваше печалби.Но дойде 2014 г., след това 2015, 2016 и накрая 2017. Западът видя, че смешната маймунка е станала токсично опасна и вече се меси във вътрешните му работи и реалности. И трябва да гледа сериозно на нея. А тук вече правилата на играта стават други.Може би изглежда, че стана точно това, което целеше Путин. Ето - престанаха да се отнасят към действията и думите му като към прояви на лошо храносмилане. Той обаче изобщо не очакваше, че Западът ще приложи други критерии за оценка на действията му.\"Ние сме равностойни партньори\", крещи малкото плешиво човече. \"Тогава се дръж като равностоен партньор\", отговаря Западът.\"Не, аз искам да се държите с мен както на мен ми се иска\", крещи човечето. \"Но това вече не е равностойно партньорство, а опит да ни подчиниш. Нормален ли си?...\"В общи линии, отново не стана диалог.Но да се върнем към втория външнополитически дневен ред, който е за вътрешна употреба. Вероятно само силно омаяна и глупава жена ще приеме насериозно това, което съпругът й говори, като се прибере вкъщи и смени костюма с анцуг и раздърпана тениска - какви задници са всички в работата,ъкак са му писнали и как ги върти на пръста си... При това разказва едно и също вече 17 години.Русия се оказа точно такава омаяна жена. Добре де, докато той носеше пари, които стигаха за ядене, можеше да се приеме за нормално. Но през последните години парите стават все по-малко, мъжът все повече си служи с юмруци, крещи, че разиграва целия свят, а съседите спряха да се ръкуват с него и се дърпат като го видят. Още дълго ли може да търпи подобно нещо даже силно влюбена жена?И ето, една сутрин същата тази жена си пуска любимия телевизор, а там уважаваният актьор Морган Фрийман й казва как стоят нещата в действителност - всичко ще става по-лошо и по-лошо...Не стига, че отдавна й се върти подбна мисъл - че мъжът й не е уважаваният бизнесмен, а хулиган, който пропива последните пари и не й дава да живее спокойно, а и уважаваният представител на задграничната култура потвърждава това.Ето от това се изплашиха толкова в путиновия кръг. Ето от какво беше предизвикана истерията на властта.Колкото и да е странно, Морган Фрийман е първият, който проникна в домашната им територия, където смърдят само на себе си безконтролно, налагат глупавата си жена и сърбат борша й.Много се изплашиха, че ще се добере до тази жена... А тогава тя... Е, знаете ги руските жени - втурнат ли се, нищо не може да ги спре. Нито горящите изби, нито подивелите коне. Породи ли се съмнение - край, пиши го, че е свършило. Нито, борш, нито изба...Морган Фрийман влезе в светая светих, във вътрешния дневен ред на руската пропаганда, и промени правилата на играта. Как сега ще разказват приказки, че Путин разигравал всички? Всичко става по-трудно. Вече не могат да са спокойни.Сега може да се размине, а може и да не стане така. Но при всички случаи това е първият звънец - само началото. Дори вкъщи не могат да се отпуснат. Ето каква беда им се случи. В оригиналния текст авторката навсякъде изписва името на Путин като \"Путен\", вероятна игрословица с френското pute (блудница, развратница).", "date": "2017.09.26", "title": "Защо кланът на Путин така се изплаши от Морган Фрийман"}
{"url": "https://news.bg/regions/avariya-sprya-dvizhenieto-po-liniya-1-na-sofiyskoto-metro.html", "text": "Авария спря движението по първата линия на софийското метро. Аварията е в района на Софийския университет \"Св. Климент Охридски\", съобщи БНР. Причината е закъсал влак на метростанция \"Васил Левски\".Директорът на столичния метрополитен Стоян Братоев информира, че влакът ще бъде изтеглен максимално бързо и движението ще бъде възстановено.Проверка на News.bg установи, че телефоните, обявени на сайта на столичния Метрополитен, не са активни. Телефонът за подаване сигнал за забравен багаж също не работи.Припомняме, това не е първата авария в този участък на метрото.Възстановено е движението на метрото в участъка от стадион \"Васил Левски\" до Аерогарата и Бизнеспарка. Движението временно бе спряно, като причината е технически проблем на метровлак, който е в изпитателен период.", "date": "2017.09.26", "title": "Авария спря движението по линия 1 на Софийското метро"}
{"url": "https://news.bg/regions/tezhka-katastrofa-kray-vratsa.html", "text": "Два автомобила са се ударили тежко край Враца. Вследствие на пътния инцидент са пострадали трима души, съобщи Нова телевизия.Пътнотранспорното произшествие е станало на завой край областния град. Предполага се, че 18-годишният водач на един от автомобилите е загубил контрол върху управлението на колата, вследствие на което тя се завъртяла и навлязла в насрещното платно. Тогава в колата на младежа се врязал друг автомобил, който пътувал в посока Оряхово.Във второто средство са пътували възрастни мъж и жена. По разказа на свидетели жената е била с гипсиран крак и била трудноподвижна.Местните жители са категорични, че на завоя, на който са се бутнали колите, често се случват пътни произшествия. При почти всяка промяна на времето в района ставали катастрофи. Хората алармират, че властите трябва да предприемат мерки за ограничаването на катастрофите в района.", "date": "2017.09.26", "title": "Тежка катастрофа край Враца"}
{"url": "https://news.bg/world/evakuiraha-metrostantsiya-v-london-zaradi-malka-eksploziya.html", "text": "Лондонската полиция е евакуирала метростанцията Tower Hill след съобщения за \"малка експлозия\" в метровлак, като се смята, че става въпрос за зарядно устройство на мобилен телефон.Инцидентът не се разглежда като подозрителен или свързан с тероризъм, съобщават британските медии.Очевидец разкри, че ужасени пътници са избягали панически от метростанцията, като се съобщава дори за ранени хора.Според друг очевидец зарядното се е намирало в чанта, като ставало въпрос за малка експлозия.От полицията уточниха, че инцидентът \"не е подозрителен\", добавяйки, че пожарът е бил предизвикан от прегряване на зарядно устройство за мобилен телефон.", "date": "2017.09.26", "title": "Евакуираха метростанция в Лондон заради малка експлозия"}
{"url": "https://news.bg/crime/gdbop-zadarzha-9-dushi-ot-grupata-na-kvitsa-v-kozloduy.html", "text": "ГДБОП и Жандармерията, под ръководството на Специализираната прокуратура, извършват операция в област Враца.Операцията е срещу организирана престъпна група, извършваща рекет, палежи, лихварство и разпространение на наркотични вещества.По разпореждане на главния прокурор г-н Сотир Цацаров на място са изпратени екипи от Бюрото по защита на свидетели за обезпечаване на действията по разследване и оказване на защита на свидетелите.До настоящия момент са задържани 9 лица, извършват се претърсвания в жилища и автомобили, разпитват се свидетели.Към момента в Козлодуй продължава да има засилено полицейско присъствие. Продължават да бъдат струпани и много сили на жандармерията, съобщи bTV. Достъпът до някои от селата в близост до Козлодуй е ограничен - наложена е полицейска блокада и колите преминават на пропусквателен режим.По непотвърдена официално информация лидер на огранизираната престъпна група е криминално проявеният Цветелин Ценов, който е известен с прякора Квиц.Ценов се слави с това, че отвличал и се саморазправял с жертвите си по брутален начин - \"почеркът\" на престъпната група бил нарочените да бъдат изнасилвани за наказание.Официално Ценов се занимава с охранителна дейност. Припомняме и че през 2013 година той беше пребит почти до смърт от група роми в Козлодуй.От прокуратурата увериха, че повече информация ще предоставят утре по време на нарочна пресконференция.Припомняме, че в област Враца се намира скандално известното село Галиче, в което само  на опонент на бившия кмет Ценко Чоков.Самият Ценко Чоков, заедно със сина си, е подсъдим като ръководител на организирана престъпна група за лихварство, отвличания, побои и палежи.Малко преди това отново в , докато разтървава двама души.От прокуратурата на този етап не предоставят информация дали днешната операция е във връзка с последния палеж или пък с обвиненията срещу скандалния кмет.", "date": "2017.09.26", "title": "ГДБОП задържа 9 души от групата на Квица в Козлодуй"}
{"url": "https://news.bg/bulgaria/v-yambol-slozhiha-tablet-s-video-zhestov-prevod.html", "text": "От 25 септември в Ямбол стартира нова услуга в помощ на хора с увреден слух. Таблет с платформа за онлайн видео-жестов превод е монтиран в Центъра за административно обслужване в града.Чрез платформата може да бъде получена информация за различни видове услуги, документите, които се изискват, срокове на извършване и всякаква допълнителна информация.Преводът се осъществява в реално време чрез интернет връзка с лицензиран преводач на фондация \"Заслушай се\". В комуникацията участва и съответният служител на общината, която дава на момента разяснения за исканата услуга.Гишето, на което може да се използва услугата е обозначено със стикер. За да е възможно да бъде използвана новата система, гражданите трябва да заявят желанието си 24 часа по-рано чрез специализираната календарна система, която ползват този вид потребители.Ямбол е сред първите общини, които са въвели подобна система. Целта на общинарите е да се осигури равнопоставеност на потребителите на административни услуги и гражданите с увреден слух да бъдат максимално улеснени.", "date": "2017.09.26", "title": "В Ямбол сложиха таблет с видео-жестов превод"}
{"url": "https://news.bg/world/angola-s-nov-prezident-sled-38-g.html", "text": "Днес е сложен край на 38-годишното управление на Жозе Едуардо дош Сантош в Ангола, след като наследникът му Жоао Лоренчо положи клетва като президент на африканската страна в Луанда, информира АФП.Лоренчо пое поста, след като управляващата партия Народно движение за освобождение на Ангола (MPLA) спечели изборите през миналия месец.Сантош, който беше на церемонията, но в нестабилно здравословно състояние, изненада мнозина, след като по-рано тази година обяви, че се оттегля и че няма да бъде кандидат на изборите.Народно движение за освобождение на Ангола управлява още от трудно спечелената от Португалия независимост през 1975 г. Сантош пое управлението през 1979 г.Партията спечели с 61% през август.Лоренчо, който доскоро заемаше поста на военен министър, обеща да привлече повече чуждестранни инвестиции. Той поясни, че иска да бъде признат като лидер, който е довел страната до \"икономическо чудо\".", "date": "2017.09.26", "title": "Ангола с нов президент след 38 г. "}
{"url": "https://news.bg/regions/stari-terasi-zastrashavat-zhitelite-na-stara-zagora.html", "text": "Рушащи се стари тераси застрашават здравето на жителите на Стара Загора, информира БГНЕС. Живеещите на булевард \"Никола Петков\" в областния град алармираха, че от терасите на жилищна сграда падат вертикални плочки.Във въпросния блок има 72 апартамента и живеят приблизително около 200 души.На всяка тераса на блока има разположени по пет вертикални плочки. Те са закрепени за парапетите на терасите на апартаментите. Към момента голяма част от плочките вече са паднали, външното им покритие го няма, а единственото, което е останало, е арматурната мрежа.До сега заради плочките е имало няколко инцидента, които по чудо са се разминали без жертви.Според закона за етажната собственост живущите в сградата са задължени да ремонтират сградата. Ремонтът обаче е осъществим само с поставянето на външно скеле и наемането на квалифицирани работници. Поради това собствениците на апартаменти в сградата се надяват в най-скоро бъдеще да бъдат приети документите, които са подали за включване на блока в програмата за саниране.", "date": "2017.09.26", "title": "Стари тераси застрашават жителите на Стара Загора"}
{"url": "https://news.bg/politics/mestnata-vlast-da-otgovarya-za-chistotata-na-vazduha.html", "text": "Българският екоминистър Нено Димов и еврокомисаря по околна среда, морско дело и рибарство Кармену Вела обсъдиха съвместни действия по наказателните процедури срещу България. Процедурите са за качеството на атмосферния въздух и по казуса \"Калиакра\". Срещата им бе в Брюксел.По наказателната процедура за качеството на атмосферния въздух двамата се съгласиха, че е изключително тежък проблем, който има не само екологично, но и социално-икономическо измерение.За да не бъдат наложени санкции на България, трябва да бъдат положени съвместни усилия на различни институции и министерства за решаване на проблема с наличието на наднормени стойности на съдържание на фини прахови частици във въздуха, се споразумяха Димов и Вела. Двамата са категорични, че основна отговорност за подобряване на чистотата на въздуха е да имат местните власти.От страна на еврокомисията има ангажимент да помага в този процес. Министър Димов и комисар Вела предвиждат работни срещи за отчитане на напредъка по този въпрос. Първата от тях ще бъде до края на годината. На нея ще бъдат представени проект с конкретни мерки на национално ниво, разработен от Световната банка. Комисията си дава сметка за сложността на казуса и че е необходимо по-дълго време за разрешаването му, каза комисар Вела на срещата.По казуса \"Калиакра\" министър Димов и комисар Вела набелязаха съвместни действия с оглед намиране на балансирано решение, което да защити както местообитанията в защитената зона на понто-сарманските степи, така и интересите на местните общности и собствениците на имоти в района.Министър Димов информира комисар Вела, че ще се търси международна експертиза за прецизиране границите и режимите на защита в понто-сарматските степи, част от европейската мрежа Натура 2000.Започва процедурата по разглеждане на ОВОС за Лот 3.2 на автомагистрала \"Струма\" и се очаква до 30 дни оценката да бъде обсъдена от Висшия експертен екологичен съвет, информира министър Димов по време на срещата.", "date": "2017.09.26", "title": "Местната власт да отговаря за чистотата на въздуха"}
{"url": "https://news.bg/comments/upravlenie-na-parche.html", "text": "Насилието над лекари и медицински специалисти е изключително тревожен симптом за тежко, а може би необратимо заболяване на нацията. До окончателната девалвация на общочовешки, нравствени и морални ценности и то не при отделни индивиди, а сред цялото общество, остава само една малка крачка. Та и по време на кървави световни военни конфликти болници, лазарети, лекари, милосърдни сестри се ползват със закрила.Но защо държавата в лицето на отговорните институции се впрегна на пожар да предприема извънредни мерки за предотвратяване на терора над хората с бели престилки? Нима наказателното законодателство не е достатъчно категорично. Насилието е насилие, агресията - агресия. Без значение от субекта. С изключение на квалифицираните текстове.И единственото, което остава, е законът да се прилага с цялата тежест. Не да се правят показни работни срещи, да се пишат \"черни списъци\" - ще им разлепим портретите, за да се срамуват, или ще им откажем медицинска помощ, не да се предвиждат извънредни трибунали.Защото също както лекарите, така и учителите имат право на закрила от държавата. Нима през последната година не сме свидетели на редица брутални нападения над представители и на тази хуманна и човеколюбива професия? Или логиката на управлението \"Борисов 3\" е - дай да оправим докторите, даскалите - после. Нали им увеличихме заплатите. А кога ще дойде ред на полицаите, които отново при изпълнение на служебните задължения са обект на агресия. При това с висока степен на обществена опасност, дързост и очевиден риск за живота на служителите.Ами продавачките в магазините? Т. нар. вербална агресия е тяхно всекидневие. А администрацията? Контрольорите от центровете за градска мобилност? Данъчните инспектори, инспекторите от БАБХ, РИОКОЗ, строителния контрол?Българският лекарски съюз напълно резонно и справедливо потърси съдействие от бездействащата държава. А кога една от многото пенсионерски организации ще се сети, че нейната таргет група, особено в малките населени места, е под непрекъсната заплаха да загуби имуществото си, здравето си, живота си при поредното брутално нападение. И ще поиска и за тях специален статут.Нима насилието над деца не е изключително болезнен проблем в обществото? На деца срещу деца, на възрастни срещу деца. А домашното насилие? Насилието в социалните мрежи. Жестокостта към животни.Засега май само таксиметровите шофьори - също честа мишена на посегателства - се оправят сами. Може би заради солидарността помежду си или заради парчето винкел под предната седалка...Овладяването на агресията не бива и не може да се случва на парче. Извънредното законодателство, специализираните съдилища и други антиконституционни мерки едва ли ще помогнат. Щом има престъпление - трябва да има и наказание. И то при всеки случай трябва да е бързо, достатъчно строго и най-важното - неотвратимо. В ръцете на МВР, прокуратурата и съда има достатъчно силна, макар и далеч от съвършенството законодателна база, с която не само да въздадат възмездие над насилниците, но и да накарат потенциалните такива да си помислят, преди да посегнат.Но и по време на третия мандат на Б.Б. управлението на държавата се прави на парче. Днес три километра магистрала, утре - километър и половина. Днес сменяме плочките в НДК, утре - тоалетните чинии. Днес вдигаме заплатите на учителите, утре - на който му е излязла печелившата карта. Съдебната реформа е сведена до нови сгради, образователната - до заплати и саниране на училища. Нито първото прави усещането за справедливост и правосъдие по-убедително, нито второто компенсира нежеланието на младите хора да стават учители.Сектор \"Сигурност\" е в трагично кадрово състояние. Съвсем скоро в армията ще останат само министър, началник на отбраната и ординарец - да им вари сутрешно кафе и да им лъска ботушите. Е - и върховен главнокомандващ. В МВР - министър, главен секретар и един служител на \"Комендатура\" - да им отваря почтително вратите, когато влизат и излизат. Доскоро италиански самолети пазеха нашето небе. Както е тръгнало - ще си наемем непалски гỳрки - да ни вардят сухопътната територия. Туризмът пък спаси сезона с украинските гастарбайтери. Кастингите за музикално или аграрно реалити събират повече кандидати отколкото конкурсите за работа в разузнаването и контраразузнаването.Всъщност дали сме очаквали нещо различно? Управленската гарнитура влезе във властта без програма, без набелязани цели и срокове за тяхното достигане. Полицаите непрекъснато чуват - ще ви увеличим парите, ама към края на мандата. Правителството на Борисов бавно върви към края на мандата си, а усещането, че краят на мандата му тича насреща му като Юсеин Болт се засилва.Лекарите, разбира се, имат нужда от защита. Учителите също. Полицаите. Българските граждани имат нужда от държава. Не от държава, която разделя своите граждани на такива и други. Днес на едните, утре - на другите. Имат нужда от сигурност, за всички и през цялото време.", "date": "2017.09.26", "title": "Управление на парче"}
{"url": "https://news.bg/economics/novi-banderoli-za-alkohol-i-s-qr-kod-za-tyutyunevi-izdeliya-ot-2018-godina.html", "text": "Тютюневите изделия и бутилираните алкохолни напитки ще се продават с нов бандерол от 1 януари 2018 година. Единичните цени на бандеролите се запазват, като за тютюневи изделия e 0,013 лв., а за алкохолни напитки - 0,032 лева.Нововъведение при бандеролите за тютюневи изделия е поставянето на QR код, съдържащ URL линк до уеб-страницата на Министерството на финансите. Кодът е стандартен и може да се прочете чрез смартфон или таблет с всяко безплатно приложение за четене на QR код.Акцизните стоки, облепени с действащите към момента бандероли, могат да се реализират в търговската мрежа до изчерпването им, но не по-късно от 31 декември 2018 година. Дължимият акциз е платен при тяхното освобождаване за потребление и както бюджетът, така и търговците на едро и на дребно няма да понасят загуби от продажбата на акцизните стоки, облепени със стар бандерол.Лицензираните складодържатели трябва да върнат неизползваните бандероли в митницата, от която са ги получили, в 30-дневен срок от влизане в сила на новите образци.Образец на новия бандерол за тютюневи изделия, предназначени за реализация на вътрешния пазар:Образец на новия бандерол за бутилирани алкохолни напитки с код по КН 2208 и с алкохолно съдържание, равно и превишаващо 15 % vol, предназначени за реализация на вътрешния пазар:В съответствие с чл. 20, ал. 1 от Закона за безмитната търговия, бутилирани алкохолни напитки с код по КН 2208 и с алкохолно съдържание, равно и превишаващо 15% vol, предназначени за търговските обекти, които са лицензирани за безмитна търговия, се продават само с поставен върху потребителската опаковка бандерол, на който е написано Duty Free:Бандеролът е държавна ценна книга, която доказва внасянето на дължимия акциз за освободените за потребление акцизни стоки. Издава се от Министерството на финансите по утвърден проект и се закрепва върху потребителската опаковка на изделията, подлежащи на облагане с акциз, по такъв начин, че отварянето на опаковката е невъзможно без да се наруши целостта на бандерола.Образците на бандероли включват комбинация от защитни елементи в графичния дизайн, хартията, мастилата, холограмната лента, както и различни техники на печат.Всеки стикер има определени реквизити: серия, номер, литраж и алкохолен градус (при алкохолните напитки) и цена (при тютюневите изделия).", "date": "2017.09.26", "title": "Нови бандероли за алкохол и с QR код за тютюневи изделия от 2018 година"}
{"url": "https://news.bg/world/nyama-dostatachen-napredak-v-pregovorite-za-brekzit-obyavi-tusk-v-london.html", "text": "Великобритания и ЕС могат да направят Брекзит успешен, ако са креативни.Това заяви премиерът на Обединеното кралство Тереза Мей в началото на срещата си с председателя на Европейския съвет Доналд Туск, информират Ройтерс и \"Дейли телеграф\".Ако бъдем креативни в подхода си при разрешаването на тези въпроси, можем да намерим решения, които ще бъдат в полза не само на 27-те страни членки на ЕС, но и на Великобритания, както и за поддържане на сътрудничеството и партньорството между Обединеното кралство и ЕС, каза Мей по време на разговорите на \"Даунинг стрийт\" 10.Туск от своя страна поясни, че сега е \"много по-голям оптимист\" след речта на Мей за Брекзит във Флоренция.Той описа речта през миналата седмица като \"отлична\".Туск се срещна с Мей след разговори с главния преговарящ от страна на ЕС Мишел Барние.Вчера започна четвъртият кръг преговори за Брекзит между ЕС и Великобритания. Секретарят за Брекзит Дейвид Дейвис подчерта, че \"няма извинение\" за блокирането на преговорите.Британският премиер също е подчертал нуждата от \"добро икономическо и в областта на безопасността партньорство\" между ЕС и Великобритания след Брекзит.По-късно Туск обяви, цитиран от АФП, че на този етап няма \"достатъчен напредък\" в преговорите за Брекзит.Според него няма достатъчно напредък да се премине към желаната от Великобритания втора фаза, но се работи.Но той поясни, че е \"предпазлив оптимист\", че преговорите ще продължат напред.", "date": "2017.09.26", "title": "Няма \"достатъчен напредък\" в преговорите за Брекзит, обяви Туск в Лондон"}
{"url": "https://news.bg/int-politics/sapartiytsi-na-dosegashniya-germanski-finansov-ministar-go-natiskat-da-se-otkazhe-ot-posta.html", "text": "Високопоставени консерватори са засилили натиска върху Волфганг Шойбле да се откаже от финансовото министерство и вместо това да стане шеф на Бундестага, който ще включва и голяма парламентарна група на крайната десница, съобщава \"Ройтерс\".Шойбле е финансов министър от 2009 г., но след парламентарните избори в неделя, в които консерваторите на канцлера Ангела Меркел претърпяха сериозна загуба за сметка на крайната десница, като ще трябва да бъде сформирана коалиция, която никога досега не е била сформирана, се породиха съмнения дали той ще може да запази работата си.Постът на финансов министър е особено желан от пропазарната, бизнес ориентираната и бореща се за ниски данъци Свободна демократическа партия, от чиято подкрепа Меркел ще се нуждае, заедно с тази на Зелените, за да сформира работещо мнозинство.Член на изпълнителния комитет на Християндемократическата партия на Меркел заяви, че ако Шойбле стане председател на Бундестага, това ще бъде \"много важно - заради \"Алтернатива за Германия\" и климата в парламента\".Гюнтер Йотингер, който е европейски комисар по бюджета и консерватор от същата провинция като Шойбле, коментира пред местно издание, че Шойбле би бил \"идеален\" кандидат за поста.Шойбле е отказал да обсъжда бъдещето си след изборите, като само даде сигнал, че желае да остане в политиката.Бундестагът трябва да се свика до 24 октомври, като новият председател на парламента дотогава трябва да бъде избран.Настоящият председател - Норберт Ламерт от ХДС, със сигурност няма да бъде преизбран. Председателят на Бундестага не може да има едновременно и министерска длъжност.След изборите в неделя консервативният блок на Меркел остава най-голямата група в Бундестага, но тъй като социалдемократите категорично отказаха да участват в нова голяма коалиция, единствената практическа възможност остава коалиция със свободните демократи и Зелените.Осигурявайки си финансовото министерство, това ще даде възможност на Свободната демократическа партия да намали данъците и също така да се противопостави на засилване на интеграцията в еврозоната, което беше предложено от френския президент Еманюел Макрон.", "date": "2017.09.26", "title": "Съпартийци на досегашния германски финансов министър го натискат да се откаже от поста"}
{"url": "https://news.bg/health/uchat-speshnite-meditsi-kak-da-reagirat-na-agersiya.html", "text": "Спешните медици да преминават курс за обучение, за да могат да реагират адекватно при случай на . За това се обяви директорът на Столична полиция Ивайло Иванов пред БНТ.Според Иванов тази идея е добра и такива курсове вече се провеждали във някои от големите болнични заведения като ВМА например.По думите на шефа на столичната полиция до края на месец септември служители на МВР ще инспектират всички големи болници на територията на страната.Предвидено е след обследването на здравните заведения да бъде направен анализ по отношение на . Ще се гледа например дали има отделения, в които все още не е монтиран .Според Иванов не е необходимо във всяко полицейско отделение да има отделен служител, който да отговаря за случаите на агресия срещу медици. По думите му обаче на всеки център за спешна помощ ще бъде осигурена бърза връзка с районните управления на полицията.", "date": "2017.09.26", "title": "Учат спешните медици как да реагират на агерсия"}
{"url": "https://news.bg/crime/sadiyskata-kolegiya-na-vss-prie-ostavkata-na-kaloyan-topalov.html", "text": "Съдийската колегия на Висшия съдебен съвет освободи Калоян Топалов от заеманата от него длъжност \"административен ръководител - председател\" на Софийския градски съд. Топалов е освободен и в качеството си на съдия. Промяната влиза в сила считано от 2 октомври тази година.Колегията на ВСС освободи и Биляна Балинова от поста \"заместник-председател\" на СГС. Считано от 2 октомври Балинова също така ще бъде освободена от длъжността \"съдия\".И двете решения на ВСС са взети във връзка с молби от Топалов и Балинова за освобождаването им от горепосочените длъжности.", "date": "2017.09.26", "title": "Съдийската колегия на ВСС прие оставката на Калоян Топалов"}
{"url": "https://news.bg/tourism/angelkova-i-diplomati-sadyat-dravcheta-v-stolichniya-yuzhen-park.html", "text": "Министърът на туризма Николина Ангелкова отбеляза с представители на дипломатическия корпус Световния ден на туризма. В навечерието на 27 септември, когато всички страни членки на Световната организация по туризъм (СОТ) към ООН празнуват датата, бяха засадени в столичния Южен парк дръвчета от името на посланиците на държавите, които са най-големите пазари за туризма в България.Свидетелство за важността на този сектор за България е, че от три години имаме самостоятелно Министерство на туризма, отбеляза министър Ангелкова. Тя подчерта, че министър-председателят Бойко Борисов и правителството подкрепят сериозно отрасъла и той е сред приоритетите на управлението.Лично благодаря на всеки от вас за нашето взаимодействие през годините, което ще продължим да развиваме, обърна се Ангелкова към дипломатите. Тя благодари също на кмета на Столичната община Йорданка Фандъкова и на зам.- кмета на София д-р Тодор Чобанов за предоставения прекрасен терен в Южния парк, където дърветата ще бъдат символ на международното партньорство в туризма. Тя изказа благодарност и на министъра на земеделието, храните и горите Румен Порожанов за дарените дръвчета.Министър Ангелкова подчерта, че туризмът е един от двигателите за развитието не само на българската, но и на световната икономика. Всяка държава, независимо от нейната големина, има свое значение за развитието на сектора в международен план, посочи още тя.\"Благодаря и на вашите сънародници, които почиват в България, връщат се отново следващата година и водят своите семейства и приятели. Това е на-добрата реклама за страната ни. Ние искаме да им осигурим качествен продукт и гостоприемство. Николина Ангелкова благодари за готовността, с която чуждестранните дипломати подкрепят усилията и инициативите на българската туристическа администрация да развива устойчиво сектора. В резултат на тези ползотворни взаимоотношения страната става все по-разпознаваема дестинация за четири сезона\", каза министърът.Стефано Балди, посланик на Италия в София, благодари за проведените многобройни срещи, на които са споделени толкова положителни идеи. Дипломатът съобщи, че в резултат на това сътрудничество се увеличава броят на туристите между двете страни, като има потенциал за още по-активно развитие на тези отношения.Ерик Рубин, посланик на САЩ в България приветства инициативата и усилията на Министерството на туризма да поставя фокус върху устойчивото развитие на отрасъла.Той поздрави страната ни за успехите в сферата на летния и зимния туризъм и увери, че двете страни ще работят още по-усилено за привличане на повече американски туристи в България.", "date": "2017.09.26", "title": "Ангелкова и дипломати садят дръвчета в столичния Южен парк "}
{"url": "https://news.bg/crime/v-dupnitsa-razsledvat-opit-za-bankov-obir.html", "text": "Районна прокуратура - Дупница съобщи днес, че разследва опит за кражба от клон на банка в града.Около 4 часа сутринта на 15 септември е разбита входната врата на помещението от неустановено към настоящия момент лице.За целта било използвано техническо средство.Деянието останало недовършено поради подаден сигнал с паник-бутон от служител на близката бензиностанция.Разследването по случая продължава.", "date": "2017.09.26", "title": "В Дупница разследват опит за банков обир"}
{"url": "https://news.bg/comments/germaniya-nakade-sled-izborite.html", "text": "Изборите за Будестаг в Германия отминаха, резултатите са ясни и по-скоро очаквани. Управляващата коалиция ХДС/ХСС на канцлера Ангела Меркел спечели, но отстъплението в сравнение с преди 4 години е видимо. Социалдемократите, които досега бяха партньор в голямата коалиция, също губят позиции. В парламента влизат още 4 политически сили (\"Алтернатива за Германия\", Свободната демократическа партия, Левицата и Зелените), като най-сериозен е пробивът на \"Алтернативата\".Социалдемократическата партия обяви, че няма да има повторение на коалицията с Меркел, затова като единствена опция за управление се очертава коалицията \"Ямайка\" (християндемократи-либерали-зелени). \"Алтернативата\" и \"Левицата\" вече бяха обявили, че ще бъдат опозиция, а и не са желани от християндемократите за коалиционни партньори.Как се стигна дотук?Относителният изборен неуспех на Ангела Меркел (да, тя печели за 4-ти път, но с по-малък резултат) се дължи основно на един фактор с две проявления, а именно: отстъпление от десните позиции. ХДС днес изглежда доста по-различно в сравнение с това, което е била при Конрад Аденауер и Хелмут Кол. В икономически аспект ХДС зави наляво към социалдемокрацията (не е чудно, че по време на дебата между Меркел и Шулц двамата често бяха на сходни мнения) и това доведе до отлив на избиратели в посока \"Свободни демократи\" (тази партия в момента е доста по-дясна икономически от ХДС). В ценностен план ХДС зави наляво към либерализма (даже чак до културния марксизъм), което пък й отне гласоподаватели в посока \"Алтернатива за Германия\".Да, ХДС като голяма партия се стреми да привлича хора с различни убеждения, и немалко от тях стоят на наистина десни позиции. Не бива да забравяме също, че коалиционният партньор в Бавария ХСС не бе изкушен от олевяването на по-голямата сестра. Но в крайна сметка, публичният образ на християндемократите в последните 4 години (и особено през последните 2) беше на нещо, което е престанало да бъде себе си и е отишло в друга част на спектъра.Що се отнася до \"Алтернативата\", тя представлява доста колоритен сбор от няколко фракции - либертарианци, напуснали Свободната демократична партия и обявили се против еврото; християндемократи, разочаровани от политиката на Ангела Меркел; десни избиратели от източните провинции, където ХДС е слаба, а основна сила вляво е \"Левицата\"; има и (прикрити) неонацисти, които обаче са доста маргинализирани вътре в партията и определено не формират нейния облик. Възходът на \"Алтернативата\" се дължи основно на олевяването на традиционната десница. Ако този процес продължи, нищо чудно в близко бъдеще \"АзГ\" вече да не е трета, а втора или дори първа политическа сила.Какво да очакваме оттук насетне?Коалицията ХДС/ХСС - СДП - Зелените изглежда единствената реалистична опция. Нека да видим с какво тя би била по-различна в сравнение с досегашната между християндемократи и социалдемократи:Санкциите срещу Русия. Досегашните партньори на Меркел - социалдемократите - бяха доста колебливи по тази тема. За сравнение, Зелените са твърди поддръжници на санкциите, а либералите, макар в миналото да са се обявявали за свалянето им, сега са на позиция за поддържане. Така че явно Германия няма да подеме инициатива за падане на санкциите (освен ако Меркел не поддаде на натиска на някои икономически среди). Което е добре за Европа, защото, макар санкциите да не постигат желания ефект (Крим все още е окупиран от Русия), то евентуалното им сваляне би нарушило авторитета на ЕС пред останалите играчи на международната сцена.Миграцията. В момента основният въпрос за Германия не е още колко мигранти да бъдат приети (макар никой да не е споменал за горна граница), а какво да се прави с вече приетите. Досега и трите партии стояха на повече или по-малко мултикуртуралистки позиции, но това не е гаранция, че и бъдещата политика ще бъде такава (особено като се има пред вид, че \"Алтернативата\" доста силно ще им диша във врата).Общата европейска политика. В Германия съществува консенсус, че страната трябва да лидира процесите в ЕС, така че тук въпросът е не дали, а как да се влияе върху общата европейска политика. Ако има някаква надежда за промяна, тя би дошла по-скоро от участието на либералите в коалицията, като тази промяна би могла да бъде в посока намаляване на регулациите и занижаване на ролята на брюкселската бюрокрация. .Разбира се, бъдещето ще покаже дали тези предположения ще се сбъднат или не. Налага се обаче изводът, че традиционните партии и вляво, и вдясно се спихват за сметка на по-крайни \"дубльори\" в двете страни на спектъра. Интересно е обаче защо спрямо тези набиращи сила формации медиите и обществеността прилагат двоен стандарт.Защо, докато \"Алтернативата\" бива демонизирана ударно, за \"Левицата\" (комбинация между комунистите от бившата ГДР и крайнолевия културен марксизъм на западните провинции) всички се правят, че не представлява никаква заплаха? И дали това лицемерие няма скоро да преобърне обществените нагласи в съвсем друга посока?", "date": "2017.09.26", "title": "Германия – накъде след изборите?"}
{"url": "https://news.bg/world/vashington-vaznameryava-da-ogranichi-ruskite-voenni-poleti-nad-sasht.html", "text": "Американската администрация се подготвя да обяви ограничения на руските военни полети над САЩ, пише \"Индипендънт\".Русия и САЩ са сред 34 държави, които са се подписали под Договора за установяване на режима \"Открито небе\" (ДОН), позволяващ извършването на наблюдателни полети над териториите на страните членки.Полетите целят прозрачност на военните действия.През август е възникнало напрежение, след като руски самолет е провел наблюдателни полети на ниска височина над американски градове, включително Вашингтон и Бедминстър, където Доналд Тръмп е бил на 17-дневна лятна ваканция в Националния голф клуб \"Тръмп\".Но тези полети не са причината за новите рестрикции, заявиха американски източници от Държавния департамент и Пентагона пред вестник \"Уолстрийт джърнъл\".Те посочват като причина последните ограничения при извършване на полети над руската територия Калининград, наложени от Кремъл, което е в нарушение на договора.Американска делегация се очаква да обяви реципрочни мерки по време на среща във Виена.Макар че в договора е разрешено полетът да е 5 500 километра, Кремъл допуска едва 500 километра над Калининград.Според източници от Пентагона нужни са 1 200 километра, за да се покрие целият ексклав, което означава, че страните членки са принудени да проведат два полета, които могат да бъдат извършени за наблюдение на други части в Русия.", "date": "2017.09.26", "title": "Вашингтон възнамерява да ограничи руските военни полети над САЩ"}
{"url": "https://news.bg/society/pod-8-ot-balgarite-biha-signalizirali-za-korumpiran-politik.html", "text": "Само 7,8% от населението биха сигнализирали за корумпиран политик с името си. Това показва проучване на \"Алфа Рисърч\", проведено между 13 - 20 септември 2017 г. при 1030 ефективни интервюта сред пълнолетни граждани.18,4% от анкетираните биха подали сигнал, но при условие, че е гарантирана анонимността им. 31,7 на сто не са убедени, че ще има ефект от сигнала им.Категорични, че няма да подадат сигнал за корумпиран политик са 18,7% от анкетираните. Мотивът им е: \"Не, аз самият може да пострадам\". 23,4 на сто не са наясно - \"Не знам, не мога да преценя\".Както и в предишни месеци, дейността на правосъдната система е съпътствана с най-висока обществена критика. Тя преобладава както за работата на съда (10% положителни срещу 58% отрицателни оценки), така и за тази на обвинението в лицето на главния прокурор Сотир Цацаров (9% положителни срещу 49% отрицателни оценки).В дъното на класацията, като най-неуспешни, се определят правосъдието, здравеопазването и борбата с престъпността във всичките й измерения.", "date": "2017.09.26", "title": "Под 8% от българите биха сигнализирали за корумпиран политик"}
{"url": "https://news.bg/society/ploshtadat-sv-nedelya-da-stane-peshehodno-prostranstvo.html", "text": "340 хиляди лева са инвестирани до този момент в археологическите проучвания площада при \"Св. Неделя\". Това заяви кметът на София Йорданка Фандъкова по време на представянето на резултатите от проучванията на емблематичното място от ръководителят на археологическия екип д-р Весела Кацарова.Фандъкова посочи, че предстои след като приключат проучванията, площадът да бъде обособен като пешеходно пространство. В тази връзка задачата на главния архитект също е много голяма и важна, посочи Фандъкова.Главният архитект на София Здравко Здравков посочи, че задачата след приключването на разкопките е изключително амбициозна. Предстои паркингът при църквата \"Св. Неделя\" да бъде върнат обратно на пешеходците. По думите му ключов е въпросът с правилното експониране на археологията и обвръзката с това, което е представено на площад \"Независимост\". \"Експонирането на археологията е много сложна задача.\", категоричен бе Здравков. Арх. Здравков коментира и че в момента продължава дебатът в комисиите на Столичен общински съвет как да бъде превърната ул. \"Георг Вашингтон\" в пешеходна улица. По думите му на 10-ти октомври ще бъде обявено заданието за по-нататъшното оформлението на градската среда.Д-р Тодор Чобанов, заместник-кмет на столична община, заяви, че предстои броят на туристите в София да се доближи и да се изравни с броя на населението, подобно на Будапеща. Очаква се туристите да надвишат два или три пъти повече от броя на населението в бъдеще. Чобанов изтъкна още, че за първи път в идеалния център на София откриваме следи от праисторията.Д-р Весела Кацарова изтъкна, че проучванията на обекта са продължили в рамките на три години. Открита е сградата на градският съвет на Сердика или тогавашната община, а относно сграда под църквата Света Неделя, д-р Кацарова изтъкна, че сградата е съществувала от втората половина на втори почти до края на 6-ти век. Голямото помещение на сградата е унищожено от вкопаването на жилище от 15-ти 16-ти век. \"Обектът ни може да представи материали за човешкото присъствие от 7 000 години\", заяви д-р Кацарова.Открити са още глинени пулчета за игра, метални предмети - част от метални съдове. Относно заглавието, че е открита монетарницата на Сердика - д-р Кацарова бе лаконична. По думите ѝ фактите сочат, че в Сердика е функционирала държавна монетарница, която да сече монети с позволението на император.Много интересен факт е този, че има засвидетелствани подобни материали в разкопките през 80-те години - слепени монети - ядра за монети, а глинените духала са използвани за разпалване на огън. \"Дали става въпрос за монетарница е трудно да се каже, защото изследването на тези материали ще продължи\", заяви тя. Така например достатъчно смущаващ бил фактът, че монетарницата е в центъра на града, а не изнесена извън рамките на укрепената площ.", "date": "2017.09.26", "title": "Площадът \"Св. Неделя\" да стане пешеходно пространство"}
{"url": "https://news.bg/health/400-mln-lv-poveche-iska-nzok-za-2018-godina.html", "text": "400 млн. лв повече иска НЗОК в бюджета си за 2018 година. Това е коментирал управителят на НЗОК проф. Камен Плочев след края на заседание на Надзорния съвет, съобщава БНТ.Проф. Плочев допълва, че целта на исканите 400 млн. лв. повече е да се увеличат средствата в доболничната помощ, но без да уточнява процентите.Той смята, че към момента е рано да се твърди дали Касата ще завърши годината с дефицит в бюджета си. Допълва, че към момента са изразходвани близо 1 млрд. лв. за болнична помощ, 80 млн.лв. за медицински изделия и около 560 млн. лв. за лекарства.Управителят на НЗОК коментира, че преговарят с Българския лекарски съюз за Националния рамков договор за следващата година.", "date": "2017.09.26", "title": "400 млн. лв повече иска НЗОК за 2018 година"}
{"url": "https://news.bg/int-politics/frauke-petri-napuska-liderskiya-post-na-alternativa-za-germaniya.html", "text": "Лидерът на антиимигрантската германска партия \"Алтернатива за Германия\" Фрауке Петри обяви решението си да се оттегли от поста си, след като партията спечели третото място в парламентарните избори в Германия, съобщават местни медии.\"Ясно е, че тази стъпка ще последва\", подчертала Петри, цитирана от \"Шпигел\" и други медии. Тя не уточнила точно кога ще напусне лидерския пост.Новината идва, след като Петри обяви вчера на пресконференция, че няма да бъде част от групата на \"Алтернатива за Германия\" в парламента, а ще остане независим депутат, за да преследва \"реалполитиката в най-добрия смисъл на консервативната политика\".След обявлението на Петри вчера едно от водещите лица в партията - Алис Вайдел, призова Петри да напусне партията, за да се избегнат \"по-нататъшни вреди\".\"Алтернатива за Германия\" беше най-големият победител на изборите в неделя, влизайки в Бундестага за първи път с 12,6% от гласовете, докато основните германски партии претърпяха исторически загуба.Петри е съпредседател и говорител на \"Алтернатива за Германия\" на федерално ниво от 2015 г. насам. Тя споделя лидерския пост с Йорг Мойтен, който определи решението на Петри като \"бомба, за която не знаех предварително\".", "date": "2017.09.26", "title": "Фрауке Петри напуска лидерския пост на \"Алтернатива за Германия\""}
{"url": "https://news.bg/world/rusiya-zaplashi-feysbuk-s-blokirane.html", "text": "Социалната мрежа \"Фейсбук\" ще бъде блокирана в Русия през 2018 г., ако не изпълни положенията в закона за съхранение на лични данни.Това предупреди ръководителят на Роскомнадзор Александър Жаров, цитиран от руски медии., поясни Жаров пред журналисти.Той изтъкна, че социалната мрежа ще бъде проверена през 2018 г.По думите му към момента на територията на страната остават блокирани четири приложения - Blackberry, Line, Zello и WeChat, като в близко бъдеще първите две могат да се върнат на руския пазар.", "date": "2017.09.26", "title": "Русия заплаши „Фейсбук” с блокиране"}
{"url": "https://news.bg/bulgaria/mo-chaka-smetkata-za-iztrebitelite-za-da-zayavi-mashinite-za-pehotata.html", "text": "\"Ще помолим Парламента да утвърди проекта за инвестиционни разходи на самолетите и корабите и да добавим проект за инвестиционен разход за военни машини за пехотата\". Това заяви заместник министърът на отбраната Атанас Запрянов по време на международната научна конференция на тема: Future Armed Forces 2040\", като уточни, че такова решение е взето на най-високо ниво.Той заяви, че всичко по трите проекта е готово, само финансовата част задържа изпълнението им. Запрянов припомни, че проектът за разсрочване на самолета е до 2028 г., на кораба до 2022 г. и на бойната машина до 2029 г.От Министерство на отбраната чакат парламентът да се произнесе за самолета, за да направят техните разчети и да дадат предложение.Инвестиционният разход за сухопътни войски и изискванията за бойната машина са готови. \"Става дума за 198 машини, които да бъдат 8х8. В момента работна група се ориентира по средната цена, моята ще бъде за една машина\", допълни Запрянов.За казусът \"Грипен\", Запрянов беше категоричен, че чакат доклада на комисията да мине през парламентарна зала и ще се съобразят с решенията.", "date": "2017.09.26", "title": "МО чака сметката за изтребителите, за да заяви машините за пехотата"}
{"url": "https://news.bg/crime/pusnaha-pod-garantsiya-sina-na-ubitiya-biznesmen-ot-vinogradets.html", "text": "Апелативният съд в Пловдив пуска на свобода 21-годишния Димитър Тонкев от Виноградец, срещу парична гаранция от 1000 лева съобщава НоваТВ.Близки на младежа, които присъстват в съдебната зала, са показали подписка в подкрепа на Димитър. Той беше , че е държал с цел разпространение 2,5 грама марихуана и 0,5 грама амфетамин.Магистратите смятат, че ако е на свобода, Тонкев няма да се укрие или извърши друго престъплениеПрипомняме, бащата на Димитър -  при празнуване на рожден ден на 6-годишно момче в ресторанта му. За престъплението бе арестуван бившият председател на Общинския съвет в Септември Лазар Влайков, който е собственик на пистолета, с който е стреляно.Все още не е изяснено дали смъртоносният изстрел е произведен от детето, каквато беше първоначалната версия, или от друг участник в празненството.Припомняме,  беше обвинен за това че на 31 август/1 септември 2017 г. в ресторант \"Градина\" във Виноградец не е взел необходимите мерки за сигурност и от това е последвало причиняване смъртта на мъжа. Преди това с разпореждане на  от Пазарджик в Пловдив, заради опасения на близките на жертвата, че Лазар Влайков може и този път да използва връзките си с районния прокурор на Пазарджик Георги Кацаров.Според говорителя на главния прокурор Румяна Арнаудова обаче увери, че щКакто и преди години, така и сега Лазар Влайков , а и напусна общинския съвет в Септември.. Той бе задържан след като нанесе няколко порезни рани с нож на 40- годишен мъж от Пазарджик. Двамата се спречкали на пътя между селата Бошуля и Карабунар. Спорът е бил заради включени дълги светлини.", "date": "2017.09.26", "title": "Пуснаха под гаранция сина на убития бизнесмен от Виноградец"}
{"url": "https://news.bg/world/evropeytsite-sa-zapoznati-s-novite-pravila-za-rouming.html", "text": "Първото лято без такси за роуминг показва, че европейците са запознати с новите правила и са започнали да променят навиците си, когато пътуват в чужбина в рамките на ЕС, съобщава Европейската комисия.Голямо мнозинство от европейските граждани признава ползите от роуминга без допълнителни такси, показва Благодарение на новите правила за роуминга в ЕС в сила от 15 юни 2017 г. потребителите могат да използват своите мобилни телефони, когато пътуват в чужбина в ЕС, без да плащат допълнителни такси — все едно са в собствената си страна.Проучването разкрива, че 71 % от европейците знаят, че таксите за роуминг са премахнати, а 72 % смятат, че те или техни познати ще се възползват от това. Осведомеността за новите правила нараства до 86 % сред тези, които са пътували след 15 юни.\"\", каза Андрус Ансип, заместник-председател на ЕК, отговарящ за цифровия единен пазар.\"\", добави той.Според Мария Габриел, комисар по въпросите на цифровата икономика и цифровото общество, \"\".\"\", поясни тя.", "date": "2017.09.26", "title": "Европейците са запознати с новите правила за роуминг"}
{"url": "https://news.bg/economics/turski-staklarski-gigant-tarsi-rabotna-raka-v-targovishte.html", "text": "Турският производител на стъкло \"Шишеджам\" търси работна ръка за нуждите на производството в заводите си в България. Това беше основният акцент на срещата между областния управител на Търговище Митко Стайков и ръководителя на турския стъкларски гигант \"Шишеджам\".От своя страна Стайков се ангажира да съдейства на предприятието в процеса на набиране на работна ръка и решаване на проблема.На срещата в областния град присъстваха и директорът на завод \"Пашабахче\" Муаммер Аквиран, директорът на завод \"Шишеджам Аутомотив\" Мухсин Мироглу, г-н Зеки Будак и г-н Красимир Кънев.", "date": "2017.09.26", "title": "Турски стъкларски гигант търси работна ръка в Търговище"}
{"url": "https://news.bg/crime/obviniha-16-godishen-nabil-vazpitatel-v-dom.html", "text": "Смолянската районна прокуратура привлече като обвиняем по бързо производство 16-годишния ученик, пребил възпитател, съобщиха от Смолянската районна прокуратура.Побоят стана на 21 септември 2017 г. в Смолян, в Център за настаняване от семеен тип на деца и младежи с увреждания. Макар и непълнолетен М.Б. разбира свойството и значението на деянието, и е може да ръководи постъпките си. Деянието е извършено по хулигански подбуди, пише в документите на държавното обвинение.М.Б. е ударил с крак и ръка П.П., възпитателка в Център за настаняване от семеен тип на деца и младежи с увреждания - Смолян. 16-годишният я ударил с лопата в лицето. Жената е със счупен нос и сътресение на мозъка, довело до изпадане в безсъзнание. Обвиняемият М.Б. е бил настанен и е живе в Центъра.Районна прокуратура-Смолян ще внесе искане в съда за настаняване на обвиняемия в Специализирано медицинско заведение. Там трябва експертиза ще провери дали той разбира значението на извършеното и да ръководи постъпките си. Вещите лица трябва да отговорят и дали лицето не страда от психично заболяване, предвид данни за негова наследствена обремененост. Искането ще бъде внесено по реда на чл. 70 от Наказателно-процесуалния кодекс.", "date": "2017.09.26", "title": "Обвиниха 16-годишен, набил възпитател в дом"}
{"url": "https://news.bg/bulgaria/ninova-gleda-germaniya-i-se-trevozhi-za-balgariya.html", "text": "\"Гледайте Германия, мислете за България\". Така лидерът на БСП Корнелия Нинова коментира вота във федералната република. \"Изключително е важно какво ще се случи следващите дни и седмици в Германия\", посочи тя.Големите коалиции унищожиха системните партии, недоволна е Нинова. \"След изборите всички сме заедно за келепира срещу народа\", това, по думите й , представлява нашата политика.\"Раждат се несистемни националистически партии. Това се случва и в Германия. Съюз между големите партии, между ляво и дясно е пагубно за България\", категорична е соцлидерката. Това пък е посланието й към вътрешната опозиция в левицата, която е за коалиция БСП-ГЕРБ. Тя отново визира пловдивския социалист Георги Гергов, който иска управление на червените с Бойко Борисов. Червените са изготвили своя алтернатива на бюджет 2018. Те започват дискусии на регионално ниво и със съсловни организации.Лидерът на столетницата е доволна от избора на нов състав на ВСС. От него очаква истинска борба с корупцията. Ново раздаване на постове и калинки, това се случило, според нея, на сутрешната среща между ГЕРБ и ОП. Корнелия Нинова е смутена, че има раздор с коалицията. Не са се събрали да правят политика, а да разпределят постове, изтъкна соцводачът. Патриотите щели да се укротят като им дадат нови постове.", "date": "2017.09.26", "title": "Нинова гледа Германия и се тревожи за България"}
{"url": "https://news.bg/crime/30-godishen-voenen-zagina-sled-intsident-s-kartechnitsa-kray-slivnitsa.html", "text": "30-годишен редник от състава на Сухопътните войски е починал при инцидент по време на учебни стрелби на полигон Сливница.Разследващ екип от Военно-окръжна прокуратура - София в момента извършва оглед на местопроизшествие за смъртоносно прострелване на военнослужещ.Днес, 26 септември, около 12 и 30 часа, след провеждане на планирани стрелби на полигон \"Сливница\" е бил прострелян смъртоносно и е починал редник І клас Николай Николаев Тошев от военно формирование 26 400 - Благоевград.Инцидентът е станал след приключване на занятието с картечница \"Браунинг\" от въоръжението на бойна бронирана машина \"Гардиан\". След извършване на проверка на оръжието и доклад, че оръжието е изпразнено започва подготовка за транспортиране на картечницата.В този момент се произвежда изстрел, в резултат на който редник Тошев е тежко ранен в лявото бедро. Незабавно е оказана първа медицинска помощ от лекар от ВМА - Пловдив, който осигурява стрелбите.Пострадалият е транспортиран с линейка към ВМА - София. По време на пътуването лекарският екип е констатирал смъртта на редник Тошев.Незабавно след получаване на съобщението, на място е заминал разширен разследващ екип начело с дежурния военен прокурор, дежурния военен следовател и служители на Военна полиция.Образувано е досъдебно производство и в момента се провежда оглед на място и други неотложни действия по разследването.Редник Николай Николаев Тошев е роден на 30 юни 1986 г. в Благоевград. На служба в Българската армия е от 20 март 2017 г.На 1 юни 2017 г. в Център за подготовка на специалисти-Сливен е придобил военно-отчетна специалност мерач-оператор на ББМ \"Гардиан\".", "date": "2017.09.26", "title": "30-годишен военен загина след инцидент с картечница край Сливница "}
{"url": "https://news.bg/int-politics/tramp-pak-zahapa-severna-koreya.html", "text": "Американският президент Доналд Тръмп отново се развихри в \"Туитър\" срещу Северна Корея, след като очевидно е гледал интервю по любимата си телевизия Fox News с родителите на американския студент Ото Уормбиър, който беше арестуван от Пхенян.\"Ото е бил измъчван отвъд представимото от Северна Корея\", написа Тръмп.Това се очаква само да налее масло в огъня на изострените до крайност отношения между американския държавен глава и вожда на Северна Корея Ким Чен-ун, който винаги е отричал, че държавата е измъчвала Ото Уормбиър.22-годишният студент беше вкаран в затвора, след като беше обвинен в кражба на комунистически пропаганден плакат от хотел в Северна Корея.Той беше върнат в САЩ в състояние на кома, след като беше осъден на 15 години затвор и тежък труд.Ото Уормбиър почина шест дни след завръщането си в САЩ на 13 юни, като Северна Корея твърди, че се е бил натровил.Американските лекари не са открили никакви доказателства за натравяне, като е било установено, че увреждането на мозъка му не съответства на версията на Северна Корея.", "date": "2017.09.26", "title": "Тръмп пак \"захапа\" Северна Корея"}
{"url": "https://news.bg/politics/tomislav-donchev-i-karakachanov-nay-odobryavanite-ministri.html", "text": "Безспорен лидер сред министрите в кабинета е Томислав Дончев с 16.4% позитивен индекс за дейността си. Това отчита социологическо изследване на Алфа Рисърч, направено между 13 - 20 септември 2017 г. при 1030 ефективни интервюта сред пълнолетни граждани.Новост е второто място на представител на коалиционния партньор - военния министър Красимир Каракачанов, следван от спортния министър - Красен Кралев и на четвърта позиция Лиляна Павлова като министър на председателството на България на Съвета на ЕС. Интензивните външно-политически обиколки извеждат на пета позиция външния министър Екатерина Захариева, показва проучването.Президентът Румен Радев запазва преобладаващо обществено доверие. Едва 13 на сто заявяват негативно отношение към него. Положителните оценки обаче също леко намаляват, достигайки 54%, отчитат социолозите.Задълбочава се критиката към дейността на 44-то народно събрание. Положителните оценки за 44-то НС спадат от 15% до 12%, а отрицателните нарастват от 39% до 44%. Малко по-високо е доверието към неговия председател Димитър Главчев. 17% положителни срещу 33% отрицателни оценки.Няма повишаване на оценката за дейността на полицията. Въпреки, че остава с по-висок кредит на доверие от съда и прокуратурата, одобрението за работата й спада от 26% на 22%, срещу 38% отрицателни оценки, гласи проучването.Както и в предишни месеци, дейността на правосъдната система е съпътствана с най-висока обществена критика. Тя преобладава както за работата на съда (10% положителни срещу 58% отрицателни оценки), така и за тази на обвинението в лицето на главния прокурор Сотир Цацаров (9% положителни срещу 49% отрицателни оценки).Към септември 2017 г. се очертават няколко тенденции. Умереното икономическо оживление, съпроводено със спад на безработицата и ръст на доходите в по-големите градове, водят до снижаване на социалното напрежение, характерно за последната година, в която бяха проведени два силно поляризиращи обществото избора.Според иследването, за най-успешни политики, наред с инфраструктурата (51%) българите определят още три други сфери - външната политика (43%), туризма (42%). Отчасти в челните отговори попада и образованието (31%). Въпреки че към него има повече резерви, одобрението в аванс се дава преди всичко за увеличението на учителските заплати и усилията за намаляване на отпадащите от училище деца.В дъното на класацията, като най-неуспешни, се определят правосъдието, здравеопазването и борбата с престъпността във всичките й измерения.Икономическите показатели и външно-политическата активност са тези, които формират ядрото на подкрепата за кабинета \"Борисов 3\" сред около една пета от българите. От друга страна, скандалите около политици от ГЕРБ, както и неубедителните действия за отстояване независимостта на съдебната система и противодействие на корупцията, консолидират и противниците на кабинета, които нарастват от 33% на 38%.Парламентът, прокуратурата и съдът продължават да бъдат с много ниски нива на доверие, допринасяйки за устойчивото обществено усещане, че е налице огромна дистанция между държавата и обикновения гражданин.Този разрив увеличава рязко нивото на скептицизъм към способността за решаване на един от фундаменталните проблеми на прехода - борбата с корупцията по високите етажи на властта. 45% изобщо не вярват, че у нас тя е желана и възможна. За 18% от анкетираните нещата биха могли да се променят, ако председателят на новия специализиран орган се излъчва от президента, за 15% - ако се излъчва с квалифицирано мнозинство от парламента.За обществените очаквания от българското председателство на Съвета на ЕС доминират позитивно-неутралните нагласи. 25% са на мнение, че страната ни ще се справи успешно, 56% - без успехи, но и без гафове, песимистите са 16 на сто.Половин година след предсрочните избори за 44-то Народно събрание съотношението на силите между основните парламентарни партии остава без съществени промени. ГЕРБ (25.1%) запазва електорална преднина от 6% пред БСП (19.3%).Т.е., ако днес имаше избори, ГЕРБ и БСП биха излъчили приблизително същия брой депутати. Обединените патриоти бележат лек спад, но запазват третото си място. Няма съществена динамика и в позициите на ДПС, но в парламента не би влязла партията на Веселин Марешки - Воля (1.8%).Изминалите три месеца показват, че парламентарната опозиция не успява да уплътни своята роля на алтернатива на властта. За момента обаче няма индикации и извънпарламентарен субект да представлява електорална заплаха за кабинета.Евентуални проблеми могат да възникнат в резултат от напрежения вътре в самото мнозинство. То контролира огромен властови ресурс, а като правило всеки такъв ресурс е обременен с множество потенциални конфликти.", "date": "2017.09.26", "title": "Томислав Дончев и Каракачанов - най-одобряваните министри"}
{"url": "https://news.bg/bulgaria/blizo-tri-mesetsa-remontirat-patya-haskovo-dimitrovgrad.html", "text": "Ремонтът на път I-5 Хасково - Димитровград започна. Докато траят строителните дейности движението ще се извършва двупосочно в едно платно. Ремонт е на участъка от Северната промишлена зона на Хасково (бул. \"Димитровградско шосе\") до Димитровград.Предвидена е подмяна на асфалтовата настилка на 10-километровия участък от първокласния път, както и полагане на нова хоризонтална маркировка и монтаж на нови ограничителни системи. Освен това ремонтните дейност включват подобряване на отводнителната система, ще се подмени и част от вертикалната сигнализация.Тъй като ремонт ще има и в двете платна, първо ще се работи по платното в посока Димитровград, след приключването му трафикът ще се прехвърли по ремонтираното платно и ще се работи в платното за Хасково.Планът за ремонтните дейности при добри метеорологични условия е те да приключат до 18 декември тази година.От Агенция \"Пътна инфраструктура\" призовават всички водачи да шофират внимателно и да спазват пътнат амаркировка и ограниченията.", "date": "2017.09.26", "title": "Близо три месеца ремонтират пътя Хасково-Димитровград"}
{"url": "https://news.bg/world/yaponiya-ubila-177-kita.html", "text": "Япония съобщи, че е убила 177 кита до североизточното си крайбрежие по време на ежегодния лов, информира АФП.Три кораба, отплавали още през юни, са се завърнали с предварително обявената квота от 43 малки ивичести кита и 134 сейвали, според агенцията по рибарство на азиатската държава.Япония се е подписала под мораториума на Международната комисия по китолов (МКК) за улов на китове, но се възползва от пропуск, който й позволява да лови китове за научни цели.Изследванията са необходими, за да се установи точният брой на улова, докато се опитваме да възобновим търговския китолов, каза представител на агенцията.Норвегия, която не се счита за задължена да спазва мораториума от 1986 г., и Исландия са единствените страни в света, които позволяват търговския китолов.Токио твърди, че се опитва да докаже, че популацията на китове е достатъчно голяма и не е застрашена, за да възобнови търговския китолов като традиционен източник на храна.Но потреблението в Япония на китово месо значително е спаднало през последните години, което пък повдига въпроси дали подобен улов е икономически оправдан.През 2014 г. Международният съд на ООН нареди Токио да прекрати редовния китолов във водите на Антарктида, обосновавайки се, че проектът не отговаря на традиционните научни стандарти.През 2014 и 2015 г. Япония отмени китолова, но през 2016 г. го поднови като нова програма, подчертавайки, че планът е изцяло научен.Природозащитници и други осъждат китолова, дори има случаи на сблъсъци между японски кораби и активисти в района на Антарктида.", "date": "2017.09.26", "title": "Япония убила 177 кита"}
{"url": "https://news.bg/crime/arestuvaha-dvama-47-godishni-stolichani-pri-sdelka-s-narkotitsi.html", "text": "Арестуваха двама 47-годишни мъже в София при опит да извършат сделка с голямо количество наркотични вещества, съобщиха от МВР. Столичанинът Ж.С. /47 г./ е криминално проявен, регистриран за извършено престъпление по чл.195 от НК. Неговият връстник В.П., също от столицата.Спецоперацията по противодействие на наркоразпространението е извършена от служители на отдел \"Наркотици\" при ГДБОП и сектор \"Разследване\" - СДВР.Действията са извършени под ръководството и надзора на Софийска градска прокуратура във връзка с водено досъдебно производство. При обиск у задържаните са открити и иззети мобилни телефони със СИМ карти.При претърсването на автомобила, управляван от Ж.С., са намерени два пакета, съдържащи 1 кг кафяво прахообразно вещество, реагирало на хероин. Последвали претърсвания и в жилищата на задържаните - от дома на Ж.С. са иззети малки количества кафяво прахообразно вещество, дало положителна реакция на хероин при полевия наркотест, и пликче с марихуана.С постановление на Софийска градска прокуратура на Ж.С. е повдигнато обвинение за извършено и е арестуван за 72 часа. Работата по документирането на случая продължава.", "date": "2017.09.26", "title": "Арестуваха двама 47-годишни столичани при сделка с наркотици"}
{"url": "https://news.bg/disasters/vulkanat-agung-na-o-bali-mozhe-da-izrigne-vseki-moment.html", "text": "Вулканът Агунг е в \"критичен етап\", съобщи ДПА.По информация на говорителя на Националната агенция за управление при бедствията в Индонезия Сутопо Нугуро сеизмичните вълнения и трепети от вулкана се усилват, което показвало, че магмата във вулкана се приближава до повърхността. За няколко дни в района на вулкана са били регистрирани над 300 труса.\"Шансовете за изригване са високи, но не можем да кажем точно кога\", допълни Нугуро. По думите му вулканът може да изригне всеки момент.Припомняме, вчера от домовете си в Бали бяха евакуирани 35 000 души. Към момента хората, напуснали домовете си, са вече над 75 000, съобщава АП, позовавайки се на местната агенция по бедствията.Припомняме и че в петък, 22 септември, правителството в Индонезия обяви най-високата сретен на бедствена опасност и ниво на предупреждение - червен сигнал. Всички живеещи около вулкана бяха призовани да се евакуират.Хората се настаняват във временни центрове, правителствени сгради, спортни зали и палатки на открити полета. Някои хора отиват временно при роднини. Към евакуираните е насочена хуманитарна помощ.Въпреки голямата опасност обаче има и хора, които отказват да напуснат домовете си. Много от местните се притесняват за имуществото си. Животновъдите в района се страхуват някой да не открадне добитъка им.", "date": "2017.09.26", "title": "Вулканът \"Агунг\" на о. Бали може да изригне всеки момент"}
{"url": "https://news.bg/int-politics/shefat-na-pentagona-sasht-iskat-mirno-razreshavane-na-krizata-okolo-severna-koreya.html", "text": "Военният министър на САЩ Джеймс Матис заяви в Индия, че Вашингтон иска да намери мирно решение на кризата около Северна Корея, съобщава \"Франс прес\".По време на съвместна пресконференция с индийския си колега Нирмала Ситараман, Матис обеща, че САЩ ще се опитат да съхранят начина, по който постъпват спрямо Северна Корея, \"колкото е възможно по-дълго\" в сферата на дипломацията.Американският военен министър добави, че Вашингтон ще продължи да оказва икономически и дипломатически натиск върху Пхенян, за да го накара да се откаже от ядрената си програма.В понеделник външният министър на Северна Корея Ри Йон-хо обвини САЩ, че са обявили война на страната, след като американският президент Доналд Тръмп заплаши Пхенян в \"Туитър\". Тръмп предупреди, че Северна Корея \"няма да бъде наоколо още дълго\", ако Ри \"повтаря мислите на лидера на страната Ким Чен-ун\", когото той нарече \"малък ракетен човек\".Матис също така изказал мисли относно тероризма. Той заяви, че САЩ са поели ангажимент в борбата срещу тероризма, но отбеляза, че това изисква много усилия и \"работа в екип\" от всички страни, за да бъде разрешен проблемът.", "date": "2017.09.26", "title": "Шефът на Пентагона: САЩ искат мирно разрешаване на кризата около Северна Корея "}
{"url": "https://news.bg/economics/evrosredstvata-nozh-s-dve-ostrieta-v-stroitelstvoto.html", "text": "20,8% е ръстът на строителството през първото шестмесечие на 2016 година. Това стана ясно на конференция за развитието на бранша. Ресорният министър Николай Нанков е доволен от инвестициите в инфраструктура, които ще продължат и през следващата година.Около ¾ от заетостта в сектора се дължи на обществени поръчки.Като нож с две остриета той определи пристрастяването към евросредствата. Браншът трябва да се готви за още по-радикалните промени в кохезионната политика след 2020, препоръча Нанков. Той пожела секторът да бъде отворен към новите възможности.2018 ще е критична за строителството на спорния участък на АМ \"Струма\" през Кресненското дефиле. В средата на 2019 г. трябва да бъде избран строител. Тази част от магистрала \"Струма\" ще бъде тежък изпит за строителите, обяви регионалният министър. Приоритет за правителството остава АМ \"Хемус\", стана ясно от думите на регионалния министър.Предстои и динамична година за ВиК сектора, предупреди още Николай Нанков.Според Лиляна Павлова следващата година ще е предизвикателство. Сега с по-малко пари ще трябва да се правят повече неща. Минус 15 милиарда евро ни дава Брекзит през 2020, предупреди още министърът по европредседателството. Разводът винаги е скъп, предупреди Павлова. Трябва да сме по-силни след Брекзит, подчерта още тя и призова \"да не бъдем беззъби\" и да отстояваме интересите си.Столичният кмет Йорданка Фандъкова се похвали, че в София през последните години се строи много. 153 мостови съоръжения са ремонтирани в града. 90 детски градини са построени,3 училища, както и много детски площадки са изградени на територията на СО. Фандъкова усеща, че гражданите са критични как се харчат средствата им. Хубавите неща в София, според нея са повече от проблемите, въпреки че и с хубавото бързо се свиква.Фандъкова посочи, че очаква от изпълнителите на проекти качествена работа. Отчуждаването и реституцията са сред проблемите на Столична община, според главния архитект Здравко Здравков. Според него трябва и да сме малко по-трезви в инвестициите. Главният архитект на столицата припомни колко е важно да има Закон за София. Работим упорито за промяна на начина на придвижване в града, увери още Здравко Здравков.Столична община искала град на хората, а не град на автомобилите. Акцията му е да се развива София като град на пешеходци. Предизвикателства са огромни, както и проблемите, подчерта главният архитект на София. С подкрепата на строителите обаче той се надява проблемите да се решат.", "date": "2017.09.26", "title": "Евросредствата – нож с две остриета в строителството"}
{"url": "https://news.bg/world/moskva-otreche-da-e-ubila-tsivilni-v-idlib.html", "text": "Руското военно министерство отрече информация, че при въздушни удари на руски бойни самолети са убити цивилни в сирийската провинция Идлиб, информира Ройтерс.Ведомството подчерта, че през последните дни в района са бомбардирани само джихадисти.Москва отговори на информация на Сирийския център за наблюдение на човешките права от понеделник, според която шестима цивилни са убити в провинцията, включително жена и дете.Турският външен министър Мевлют Чавушоглу също критикува Русия заради бомбардировките. Той поясни, че атаката ще бъде обсъдена по време на визитата на руския лидер Владимир Путин в Турция тази седмица.Генерал-майор Игор Конашенков от военното министерство на Русия поясни в съобщение, че руските и сирийските ВВС не са бомбардирали жилищни райони и обвини сирийския център, че скалъпва истории и симпатизира на радикалните ислямисти.През последните 24 часа, след разузнаване с дрон и потвърждение чрез други канали, руски самолети удариха 10 терористични цели в провинция Идлиб, поясни Конашенков.Бомбардирани са, по думите му, бази, складове с муниции, бронирани машини, ракетни системи и работилници на джихадистки джипове, които са били далеч от жилищни райони.Според Конашенков целите са участвали в офанзива миналата седмица, която е довела до обсадата на 29 руски служители от военната полиция.В същото време ведомството публикува и видео с атаките.", "date": "2017.09.26", "title": "Москва отрече да е убила цивилни в Идлиб"}
{"url": "https://news.bg/bulgaria/svideteli-se-zapoznali-chak-v-aresta-s-grebetsa.html", "text": "С разпити на свидетели продължава делото срещу Любомир Димитров - Гребеца.Пред съда застана свидетелят Валентин Янев, който е осъждан за опит за убийство. Първоначално Янев е бил обвиняем по делото.Янев заяви пред магистратите, че двамата с Гребеца са се запознали в следствения арест на бул.\"Г.М Димитров\". По думите му Гребеца е бил докаран там преди него. След това Янев бил оневинен за двете убийства.В затвора в София сме се виждали многократно, посочи Янев.Припомняме, че Любомир Димитров-Гребеца излежава присъда по делото \"Наглите\". Началото на юни месец Софийският апелативен съд окончателно отмени решението на долна инстанция Димитров да бъде пуснат от затвора предварително.Срещу Гребеца има и висящо дело в СГС, по което той отговаря за убийството на двама от \"Наглите\"- Юлиян Лефтеров и Иван Пайнавелов.Димитров убил Юлиян Лефтеров на 8 януари 2009 г. в местността \"Елата\" между селата Плана и Железница, Софийско. Според обвинението, Гребеца го е прострелял два пъти в областта на главата. Няколко месеца по-късно, на 12 април, Гребеца убил и Иван Пайнавелов, като го е прострелял с огнестрелно оръжие. Убийството е станало на черен път в местността \"Косанин дол\", землището на с. Бистрица. Мотивът за това убийство ", "date": "2017.09.26", "title": "Свидетели се запознали чак в ареста с Гребеца"}
{"url": "https://news.bg/world/petrolat-nay-skap-ot-2-g-nasam.html", "text": "Цените на петрола продължават да растат във вторник и след вчерашния им скок да максимално за две години ниво, информира Money.bg.Стойността на ноемврийските фючърси за сорта Brent на лондонската борса ICE Futures сутринта нарасна с 36 цента - до $59,38 за барел. След вчерашната сесия контрактът с $2,16 (3,8%) - до $59,02, което е максимална цена от юли 2015 година.Цената на американския еталон WTI с доставка ноември на електронните търгове на нюйоркската стокова борса (NYMEX) в същото време се увеличи с 10 цента до $52,32 за барел. В края на вчерашната търговия тя бе нараснала с $1,56 (3,08%) - до $52,22 за барел.От юни насам петролът WTI е поскъпнал с повече от 20%, което говори за началото на \"бичи\" тренд на пазара, отбелязва MarketWatch.Поддръжка за петролния пазар в последната седмица дават на първо място сигналите, че ОПЕК и Русия за съкращаване на добива дава добри резултати. Както и разговорите за продължаване на споразумението след март 2018 година, посочват анализатори.Допълнителен стимул за ръста на цените е заявлението на турския президент за възможността да се замрази купуването на петрол и газ от Иракски Кюрдистан заради провеждането на референдум за независимост на кюрдите. Става дума за възможността да се доставя петрол в обем около 700 хил. барела през турското пристанища Джейхан и загубата на такова съществено количество се отрази на пазара, посочват експертите.", "date": "2017.09.26", "title": "Петролът най-скъп от 2 г. насам"}
{"url": "https://news.bg/society/programata-detsa-i-mladezhi-v-risk-zavarshi-s-4-mladezhki-tsentara-v-stranata.html", "text": "Завърши работата по програмата \"Деца и младежи в риск\". Програмата беше на стойност над 10 милиона евро. По програмата са изградени 4 младежки центъра в Стара Загора, Пловдив, Мездра и община \"Средец\" в столицата. Финансирани са 11 проекта в различни общини в страната, където е работено със социално слаби семейства.В хода на програмата са обучени повече от 40 ромски образователни медиатора и над 200 учители.Програмата е финансирана чрез финансовия механизъм на Европейското икономическо пространство 2009-2014. Данните бяха обявени по време на заключителна конференция по време на Заключително събитие на Програма BG06 \"Деца и младежи в риск\".Механизмът е насочен към намаляване на икономическите и социални различия в Европейското икономическо пространство и засилване на двустранните отношения между държавите донори и държавите бенефициенти.Заместник-министърът на образованието Таня Михайлова заяви, че резултатите от проекта са изключително добри и визира обучените медиатори, способни да работят в мултикултурна среда. \"В няколко посоки са дейностите по проекта - от една страна подготовка за предучилищна възраст, подготовка на социално-слаби семейства от ромски произход и създаване на младежки центрове\", коментира Михайлова.Така например медиаторите са свързващото звено между хората, имащи нужда от подкрепа и институциите. Целта е да интегрират уязвимите групи в обществото.Михайлова определи като много важна работата на социалните работници, без които влизането в предучилщна и училищна среда е невъзможно.", "date": "2017.09.26", "title": "Програмата \"Деца и младежи в риск\" завърши с 4 младежки центъра в страната"}
{"url": "https://news.bg/world/liderat-na-kataluniya-poiska-prehoden-period-sled-referenduma.html", "text": "Каталунският президент Карлес Пучдемон обяви, че ще призове за диалог с Испания и ЕС, ако автономният регион гласува за независимост на 1 октомври, информират световни агенции.Волята на каталунския народ трябва да бъде уважена, поясни той. Но Пучдемон добави, че регионалното правителство иска процесът да бъде съгласуван чрез диалог с испанските власти, ако резултатът от допитването доведе до независимост.От решаваща важност е испанската държава да постигне съгласие с Каталуния за уреждане на преходния период след вота, поясни той.Пучдемон каза още, че ако Каталуния стане независима държава, няма да \"обърне гръб на Испания\" и ще продължи да си сътрудничи с Мадрид.По-рано беше съобщено, че прокуратурата може да повдигне обвинения на каталунския лидер.", "date": "2017.09.26", "title": "Лидерът на Каталуния поиска преходен период след референдума"}
{"url": "https://news.bg/int-politics/damask-e-otvoren-na-pregovori-za-avtonomiyata-na-siriyskite-kyurdi.html", "text": "Сирийското правителство е отворено за преговори с кюрдите във връзка с искането им за автономия в рамките на границите на Сирия. Това обяви външният министър на Сирия Уалид ал Муалем, задавайки началото на помирителен тон, докато военното напрежение се изостря между страните в източните части на Сирия, отбелязва \"Ройтерс\".Муалем заяви, че правителството би могло да обсъди искането на кюрдите, след като терористите от ДАЕШ (\"Ислямска държава\") бъдат победени.\"Тази тема е отворена за преговори и обсъждане, а след като приключим с елиминирането на ДАЕШ, можем да седнем с нашите кюрдски синове и да постигнем разбирателство относно формулата за бъдещето\", увери Муалем.\"Отрядите за народна отбрана\" (YPG) на сирийските кюрди контролират обширни територии в Северна Сирия, където основната партия на кюрдите PYD и нейните съюзници установиха автономия от началото на войната в Сирия през 2011 г.Сирийските кюрди твърдят, че целта им е да запазят тази автономия като част от една децентрализирана Сирия, като не се стремят да следват пътя на кюрдите в Ирак, които проведоха референдум за независимост вчера.Муалем отново потвърди позицията на правителството си за отхвърлянето на този референдум, посочвайки, че Дамаск подкрепя единството на Ирак, но той отбелязал, че кюрдите в Сирия \"искат форма на автономия в границите на Сирийската арабска република\".Ръководените от кюрдите власти в Северна Сирия проведоха избори през миналата седмица за избирането на лидерите на местната общност, първият етап от трифазния процес, който ще завърши през януари с избирането на парламент.YPG са основен партньор на оглавяваната от САЩ коалиция срещу ДАЕШ в Източна и Северна Сирия, като се сражават като част от Сирийските демократични сили.Въпреки че YPG и Дамаск най-често избягваха конфронтация, напрежението се изостри, след като подкрепяните от САЩ Сирийски демократични сили и подкрепяната от Русия сирийска армия водят отделни кампании срещу ДАЕШ в провинция Дейр ез Зор.Сирийските демократични сили обвиниха правителството на Сирия и съюзниците им от Русия, че са бомбардирали техни бойци в понеделник, което Москва отрече.По-рано тази година Муалем определи битката на сирийските кюрди срещу ДАЕШ като легитимна и намекна, че може да се постигне помирение със сирийските кюрди. Сирийският президент Башар ал Асад се зарече да отвоюва обратно цялата територия на Сирия.", "date": "2017.09.26", "title": "Дамаск е отворен на преговори за автономията на сирийските кюрди"}
{"url": "https://news.bg/politics/borisov-otchete-otlichni-koalitsionni-otnosheniya.html", "text": "България е на първите места в Европа по борба с контрабандата. Това стана ясно от думите на премиера Бойко Борисов по време на срещата на правоприлагащите органи с петте тютюневи компании от Инициативата срещу незаконната търговия с цигари.Борисов отчете намаляване на контрабандата от 34% на 7% за второто тримесечие на 2017 г. и беше категоричен, че тенденцията за спад ще продължи.\"Винаги се борим да сме в челната тройка по резултати. Румъния са с два пъти повече контрабанда от нас\", добави той.Относно отношенията в управляващата коалиция премиерът заяви, че коалиционният съвет е проведен и няма никакви спорове и търкания с \"Обединени патриоти\" и управлението е стабилно.От думите на Борисов стана ясно още, че за отстраняването на Милка Гечева като председател на ДНСК е било съобщено на Валери Симеонов от министъра на регионалното развитие Николай Нанков по време на заседание на Министерски съвет, но после Нанков не го е оповестил публично.Борисов коментира и искането на полицаите за . \"В момента, в който сложим чертата и видим приходите, ще помислим и за тях. Обещал съм им, знаят. На нас не ни отива да говорим празни приказки. Нито ни отива да направим същото, което направиха 2014 г. Правителството на Орешарски, когато, тръгвайки си вдигнаха с 250 млн. заплатите на МВР, и ние от първия ден започнахме да ги изплащаме. Така не се прави, затова всяко нещо трябва да бъде финансово обезпечено.\"По време на срещата вътрешният министър Валентин Радев заяви, че МВР е предотвратило контрабанда на цигари за 3 милиона лева.На срещата присъстваха финансовият министър Владимир Горанов, директорът на агенция Митници\" Георги Костов, заместник главния прокурор Борислав Сарафов, народни представители, както и представители на петте тютюневи компании от Инициативата срещу незаконната търговия с цигари - \"Бритиш Американ Табако Трейдинг\" ЕООД, \"Булгартабак холдинг\" АД, \"Джапан Табако Интернешънъл България\" ЕООД, \"Импириъл Табако България\" ЕООД и \"Филип Морис България\" ЕООД.", "date": "2017.09.26", "title": "Борисов отчете отлични коалиционни отношения"}
{"url": "https://news.bg/bulgaria/obvinenite-za-ubiystvoto-na-taksimetrov-shofyor-ostavat-v-aresta.html", "text": "Софийски апелативен съд остави в ареста Стефан Георгиев и Атанас Спасов. Двамата са обвинени за убийството на таксиметров шофьор от началото на годината. С решението си магистратите потвърдиха определението на СГС.Решението е окончателно и не подлежи на обжалване.Припомняме, че Георгиев и Спасов бяха арестувани заедно с още трима души при спецакция по задържането на организирана престъпна група. На брифинг на прокуратурата и МВР бе съобщено, че убитият е бил подсъдим по дело от 2012 г. за участие в организирана престъпна група. Основната версия за убийството е, че таксиметровият шофьор е бил убит от други членове на групата, за да не изтече от него информация за дейността им.Пред апелативния съд днес защитникът на двамата обвиняеми поиска да им бъде наложена по-лека мярка \"домашен арест\". Адвокат Павел Радомирски посочи, че няма доказателства, сочещи за виновни клиентите му. По думите му няма опасност Георгиев и Спасов да се укрият, ако им бъде наложена по-лека мярка. Адвокат Радомирски допълни, че Георгиев има дъщеря, която е втори клас и той я води на училище. Спасов пък се занимава с консултантска дейност.Защитникът изтъкна пред съдебния състав, че няма доказателства обвиняемите да са се познавали с убития. Адв. Радомирски заяви, че определението на СГС е незаконосъобразно.Прокуратурата поиска обаче от апелативните магистрати да потвърдят определението на Софийски градски съд. Според държавното обвинение е налице обосновано предположение за авторството на деянието и съществува реална опасност да се укрият.", "date": "2017.09.26", "title": "Обвинените за убийството на таксиметров шофьор остават в ареста"}
{"url": "https://news.bg/health/uvolniha-prof-milan-milanov-ot-pirogov.html", "text": "Уволниха проф. Милан Миланов от института за спешна медицинска помощ \"Н. Пирогов\". Това е станало със заповед на директора на болницата проф. Асен Балтов. От \"Пирогов\" заявиха за News.bg, че договорът на проф. Милан Миланов е прекратен от края на август. Професорът, който беше и шеф на болницата, е подписал преди дни, че е уведомен. \"Той беше консултант към Централна реанимация. Това е граждански договор, може да бъде прекратен\", информира Мария Пойразова.По думите на проф. Миланов, в спешната болница има напрежение сред медиците. Новата идея на директора Балтов е от 1 октомври в \"Пирогов\" да се въведе докторски триаж. Това се разбира така - млади лекари да стоят във фоайето и да насочват пациентите към кабинетите.Според проф. Миланов това е груба грешка: \"Първо е добре проф. Балтов да знае какво е триаж. Второ, младите колеги, специализантите са дошли в болницата да специализират медицина, не да стоят във фоайето и да ги правят на митничари. Това е груба грешка\".В понеделник лекари и медицински сестри от \"Пирогов\" изпратиха писмо до медиите, в което изразяват възмущение от работата на директора проф. Асен Балтов. Те го обвиняват, че раздува щата на администрацията, а заплатите там са по-високи от тези на медицинския персонал.Милан Миланов е роден на 29 септември 1945 г. в София. Завършва Медицинския университет със специалност анестезиология, интензивно лечение и спешна медицина.От 1976 г. работи в \"Пирогов\", като от ординатор стига до директорския пост. Професорът е бил три пъти зам.-председател на Българския лекарски съюз, зам.-министър на здравеопазването в правителството на Филип Димитров и бивш общински съветник в СОС от групата на ССД. До освобождаването си беше началник на Централната реанимация на \"Пирогов\".", "date": "2017.09.26", "title": "Уволниха проф. Милан Миланов от \"Пирогов\""}
{"url": "https://news.bg/world/rusiya-raboti-zad-kulisite-za-razreshavane-na-krizata-s-kndr.html", "text": "Конфликт на Корейския полуостров би имал \"катастрофални последствия\". Външното министерство на Русия \"работи зад кулисите\" за намиране на политическо решение на кризата със Северна Корея.Това заяви директорът по въпросите за неразпространение и контрол над оръжията към външното министерство на Русия Михаил Улянов, цитиран от РИА \"Новости\" и Интерфакс.По думите му подходът на САЩ към КНДР води към задънена улица и инструментът с налагането на санкции почти се изчерпва., каза той на пресконференция.Така отговори високопоставеният дипломат на въпрос дали действително Русия водят преговори с представители на КНДР за урегулиране на проблема.На въпрос дали Пхенян притежава ядрени оръжия, Улянов подчерта, че Северна Корея, съдейки по извършените взривове, действително има ядрен потенциал.Но според него това не означава, че международната общност официално признава КНДР за ядрена държава.Улянов подчерта, че Русия е за политическо урегулиране на ситуацията и е убедена, че всяко военно решение ще доведе до катастрофа.По думите му военните учения на Южна Корея и САЩ на Корейския полуостров само провокират КНДР да се конфронтира.Санкциите не са лекарство и нашите американски приятели, които разчитат само на натиска със санкции, се насочват към задънена улица, предупреди той и добави: \"\".", "date": "2017.09.26", "title": "Русия \"работи зад кулисите\" за разрешаване на кризата с КНДР"}
{"url": "https://news.bg/world/kritikuvat-gartsiya-za-bezhantsite.html", "text": " Съветът на Европа критикува условията в центровете за задържане на мигранти в Гърция, предаде АП.Делегати дори са посетили двайсетина лагера, горещи центрове, полицейски управления и гранични пунктове, където мигранти са били държани с месеци.Те са видели мръсни и препълнени килии, недостиг на храна и на питейна вода, въшки и инфекции, така и полицейско насилие.Оценките на групата поставят под съмнение способността на Атина да се справя с проблема.", "date": "2017.09.26", "title": "Критикуват Гърция за бежанците"}
{"url": "https://news.bg/world/fbr-razsledva-kiber-atakite-sreshtu-borsoviya-regulator.html", "text": "ФБР е започнала разследване на хакерската атака срещу Комисията за ценни книжа и борси в САЩ, в която се съхраняват информация и документи от хиляди частни компании и финансови институции. Това съобщи Ройтерс.Киберпрестъпниците дори са получили неоторизиран достъп до данните на комисията през октомври 2016 г. Това е било забелязано още през същия месец. Хакерите твърдят, че са използвали сървър, базиран в Източна Европа.Говорителят на Комисията Джей Клейтън съобщи на 20 септември, че хакерите са имали достъп до системите й.По-рано кредитното бюро Equifax съобщи, че в резултат на кибератаки кибер престъпниците имат достъп до данни за 143 милиона клиенти на компанията.", "date": "2017.09.26", "title": "ФБР разследва кибер атаките срещу борсовия регулатор"}
{"url": "https://news.bg/weather/chakame-dazhd-i-oblatsi.html", "text": "Над страната ще преобладава облачно време и на много места ще вали, сочат данни на Националния институт по метеорология и хидрология. По-значителните и придружени с гръмотевици валежи ще има в Югоизточна България и Родопите.В пет области в страната е обявен жълт код за силен вятър. Това са областите Бургас, Ямбол, Хасково, Кърджали и Смолян.Ще духа слаб, в източната половина от страната- умерен вятър от север-североизток.Максималните температури в страната са предимно между 18 и 23 градуса по ЦелзийАтмосферното налягане е по-висока от средното за месеца.", "date": "2017.09.26", "title": "Чакаме дъжд и облаци"}
{"url": "https://news.bg/world/15-skok-na-prestapleniyata-v-sasht.html", "text": "С 15% са се увеличили престъпленията в най-големите американски градове през последната година, показват изнесени от ФБР данни, цитирани от АФП.Има ръст на убийствата в големите градове между престъпни банди.В годишния си доклад \"Престъпленията в САЩ\" бюрото е изчислило 1 248 185 престъпления с насилие през 2016 г. - 4,1% увеличение от 2015 г.Убийствата са се увеличили с 8,6% - повечето от тези престъпления са извършени с огнестрелни оръжия, докато нападенията и изнасилванията са нараснали съответно с 5,1 и 4,9 на сто, а грабежите - 1,2%.В 30-те най-големи градове в САЩ убийствата са се увеличи с 14,8 на сто.20% от убийствата са извършени в Чикаго, където живее под 1% от населението на САЩ.Но престъпленията не са толкова много колкото през пика през 90-те години на XX век.", "date": "2017.09.26", "title": "15% скок на престъпленията в САЩ"}
{"url": "https://news.bg/world/katalunskiyat-lider-zaplashvan-sas-zatvor.html", "text": "Главният прокурор на Испания не изключва да бъде издадена заповед за арестуването на каталунския президент Карлес Пучдемон, информира АФП.Испанските власти продължават да възпрепятстват организирането на референдум за независимост в региона.Хосе Мануел Маза заяви, че Пучдемон може да бъде обвинен в неподчинение, злоупотреба със служебно положение и злоупотреба с обществени средства заради организирането на референдума на 1 октомври.Маза каза в интервю за радио Onda Cero, че е възможно да бъде взето такова решение, но към момента не се разглежда.Премиерът на Испания Мариано Рахой, който се среща с американския президент Доналд Тръмп във Вашингтон днес, многократно повтори, че референдумът няма да се проведе, тъй като е незаконен и неконституционен.Законодателството за провеждането на вота вече е блокирано от Конституционния съд.Вчера полицията извика на разпит 17 души заради разработване на уеб сайтове за референдума.В същото време полицията навести офиса на кмета на Олиана Микел Сала, един от над 700 кметове, които са разследвани.", "date": "2017.09.26", "title": "Каталунският лидер заплашван със затвор"}
{"url": "https://news.bg/world/trima-izraeltsi-ubiti-pri-teror-do-jerusalim.html", "text": "Трима израелци са убити, а един е сериозно пострадал при терористична атака до селището Хар Адар в близост до Йерусалим рано тази сутрин.Това съобщи израелската полиция, цитирана от \"Таймс оф Израел\".Според полицията нападателят е открил огън по група полицаи, които са отваряли път.Извършителят е убит от полицаите на мястото на атаката, добавиха от силите на реда.Той влязъл в Хар Адар с група палестинци, които са работили в селището. Той \"събудил подозрение\" у полицаите и след това извадил пистолет и открил огън по израелците, поясниха от МВР на Израел.Не се разкрива самоличността на жертвите и на извършителя.Тежко пострадалият е на 32-годишна възраст. Той е с огнестрелни рани в горната част на тялото. Простреляният е откаран в болница в Йерусалим.Атаката е извършена малко след 07,00 часа местно време.", "date": "2017.09.26", "title": "Трима израелци убити при терор до Йерусалим"}
{"url": "https://news.bg/world/severna-koreya-zasilva-otbranata-po-iztochnoto-kraybrezhie.html", "text": "Северна Корея засилва отбраната по източното крайбрежие, съобщава южнокорейската медия \"Йонхап\", позовавайки се на разузнаването в Сеул.Според разузнаването КНДР не е предприела незабавни действия в отговор на извършените от стратегически бомбардировачи на САЩ полети до източното крайбрежие миналата седмица. Тоталитарният режим може би не е успял да засече самолетите.По време на парламентарно изслушване Националната разузнавателна служба също разкри, че след като Вашингтон е показал \"мускули\" в събота, забелязва се раздвижване от страна на Пхенян. КНДР разполага самолети и подсилва отбраната по крайбрежието си.Ескортирани от изтребители Ф-15 от военновъздушната база \"Кадена\" в Окинава, американски бомбардировачи B-1B от базата \"Андерсън\" в Гуам проведоха нощен полет в международното въздушно пространство северно от Северната ограничителна линия - морската граница на Южна и Северна Корея. Вашингтон обяви, че полетът е показал сериозността във връзка с \"безразсъдното поведение\" на КНДР.Отсъствието на военен отговор от страна на тоталитарния режим води до спекулации, че страната наистина не може да поддържа напълно радарната система заради недостиг на електричество. Някои експерти твърдят, че Пхенян не е предприел действия, тъй като полетът е извършен в международното въздушно пространство.Известно е, че Северна Корея има радарна система за ранно предупреждение, която е с обсег на действие 600 километра.По време на изслушването в парламентарната комисия по разузнаване агенцията потвърди, че мисията с B-1B е извършена след консултации между Сеул и Вашингтон.Вчера КНДР съобщи, че американският президент Доналд Тръмп е обявил война на страната и заплашиха да свалят американски бомбардировачи до Корейския полуостров.Говорителят на Белия дом Сара Сандърс отрече, че Вашингтон е обявил война и нарече коментара \"абсурден\".През последните месеци ескалира напрежението на Корейския полуостров, след като Пхенян проведе шести ядрен тест и няколко ракетни изпитания.САЩ и Южна Корея са технически във война със Северна Корея, след като Корейската война от 1950-1953 г. приключи с примирие, но не и с мирен договор.", "date": "2017.09.26", "title": "Северна Корея засилва отбраната по източното крайбрежие"}
{"url": "https://news.bg/politics/tsvetanov-otseche-dukova-davala-signal-za-neraboteshto-ustroystvo.html", "text": "\"Няма абсолютно никакви знаци, които прави Снежана Дукова\", заяви Цветан Цветанов пред БТВ. \"От тогава излезе някаква снимка май на Жельо Бойчев. Представяте ли си, че те могат да си партнират по този начин?\", пита Цветанов. Той е категоричен, че при гласуването Дукова сигнализира неизправност с устройството.\"Ако сте пред устройство, което не работи, за квестора този знак означава, че трябва да ви регистрира вота\", допълни Цветанов.\"Всеки един от кандидатите трябва да покрие минимума от критериите. Този избор имаше обществен фокус\" каза Цветанов относно изборът на парламентарната квота на ВСС. Зам.-председателят на ГЕРБ изтъкна, че изборът се е случил по нови правила. По негово мнение са успели да оправдаят общественото очакване.Цветанов обяви и, че този избор напълно е бил съобразен с препоръките на Венецианската комисия. \"Висшия съдебен съвет е избран с квалифицирано мнозинство\", коментира Цветанов и пита защо не се говори, че Брендо е осъден в Италия, а от 20 г. не може да бъде осъден в България.Защитавайки парламентарната квота, Цветан Цветанов обясни, че от квотата на ГЕРБ, има впечатляващи магистрати. Той спомена имената на Вероника Имова и прокурор Чапкънова, която е работила по-най-тежкото дело в страната - за терористичния акт в Сарафово.Относно отношенията в коалицията, Цветанов обясни, че няма проблеми, които да не бъдат преодолявани и всеки един има своето мнение. \"Днес ще имаме среща на така наречения политически съвет с Обединените патриоти\", каза той и предположи, че именно на тази среща ще успеят да изгладят недоразуменията.Цветанов отново изтъкна, че Валери Симеонов е прям човек, но обясни, че от ГЕРБ предпочитат да решават проблемите \"в семейството\".На въпрос за купуването на изтребители Цветанов отговори: \"Визира се винаги тази анкетна комисия, която се прави за самолетите. Всяко демократично общество трябва да работи така\".Коментарът му над конфликта между САЩ и Северна Корея беше, че всяка държава се тревожи за това. \"България се придържа към това да не се използват ядрени мощности. Да не се търси военна конфронтация - тя е вредна навсякъде по света\", обясни Цветан Цветанов", "date": "2017.09.26", "title": "Цветанов отсече: Дукова давала сигнал за неработещо устройство"}
{"url": "https://news.bg/world/evropeyski-diplomati-zovat-tramp-da-ne-napuska-yadrenata-sdelka-s-iran.html", "text": "Европейски дипломати призоваха американския президент Доналд Тръмп да не блокира ядреното споразумение с Иран, съобщават световни агенции.Дипломати от ЕС, Германия, Франция и Великобритания защитиха сделката. Те поясниха, че сключеното през 2015 г. споразумение е в национален интерес на техните страни, на Близкия изток и света като цяло. Според тях, ако Вашингтон се оттегли, това ще засегне доверието към Запада.Тръмп многократно намекна, че иска да изтегли САЩ от споразумението, тъй като не е в интерес на страната. По думите му сделката нито засяга ракетната програма на Иран, нито действията на Техеран в региона.Стюарт Айзенщат, председател на съветнически орган за Иран към Атлантическия съвет, призова Тръмп да вземе под внимание по-широкия контекст. Според него Вашингтон би изпратил сигнал, че не може да се разчита на дипломацията, както и може да бъде засегнато доверието към Запада, ако САЩ не изпълнят иранското ядрено споразумение.", "date": "2017.09.26", "title": "Европейски дипломати зоват Тръмп да не напуска ядрената сделка с Иран"}
{"url": "https://news.bg/world/ohranitel-na-filipinskiya-prezident-e-ubit-pri-strelba.html", "text": "Един от охранителите на филипинския президент Родриго Дутерте е убит при стрелба до президентската резиденция в Манила, съобщи шефът на охраната на държавния глава, цитиран от Ройтерс.Дутерте не е бил в резиденцията по време на нападението.Тялото на охранителя е открито от съпругата в парка Малакананг, където живее охраната, близо до президентския дворец, поясни Лопе Дагой.Охранителят е прострелян в гърдите. Полицията разследва инцидента. Президентът е известен.", "date": "2017.09.26", "title": "Охранител на филипинския президент е убит при стрелба"}
{"url": "https://news.bg/world/kitay-i-sasht-si-obeshtaha-da-podobryat-targovskiya-dialog.html", "text": "Сътрудничеството е \"основната насока на развитие\" в икономическите отношения между Китай и САЩ, тъй като са най-големите търговски партньори.Това заяви премиерът на Китай Ли Къцян в Пекин след среща с американския секретар на търговията Уилбър Рос, цитиран от \"Синхуа\".Според Къцян общите интереси са много по-силни от търканията.Търговското министерство на САЩ обяви, че двете страни са постигнали съгласие, че търговските противоречия трябва да бъдат разрешени чрез преговори.Рос е пояснил, че двустранните отношения \"стават по-тесни и се радват на светло бъдеще\". По думите му комуникацията ще се подобри, тъй като Китай е открит за повишаване на търговското и инвеститорско партньорство.Ли Къцян изтъкнал, че Пекин се надява, че САЩ ще третират инвестициите справедливо и ще махнат пречките при доставянето на високи технологии.", "date": "2017.09.26", "title": "Китай и САЩ си обещаха да подобрят търговския диалог"}
{"url": "https://news.bg/health/za-riba-s-iztekal-srok-na-godnost-preduprezhdavat-aktivni-potrebiteli.html", "text": "Предлагат риба с изтекъл срок на годност, предупреди председателят на Българската национална асоциация \"Активни потребители\" Богомил Николов. Пред БНР той обясни, че въпреки самоконтрола на търговските вериги и наблюдението на клиентите, които четат етикетите, на пазара има стара риба.Ние като потребители не обръщаме достатъчно внимание и самите вериги също са направили пропуск, дали е нарочно или не, няма голямо значение. Контролният орган също не е забелязал такива пропуски. От началото на ХХI век има 1400 случая, докладвани в Европейската система, за наличие на тежки метали в риба. Нито един от тях не идва от България, обясни Николов. Страните членки са длъжни да съобщават за всички нередности и опасности на пазара чрез централизираната Система за бързо оповестяване за опасни храни и фуражи (Rapid Alert System for Food and Feed - RASFF). От всички сигнали от началото на ХХI век около 5400 сигнала за нередности или опасности в рибните продукти. За сравнение, предупрежденията за месните храни са 2600, за пилешкото около 2300. Най-малко са сигналите за нередности при млечните храни - 900.Понеже изброените продукти от животински произход се консумират много повече изводът е очевиден - рибата е най-рисковата храна. При нея шанса да попаднете на опасен продукт е поне 5 пъти по-голям отколкото при другите месни продукти, пишат \"Активни потребители\".Според Николов, подобен проблем е сигнал, че най-вероятно тестове за годността на рибата, не се извършват. Неговата организация е мотивирана да направи такъв тест.Оказа се, че от 12 изследвани риби, в една беше установено превишение на нормата за олово. Тази риба беше балтийска шпрота, която на етикета беше преведена като цаца. Установихме още няколко такива разминавания в наименованията на рибите - или етикетите са неправилно преведени, или са обозначени с различно име. Имаше една сьомга, която изобщо нямаше характерния розово-червеникав цвят, а по-скоро беше бяла, каза Николов.Анализът на данните от RASFF сочи, че тежките метали са основни замърсители в рибата с 1410 случая, гласи справка на \"Акитивни потребители\". На следващите места в тази печална класация са патогенните микроорганизми (780), паразитите (560) и някои химични биозамърсители като хистамина и др. Всъщност рибата е най-замърсената с тежки метали храна изобщо.Изненадващо на първо място за произход на замърсени риби е Испания. С произход от тази страна са докладвани 534 случая на тежки метали. Вероятно се дължи на факта, че рибата от Испания се лови в замърсени с индустриални и битови отпадъци райони на Атлантическия океан и Средиземно море. Следващи в класацията са обичайните заподозрени държави от Азия - Виетнам, Индонезия, Сингапур и др., гласи справката на потребителската организация.Контролът в България се осъществява от Българската Агенция по Безопасност на Храните (БАБХ). Националният контрол е докладвал за 39 случая на опасна риба, от общо 5400 в ЕС. За последен път това се е случило през 2014 година. От споменатите 39 предупреждения нито едно не е за съдържание на наднормени количества тежки метали, докато в ЕС те са 26% от всички докладвани случаи.", "date": "2017.09.26", "title": "За риба с изтекъл срок на годност предупреждават \"Активни потребители\""}
{"url": "https://news.bg/education/3000-otpadnali-detsa-sa-varnati-v-uchilishte.html", "text": "\"Финансирането не винаги е достатъчно да покрие всичко нужди по проектите за младежите\". Това стана ясно от коментара на вицепремиера Томислав Дончев по време на конференция за юношеството.\"Не сме в етап да правим фини настройки\", подчерта Дончев и добави, че все още има за решаване големи проблеми. Той акцентира върху необхванатите ученици в учебния процес. 3000 деца са върнати в клас. В същото време 200 000 са отпадналите. Всички институции са впрегнати, по думите му, в процеса на връщане на децата в училище.\"Маргинализацията е огромен проблем\", обясни още вицепремиерът. Комитетът за правата на детето отбелязва, че потенциалът на подрастващите в голяма степен може да бъде развит, защото държавите членки не признават или не инвестират в мерки, които са необходими, за да се ползват те от правата си.В повечето страни нямало данни, разпределени по възраст, пол и увреждания, които да информират политиката, да идентифицират пропуските и да подкрепят осигуряването на необходимите ресурси за подрастващите, сочи информация комитвта. Основните политики, предназначени за деца или младежи, често не успяват да отговорят на разнообразните потребности на подрастващите и са недостатъчни, за да гарантират реализация на техните права, обясняват от Комитета.Цената на бездействието и неуспеха е висока: основите, положени в периода на израстване по отношение на емоционалната сигурност, здравето, сексуалността, образованието, уменията, издръжливостта и разбиране на правата, ще имат дълбоки последствия не само за индивидуалното оптимално развитие на подрастващите, но и за настоящото и бъдещото социално-икономическо развитие, стана ясно от конференцията. Комитетът настоява да се засили потенциала на подрастващите, както и да се преодолеят предизвикателствата, пред които те са изправени в прехода от детството към зрелостта във все по-глобализиращия се и сложен свят.", "date": "2017.09.26", "title": "3000 отпаднали деца са върнати в училище"}
{"url": "https://news.bg/world/pozhar-unishtozhi-dzhamiya-v-shvetsiya.html", "text": "Джамия беше запалена в шведския град Еребру. Към момента няма информация за пострадали хора.Сигналът за пожара в джамията е бил депозиран в 2 часа през нощта местно време. Пет часа след това огнеборците все още гасили пожара, който бил на път да обхване цялата сграда, предаде шведският сайт thelocal.se.Според първоначалния сигнал в района били запалени няколко автомобила. След пристигането на пожарникарите обаче те установили, че пожарът е обхванал сградата на джамията.Предстои да се установят щетите от пожара. Една част от сградата на джамията и покривът на постройката са напълно унищожени.Властите в Швеция разследват пожара като умишлен палеж.Според сайта на джамията в Еребру тя е била посещавана от повече от 5 000 посетители месечно от около 25 различни националности.Джамията се намира във въпросната сграда от 2007 година и това не е първата атаката срещу нея. През 2014 година през прозорец в джамията е била хвърлена бутилка със запалима течност, но това не довело до пожар.", "date": "2017.09.26", "title": "Пожар унищожи джамия в Швеция"}
{"url": "https://news.bg/world/tramp-pritiska-afganistan-da-zatvori-misiyata-na-talibanite-v-katar.html", "text": "Американският президент Доналд Тръмп се опитва да убеди афганистанския президент Ашраф Гани да се съгласи да бъде затворена талибанската мисия в Катар, която е канал за диалог през последните повече от 6 г.Това пише британското издание \"Гардиън\", позовавайки се на няколко източници, запознати с дискусията между двете държави.Отбелязва се, че Гани разглежда предложението, направено по време на среща между двамата президенти в четвъртък. Според някои източници афганистанският лидер е склонен да се съгласи.Афганистанското лидерство разглежда 36-членната неофициална делегация в Доха, която талибаните наричат \"политически офис\", като инструмент на Пакистан.Тръмп е против мисията на талибаните по няколко причини. Той я разглежда като провалена инициатива на предшественика си Барак Обама. В същото време монархиите в Близкия изток притискат за затварянето й, тъй като я разглеждат като символ на дипломатическия престиж на Доха и на връзките между Катар и САЩ.Кабул ще трябва да подаде официална молба за затваряне на мисията на талибаните, но крайното решение трябва да вземе катарското правителство.Според източник офисът е косвена жертва в продължаващата криза между Катар и Саудитска Арабия.Не е ясно дали катарският лидер е съгласен да се затвори мисията.Политическата комисия на талибаните откри постоянна мисия в Доха през 2011 г., малко след първите тайни контакти със САЩ в Германия. През 2013 г. имаше неуспешен опит за откриване на първото посолство на талибаните в Катар, на което категорично се противопостави Кабул.Талибаните набързо трябваше да махнат флага си и табелата, но сградата остана като неофициална делегация в Доха за дипломатически контакти, които не доведоха до съществени мирни преговори.Не е ясно дали представителите на талибаните в Доха ще бъдат експулсирани.", "date": "2017.09.26", "title": "Тръмп притиска Афганистан да затвори мисията на талибаните в Катар"}
{"url": "https://news.bg/health/sotsialnoto-ministerstvo-bori-izmamite-s-invalidnite-pensii.html", "text": "Социалното министерство ще се бори с измамите с пенсиите за инвалиди. Това обясни зам.-министърът на труда и социалната политика Султанка Петрова пред Нова телевизия. Тя изтъкна, че целта е да се преодолеят проблемите, трупани от 27 години.\"Затрупана съм с жалби от хора, които търсят помощ и подкрепа. Искаме прозрачна система, за да се намалят злоупотребите\", заяви Петрова. Тя коментира, че планува намаляване на общия брой на хората, които ползват инвалидни пенсии, но за сметка на това ще бъде вдигнат размера на тези, които действително имат нужда от тях.Заместник-министърът очаква в началото на 2018 г. вече да се започне постепенно с промените. Тя изтъкна, че вчера е била приета концепцията за медицинската експертиза и експертизата за работоспособността. \"Всички хора с ампутирани крайници ще получават пожизнен ТЕЛК\", обясни заместник-министърът.Петрова обясни, че се правят много измами с ТЕЛК-ови решения при деца. \"Вече ще се работи по международната квалификация на Световната здравна организация за човешката функционалност, уврежданията и здравето\", заяви Султанка Петрова.", "date": "2017.09.26", "title": "Социалното министерство бори измамите с инвалидните пенсии "}
{"url": "https://news.bg/press/cheren-spisak-za-patsienti-biyachi-pravitelstvoto-shte-namalyava-chinovnitsite.html", "text": "Българска водолазка се удави на метър от рекорд за \"Гинес\" Българска инструктурка по гмуркане загина трагично в неделя в Егейско море при опит да подобри рекорд на \"Гинес\" за дълбоко гмуркане в открити води, съобщи \"Грийк рипортър\". Съпругът ѝ Михаил, заедно с когото влезли в дълбините, е в критично състояние в интензивно отделение на болница в Солун.45-годишната Теодора Балабанова трябваше да опита да подобри рекорда още в събота, 23 септември. Лошите атмосферни условия обаче я принудиха да отложи гмуркането за следващия ден.Двамата водолази се гмурнаха в района на залива Торонеос, който е между ръкавите Касандра и Ситония на Халкидическия полуостров в Гърция.Подобряването на световното най-добро постижение бе мечта и за двамата, за осъществяването на което се готвят дълго време. Целта беше да поставят световен рекорд в две направления - за жени и за двойка гмуркачи на дълбочина от 231 метра в открити води.Черен списък за пациенти биячи Пациентите, склонни към насилие, да влязат в черен списък. Той ще бъде изпратен в болниците и така ще бъде заострено вниманието на лекарите, ако подобен човек потърси помощ. Тази идея бе лансирана по време на кръгла маса на тема \"Мерки за превенция на агресията над медицински лица\", организирана от БЛС. Практиката със създаването на черен списък вече е изпробвана във Великобритания, САЩ и Кипър, каза д-р Галинка Павлова от БЛС.На дискусията стана ясно, че всеки втори медик у нас е бил жертва на агресия, като в половината от случаите насилието се е случило повече от един път. В най-голям риск са медицинските сестри. Пациентите са недоволни от здравната система и особено от доплащането за медицински услуги.Псевдоеколози лапат пари от държавата като спасителиПсевдоеколозите от \"Корал\", които цяло лято протестираха срещу държавата и местните власти заради проверките на институциите, се оказаха лапащи без свян от същата тази държава. Докато през ден скачаха срещу инспекциите на общината, туристическото министерство и РИОСВ - Бургас, при които лъсна, че нелегално настанилите се на плажа и гората зад тях т.нар. дивокъмпингуващи крадат ток и вода, активистите на \"Да запазим \"Корал\" са се цанили за спасители на ивицата. Но далеч не безплатно. Сдружението е взело над 20 бона за два месеца работа, като парите са по обществена поръчка, обявена от областната управа на Бургас.Правителството ще намалява чиновниците чрез споделени услугиПоредно правителство прави пореден опит да намали раздутата администрация и да направи работата й по-ефективна. Вицепремиерът Томислав Дончев стартира вчера съвместен проект със Световната банка, който предвижда закриване на многобройните дирекции и отдели, занимаващи се с една и съща работа в различни ведомства и териториални поделения, и създаване на централни звена за обслужване. Става дума за сливане на службите по счетоводство, \"ТРЗ\", \"Личен състав\" или \"Кадри\", правните отдели, звената за IT. Реформата трябва да доведе до значителни съкращения на чиновници и спестяване на бюджетни разходи.Засякоха замразена цаца с олово на българския пазарНа българския пазар се продава замразена цаца с повишено съдържание на олово и риба с изтекъл срок на годност. Това става ясно от проучване, направено от \"Активни потребители\". Организацията е направила изследвания на 12 търговски марки замразена риба. Всички те са вносни продукти и се предлагат на нашия пазар от търговци, а не от компании, занимаващи се с улов.За само една риба е установено, че е негодна за консумация. Това е замразена цаца, уловена в Балтийско море от латвийска компания. Тя е била с повишено съдържание на олово. Рибата е пакетирана и внесена в България от румънска фирма. Тази търговска марка притежава също и високи, но ненадхвърлящи максимално допустимия лимит количества кадмий и живак, съобщават от организацията. От \"Активни потребители\" правят заключение, че най-проблемна е вносната океанска и морска риба.България не изпълнява задълженията си за поддържане на ДунавОт всички страни по поречието на Дунав България е тази, която най-очевидно не изпълнява задълженията си по поддържането на реката. Това заяви пред \"Капитал\" източник от Генерална дирекция \"Мобилност и транспорт\" на Европейската комисия по време на среща за бъдещето на инструмента \"Свързана Европа\" в Талин. \"От всички проекти, свързани с международната транспортна инфраструктура в България, този ни причинява най-много главоболия. Спешно трябва да се свърши работата по Дунав. Там трябва да се прави драгаж всяка година. През последните 3 години българите не го правят\", заяви източникът, който е във връзка с българското правителство. Драгажът представлява изкопни дейности по дъното на реката, които да я държат плавателна през всички сезони.", "date": "2017.09.26", "title": "Черен списък за пациенти биячи, Правителството ще намалява чиновниците"}
{"url": "https://news.bg/world/ochakvat-raka-da-padne-do-mesets.html", "text": "Очакват столицата на Ислямска държава Рака да падне до месец, предаде Ройтерс.Подкрепяните от САЩ кюрдските и арабските милиции се втурнаха в града през юни, след като се биеха месеци, за да го обкръжат с помощта на джетове и специални части, водени от САЩ.Ислямската държава е загубила голяма част от територията си в Сирия тази година при отделни офанзиви.Ислямските бойци оказват твърда съпротива, като поставят десетки мини около техните позиции.", "date": "2017.09.26", "title": "Очакват Рака да падне до месец"}
{"url": "https://news.bg/world/ispaniya-igrata-svarshi-za-kataluniya.html", "text": "Испанските власти засилиха натиска срещу референдума за независимост на Каталуния, предаде Ройтерс.Правителствените представители посочиха, че Каталуния не разполага с избирателна комисия, урни за бюлетините, бюлетини, изборни материали, средства за прозрачно преброяване, както и други средства за произвеждане на референдума.Те добавиха, че резултатите от референдума няма да получат международно признание, нито легитимност.Нито Венецуела, нито Северна Корея ще признаят резултатите.", "date": "2017.09.26", "title": "Испания: Играта свърши за Каталуния"}
{"url": "https://news.bg/world/signal-za-bomba-ottsepi-posolstvo-v-london.html", "text": "Сигнал за бомба отцепи посолство в Лондон. Мерките са взети около мисията на Северна Корея, съобщава в. \"Дейли експрес\".Полицейски служители са затворили в понеделник вечерта посолството на КНДР в британската столица. Причината е подозрителна находка.Полицията е блокирала близките улици и сградата на самата дипломатическа мисия. На мястото на аварийна ситуация пристигна линейка.В полицията в Лондон потвърди, че е произведена контролирана експлозия на мястото на инцидента.", "date": "2017.09.26", "title": "Сигнал за бомба отцепи посолство в Лондон"}
{"url": "https://news.bg/world/tramp-vse-oshte-ne-e-pozdravil-merkel.html", "text": "Президент на САЩ Доналд Тръмп все още не се е обадил на германския канцлер Ангела Меркел, за да я поздрави за резултатите на изборите в Германия, съобщи Белият дом.Двете страни се опитват да уговорят телефонен разговор.Консервативният блок на Меркел печели изборите. Съюзът ХДС/ХСС получава 33% от гласовете.Социалдемократите са с 20%. След тях идва Алтернатива за Германия - 13%.В парламента влизат още Свободните демократи, Зелените и бившите коминисти. Това е първи път от 1953 г. насам, в който в парламента на Германия ще има 6 партии.Меркел най-вероятно ще търси коалиция със Свободните демократи и Зелените. Така тя ще има над 330 мандата.", "date": "2017.09.26", "title": "Тръмп все още не е поздравил Меркел"}
{"url": "https://news.bg/world/makkeyn-lekarite-ne-sa-optimisti.html", "text": "Американският сенатор Джон Маккейн, който беше диагностициран с рак на мозъка през юли, заяви, че лекарите дават \"много трудна прогноза\" за развитието на болестта. Той каза това в интервю за Си Би Ес.\"Те казаха, че това е много сериозно, че прогнозата е много, много сериозна. Някои казват, че три процента, а някои - 14 процента. Знаете ли, това е много лоша прогноза, \"каза той.Маккейн отбеляза, че \"сега ще направим всичко възможно, ще намерим най-добрите лекари\".По-рано сенаторът каза, че прогнозите на лекарите са оптимистични.Той се възстановява след операция.", "date": "2017.09.26", "title": "Маккейн: Лекарите не са оптимисти"}
{"url": "https://news.bg/int-politics/kyurdite-izbraha-nezavisimost.html", "text": "Очаквано над 90 % от кюрдите са решили да подкрепят независимостта на региона Иракски Кюрдистан, предаде АП.Агенцията се позовава на първите резултати, оповестени от избирателната комисия в Ербил късно снощ.Избирателната активност на вчерашния вот е била над 72 процента, добави комисията. Окончателните резултати от референдума се очакват до три дни.След гласуването кюрди празнуваха до късно през нощта по улиците на Ербил, столицата на Иракски Кюрдистан.Правителството на Ирак няма да води преговори с Иракски Кюрдистан за противоконституционния референдум за независимост, заяви премиерът Хайдер ал Абади.САЩ са дълбоко разочаровани заради произвеждането на допитването. Държавният департамент смята, че този акт ще увеличи нестабилността и трудностите в региона.", "date": "2017.09.26", "title": "Кюрдите избраха независимост"}
{"url": "https://news.bg/int-politics/senatori-predavat-tramp-za-obamakear.html", "text": "Сенатори предават президента на САЩ Доналд Тръмп в неговите усилия да премахне на закона за здравното осигуряване на Барак Обама - Обамакеър, предаде АП.Републиканският законопроект за отмяна на Обамакеър изглежда изгубена кауза. До ситуацията се стигна след като трима сенатори от мнозинството заявиха, че няма да го подкрепят.Умерената Сюзан Колин се присъдини към Джон Маккейн и Ранд Пол.Републиканците имат само 52 от 100 места в Сената. Загубата на три гласа е фатална за Тръмп.", "date": "2017.09.26", "title": "Сенатори предават Тръмп за Обамакеър"}
{"url": "https://news.bg/world/i-pri-tramp-lichniyat-meyl-se-polzval-za-sluzhebni-tseli.html", "text": "Най-близките помощници на американския президент Доналд Тръмп са използвали личните си електронни пощи за служебни цели. Това разкрива в. \"Ню Йорк таймс\".Според неговите източници, тази практика са си позволи на най-малко шест бивши и настоящи съветници на президента. Сред тях е и дъщерята на Тръмп- Иванка, така и съпругът й Джаред Кушнър.Освен това в списъка са включени бившият началник на Генералния щаб на Белия дом Райнс Прибас, бившия главен стратег на администрацията Стивън Бенън, един от ключовите съветници Стивън Милър и директор на Националния икономически съвет Гари Кон.При предизборната си кампания Тръмп атакува противника си от Демократичната партия - Хилари Клинтън за нейната практика да използва частната си поща по време на своя мандат като държавен секретар.", "date": "2017.09.26", "title": "И при Тръмп личният мейл се ползвал за служебни цели"}
{"url": "https://news.bg/world/kongresat-pritiska-beliya-dom-da-razkrie-informatsiya-za-izpolzvanite-lichni-imeyli.html", "text": "Комисия към Конгреса призова Белия дом да предостави подробности във връзка с разпространената информация, че съветници са използвали личните си имейли за служебни цели, информира БиБиСи.По-рано беше съобщено, че Джаред Къшнър е използвал личния си имейл, за да комуникира със съветниците в Белия дом като старши съветник на тъста си Доналд Тръмп. После \"Ню Йорк таймс\" писа, че още петима съветници са използвали личните си имейли.Къшнър е бил помолен да запази всичките си имейли.Комисията по надзор към Камарата на представителите е изпратила писмо на Белия дом с искане да се предостави повече информация. Писмото е подписано от републиканеца Трей Гоуди и демократа Илайджа Къмингс.В писмото се пита дали има официални представители в Белия дом, които са използвали личен имейл за служебни цели. Също се настоява да се съобщят лицата, които използват лични мейли и да се предоставят доказателства, че са предприети мерки дейностите да се извършват в съответствие с федералния закон.В писмото се посочва краен срок до 9 октомври.Няма индикации съветниците да са споделяли класифицирана информация с личните имейли.", "date": "2017.09.26", "title": "Конгресът притиска Белия дом да разкрие информация за използваните лични имейли"}
{"url": "https://news.bg/disasters/silno-zemetresenie-kray-fidzhi.html", "text": "Земетресение с магнитуд от 6.4 по скалата на Рихтер удари островите на Фиджи. Към момента няма данни за пострадали.По информация на Световния сеизмологичен център земетресението е разлюляло островната държава около 16.20 часа местно време или около 6 часа българско време.Земетресението е било с дълбочина 100 километра и е регистрирано на около 329 километра югозападно от Тонга и 775 югоизточно от столицата на Фиджи Сува.Предупредителния център за цунами в Тихия океан е информирал, че няма опасност от големи приливни вълни вследствие на земетресението.Само три часа преди земетресението в района е бил регистриран и друг трус с магнитуд от 5.1 по скалата на Рихтер. Трусът е бил на 554 метра дълбочина и е регистриран на 348 километра източно от Сува, Фиджи.", "date": "2017.09.26", "title": "Силно земетресение край Фиджи"}
{"url": "https://news.bg/world/seul-prizova-kndr-da-spre-s-provokatsiite.html", "text": "Външното министерство на Южна Корея призова Северна Корея да спре да нажежава напрежението в региона с ядрени и ракетни изпитания., каза говорител на министерството, цитиран от световни медии.Представителят добави, че кризата трябва да бъде разрешена чрез преговори и призова Пхенян да започне \"час по-скоро преговори за ядрено разоръжаване\".В същото време говорителят на външното министерство на Китай заяви, цитиран от ТАСС, че никой няма да излезе победител в случай на война на Корейския полуостров.Според говорителя евентуална война ще се превърне в трагедия за всички държави в региона.Представителят подчерта, че самонадеяността и взаимните провокации повишават риска от сблъсък и конфликт, а също така намаляват мястото за маневри в рамките на политическото решение.Вчера КНДР съобщи, че американският президент Доналд Тръмп е обявил война на страната и заплашиха да свалят американски бомбардировачи до Корейския полуостров.Говорителят на Белия дом Сара Сандърс отрече, че Вашингтон е обявил война и нарече коментара \"абсурден\".", "date": "2017.09.26", "title": "Сеул призова КНДР да спре с провокациите"}
{"url": "https://news.bg/crime/chastnite-sadebni-izpalniteli-ne-odobryavat-predlozhenite-promeni-v-gpk.html", "text": "Един и същи адвокат и частен съдебен изпълнител участват в няколко случаи на измами по така наречената схема \"Запис на заповед\". Хора губят имуществото си, след като са вписани като длъжници на мним кредитор. Потърпевшите се оказват осъдени и със запорирани средства, без изобщо да са знаели за приписания им дълг, показват няколко разследвания на bTV.В резултат на медиините публикации от Камарата на частните съдебни изпълнители лишиха от права Иван Чолаков, Софийската адвокатска колегия изключи адвокат Симеон Миков, а омбудсманът Мая Манолова и депутатите решиха да направят необходимите поправки в Гражданския процесуален кодекс (ГПК). На първо четене бяха приети промените. Частните съдебни изпълнители също не одобряват промените, като посочват, че с тях работата им ще бъде блокирана, а според опонентите на промените, ще се върнат мутренските времена.Сред предвидените около 70 поправки е и тази - сборът от таксите по изпълнението, събирани от частен съдебен изпълнител (ЧСИ) за сметка на длъжника, както и разходите за адвокат в изпълнителното производство, които са за сметка на длъжника, да не надвишават 150 лева за задължения до 1000 лв.Опоненти на предлаганите промени смятат, че ще спрат плащанията и ще се върнат мутренските години в начина на събиране на задълженията.\"Тези искания за изменения са нормални като позиция и на пръв поглед изглеждат твърде правилни и справедливи, но всъщност не са - коментира Валя Гигова от Висшия адвокатски съвет. Този, който е потърсил правото си по съдебен ред и е получил съдебна защита, няма да може да възстанови всички разноски, включително за адвокатско възнаграждение, които е направил. Така се оказва, че изправната страна трябва да понесе неблагоприятните последици да не може да си възстанови всички направени разноски. Това води до очевидна несправедливост в обществото\".По думите ѝ тази разпоредба \"не намалява адвокатските възнаграждения, а всъщност казва, че независимо какви разноски си направил, длъжникът ще носи отговорност за разноски до 150 лв., без да държи сметка този длъжник физическо лице ли е или богато юридическо лице работодател\".Всеки у нас трябва да знае, че след като не си е изпълнил задължението, ще бъде осъден и ще си понесе санкциите за извършените разноски, посочи Гигова.Според нея промените не водят до спиране на злоупотребите, а до разместване на ценности в обществото.\"Трябва да вземем решение дали искаме да имаме правова държава или не искаме да имаме правова държава. Защото в правовата държава този, който е предизвикал правния спор, който не си е изпълнил задължението, си носи последствията и трябва да плати разноски. Разноските имат две функции: първо, да те стимулират да платиш доброволно, защото тогава няма да платиш разноски, и второ - да възстановиш вредите във вид на направени разноски на страната, която ги е направила\".Частните съдебни изпълнители също не одобряват промените, като посочват, че с тях работата им ще бъде блокирана.Председателят на камарата им Георги Дичев иска да има ефективни съдебни изпълнения. Всяка година у нас се завеждат стотици хиляди граждански и търговски дела и ако съдебното изпълнение не е ефективно, се връщаме в миналото, когато хората се съдеха с години и накрая получаваха съдебно решение, което може да си сложат в рамка, защото няма ефективни инструменти за изпълнение, каза той.Дичев отчете, че ЧСИ не акумулират печалби от дребните задължения.Трябва да се подхожда балансирано и разумно и да не се забравя, че във всеки процес има две страни, призова той и посочи, че за миналата година ЧСИ са възстановили на граждани 150 млн. лв. \"Това е огромна сума. Представете си какъв огромен обем граждани са получили изпълнение, благодарени на ЧСИ\", каза Дичев.Въпросът е, че когато не можеш да си възстановиш разноските, направени в хода на изпълнение, е нормално да потърсиш други способи за събиране. Те могат да бъдат и несъдебни. Тази разпоредба изглежда твърде справедлива, но не е такава, повтори Валя Гигова от Висшия адвокатски съвет.За начисляването на такси от стотици левове от адвокатите тя посочи, че в ГПК има ясни правила, които ограничават отговорността за разноски, и това няма общо с договореното възнаграждение. \"Лично моето мнение е, че трябва да се направи разграничение в скалите на възнагражденията\", каза тя.За проблема с уведомяването на лица, че са длъжници, Гигова коментира: \"Законопроектът предвижда, че ако уведомяването е чрез залепване, то няма да доведе до правните последици, които има всяко друго уведомяване, и в този случай съдът дава указание да се предяви иск по общия ред и длъжникът да бъде призован като ответник в един бъдещ процес\".", "date": "2017.09.26", "title": "Частните съдебни изпълнители не одобряват предложените промени в ГПК"}
{"url": "https://news.bg/politics/da-balgariya-skochi-na-borisov-za-sanktsiite-sreshtu-rusiya.html", "text": "В официална позиция политическата партия на Христо Иванов \"Да българия\" осъжда изявления на премиера бойко Борисов, който заявил, че България ще използва българското председателство в Съвета на ЕС, за да постигне сваляне на санкциите срещу Руската федерация.Според партията това изказване на министър-председателя е в пряко противоречие с националната ни сигурност и сигурността на ЕС. Изказването било още \"пореден израз на принадлежност на Борисов и ГЕРБ към предвождания от Путин антидемократичен популистки интернационал\".От \"Да България\" допълват, че у нас се наблюдавала неукрепнала и недъгава демокрация, а институциите ни били проядени от системна корупция. Всичко това правило България уязвима за \"хибридно проникване, практикуван от путинския режим\".", "date": "2017.09.26", "title": "\"Да България\" скочи на Борисов за санкциите срещу Русия"}
{"url": "https://news.bg/crime/gdbop-zalovi-dvama-fermeri-s-kanabisova-plantatsiya-kray-botevgrad.html", "text": "Служителите на ГД \"Национална полиция\" и ГД \"Борба с организираната престъпност\" задържаха нива с канабис в хода на съвместна специализирана операция по противодействие на наркоразпространението на територията на София, община Ботевград и община Мездра.В акцията са задържани и двама мъже, съответно на 26 и 29-годишна възраст. По първоначална информация и двамата задържани се занимават с отглеждането и разпространението на марихуана.Двамата мъже били засечени в местност край Ботевград. На мястото била открита и нива с множество засадени канабисови растения. Нивата била с обща площ от 36 квадратни метра.След като заловили мъжете на мястото на нивата с нелегални насаждения, полицаите обискирали домовете на лицата. В хода на действията си на територията на община Мездра органите на реда открили кашон, пълен с изсушен канабис, както и различни пособия и материали за отглеждането на растенията.Голямо количество от дрогата било открито и в автомобила, използван от двамата задържани.По случая е образувано досъдебно производство. Разследването продължава под ръководството на Окръжна прокуратура в София до изясняването на пълната криминална дейност на лицата.", "date": "2017.09.26", "title": "ГДБОП залови двама фермери с канабисова плантация край Ботевград"}
{"url": "https://news.bg/bulgaria/fandakova-spira-dogovori-za-remonti.html", "text": "Кметът на София Йорданка Фандъкова спира неизпълнени договори за ремонти. \"В София се инвестират сериозни средства в много големи ремонти\", обясни градоначалникът. Примерите за лоша работа или забавяне обаче са изключително малко, каза тя. Фандъкова изтъкна, че имаме добри строители, но като във всяка професия имаме и не толкова добри примери.\"Моята отговорност е да следя и да не допускаме да плащаме за некачествена работа\", посочи тя. Кметът на столицата обясни, че проектът за бул. \"Шипченски проход\" е на етап за изцяло връщане за преработка на участъците.\"Не мога да си представя, че може строители да работят и да ги върнеш 6 пъти за един тротоар\", обясни кметът какви са нередностите. \"Има неизпълнения на текущи ремонти от страна на някои фирми. В момента правим анализ и разглеждаме много внимателно\", обяви още Йорданка Фандъкова. \"На бул. \"Прага\" единствено ме ядосаха, че хората минават през прахоляка\", обясни тя за друг нарушител. Фирмата има още срок. Все пак трябва да имат и отговорността, че могат и трябва да работят по-бързо и по-интензивно, не с двама души, а с няколко екипа, смята столичният кмет.За \"Граф Игнатиев\" се провежда обществена поръчка за избор на изпълнител и веднага щом има избран такъв, ще бъде изготвен графика по изпълнението на проекта, обещава Фандъкова.", "date": "2017.09.26", "title": "Фандъкова спира договори за ремонти"}
{"url": "https://news.bg/int-politics/turtsiya-i-irak-zapochnaha-savmestni-voenniya-ucheniya-na-obshtata-si-granitsa.html", "text": "Турски и иракски сили са започнали съвместни военни учения на границата между двете страни, съобщават световните информационни агенции.Ученията бяха обявени вследствие на спорния референдум за независимост на Иракски Кюрдистан, който се проведе вчера в разрез с обструкцията на централното правителство в Багдад.Турският президент Реджеп Тайип Ердоган предупреди, че турската армия е готова да предприеме \"необходимите стъпки\" и предложи да бъдат наложени санкции срещу автономния Иракски Кюрдистан.Междувременно иракският премиер Хайдер ал Абади нарече референдума \"противоконституционен\" и беше категоричен, че правителството му няма да обсъжда резултатите и възможно отцеплане на районите, контролирани от кюрдите, от Ирак. Над 90 процента от иракските кюрди гласуваха в полза на независимост. Празненствата продължиха до ранните часове днес в Ербил, столицата на Иракски Кюрдистан. Хората са танцували по площадите, имало е много фойерверки и са носели кюрдското червено-бяло-зелено знаме.  ", "date": "2017.09.26", "title": "Турция и Ирак започнаха съвместни военния учения на общата си граница"}
{"url": "https://news.bg/world/putin-i-merkel-potvardiha-satrudnichestvoto-si-v-telefonen-razgovor.html", "text": "Президентът на Русия Владимир Путин проведе телефонен разговор с германския канцлер Ангела Меркел, съобщава Кремъл.Путин е поздравил Меркел за победата на федералните парламентарни избори в Германия, се казва в съобщението.Двамата лидери са потвърдили готовността да продължи деловото и взаимноизгодното сътрудничество между Русия и ФРГ, заключават от прессекретарята на руския президент.", "date": "2017.09.26", "title": "Путин и Меркел потвърдиха сътрудничеството си в телефонен разговор"}
{"url": "https://news.bg/int-politics/erdogan-obvini-lidera-na-irakski-kyurdistan-v-predatelstvo.html", "text": "Турският президент Реджеп Тайип Ердоган обяви, че всички варианти, от икономически до въздушни и сухопътни военни мерки, са на масата в отговор на референдума за независимост на Иракски Кюрдистан, проведен в Северен Ирак вчера, съобщава \"Ройтерс\".В изказване в президентския дворец Ердоган изтъкна, че Турция няма да се поколебае да използва средствата, с които разполага, ако бъде блокиран пътят към мира, като добави, че се надява, че регионалното правителство на Иракски Кюрдистан ще започне да осъзнава, че е тръгнало по погрешен път.Ердоган също така обвини ръководителя на регионалното правителство на Иракски Кюрдистан Масуд Барзани в \"предателство\" заради провеждането на референдума и предупреди, че иракските кюрди ще гладуват, след като Турция блокира камионите си да преминават границата с Ирак.Това са едни от най-острите изказвания досега на Ердоган относно вчерашния референдум в полуавтономния кюрдски регион в Ирак. Турция разглежда гласуването като заплаха за националната си сигурност и се опасява, че ще разпали сепаратизъм сред нейното кюрдско население в югоизточната част на страната.\"До последния момент ние не очаквахме Барзани да направи такава грешка като провеждането на референдума, очевидно сгрешихме\", коментира Ердоган.\"Това решение за референдум, което беше взето без каквито и да е консултации, е предателство\", подчерта турският държавен глава.Ердоган, чиито коментари бяха предавани на живо по телевизията, отново заплаши да прекъсне тръбопровода, който пренася петрол от богатия на петрол Иракски Кюрдистан към останалия свят.", "date": "2017.09.26", "title": "Ердоган обвини лидера на Иракски Кюрдистан в \"предателство\""}
{"url": "https://news.bg/euronews/ek-proveryava-napredaka-na-sadebnata-ni-reforma.html", "text": "Експерти от Механизма за сътрудничество и оценка към Европейската комисия започват днес да следят напредъка на съдебната реформа в България, съобщи БНР, цитирано от БГНЕС.Според информация от представители на Комисията в Брюксел експертната мисия ще продължи три дни. Предвидено е евроекспертите да проведат срещи с представители на законодателната, изпълнителната и съдебната власт у нас. В мониторинга ще бъде потърсено мнението и на независими контролни органи.Експертите са в София заради изготвянето на Годишния доклад за напредък по Механизма за сътрудничество и оценка, който обичайно излиза в последната сряда на месец януари. Тази година обаче докладът ще излезе по-рано. Причината за това е, че от Европейската комисия не иска да отправя препоръки към държави членки, които към момента председателстват в Съвета на ЕС. Припомняме, председателството на България в Съвета на ЕС започва на 1 януари 2018 година.Евроекспертите ще разискват и избора на новия Висш съдебен съвет. Акцент ще бъде и продължаващата процедура по избор на нов председател на .Чиновниците от ЕК ще обърнат внимание и на новите правомощия на Инспектората към ВСС. Акцент ще бъдат и новите изисквания за  от магистратите и техните близки.Докладът по Механизма за сътрудничество и оценка трябва да бъде обнародван до края на годината. Предполага се и това да бъде последният доклад по механизма, заради  да прекрати специалния мониторинг към България и Румъния в края на мандата на настоящата ЕК. Очаква се страната ни да се следи с общ мониторинг, който се отнася до всички пълноправни държави членки на Европейския съюз.", "date": "2017.09.26", "title": "ЕК проверява напредъка на съдебната ни реформа"}
{"url": "https://news.bg/bulgaria/shvedat-ritnal-kamerierka-v-slanchev-bryag-se-razmina-s-globa.html", "text": "Съдът в Несебър наложи административно наказание глоба в размер 4 500 лева на Ралф Сундберг, съобщава БНР.Сундберг беше признат за виновен за . Делото беше гледано по специален ред, предвиден в закона, който освобождава подсъдимия от наказателна отговорност заради чистото му съдебно минало.Обвиняемият Сундберг заяви пред съда, че се разкайва за постъпката, чувства се засрамен, че преди това никога не е удрял човек и че никога повече няма да прояви агресия.От прокуратурата исках а да му бъде наложено максималното наказание - глоба в размер на 5000 лева. По мнението на прокурор Радост Бошнакова законът трябва да бъде променен. Според нея за подобно дръзко посегателство да се налага по-строго наказание.Адвокат Никола Атанасов, защитник на обвинения, поиска да се съобрази със смекчаващи вината обстоятелства, че подсъдимият нееднократно се е извинил за постъпката си и е оказал съдействие на разследващите органи.От мотивите на съдия Йорданка Майска става ясно, че чистото съдебно минало на подсъдимия не е смекчаващо вината обстоятелство, че той не е проявил елементарно човешко отношение към пострадалата и не е признал фактите по делото.", "date": "2017.09.26", "title": "Шведът, ритнал камериерка в Слънчев бряг, се размина с глоба"}
{"url": "https://news.bg/world/aviokatastrofa-ubila-shefa-na-oon-prez-1961-g-prichinena-pri-ataka.html", "text": "Доклад на ООН за смъртта на генералния секретар на организацията Даг Хамаршелд (1953-1961) разкрива, че има \"значителен обем от доказателства\", че самолетът е бил свален от друг самолет, пише \"Гардиън\".Хамаршелд загива в самолетна катастрофа в Ндола, Замбия, при неизяснени обстоятелства по време на миротворческа мисия в Конго на 18 септември 1961 г.Докладът, предоставен на настоящия лидер на организацията Антонио Гутериш през миналия месец, включва предоставена от САЩ, Великобритания, Белгия, Канада и Германия информация, която преди не е била разкривана.Авторът на доклада, Мохамед Отман, бивш главен прокурор на Танзания, е установил, че правителствата на Великобритания и САЩ са прихванали радиотрафик в района в деня на катастрофата. Информацията може да помогне за разрешаването на 56-годишната мистерия.Две разследвания на Великобритания сочат, че причината за самолетната катастрофа е пилотска грешка, докато комисия към ООН през 1962 не стига до заключение.През последните години шведски независим изследовател убеди ООН да поднови разследването. През 2015 г. комисия установява, че има достатъчно нов материал, за да се назначи специален човек и Отман получава поста през февруари тази година.От доклада му става ясно, че през февруари 1961 г. французите тайно са доставили три бойни самолета Fouga на бунтовниците в провинция Катанга, въпреки че САЩ са били против.Нови сведения потвърждават информация на френски дипломат. Дипломатът е получил информация от белгийски пилот през 1967 г., който работил като наемник за бунтовниците. Белгиецът е разкрил, че е произвел предупредителни изстрели в опит да отклони самолета от Ндола и инцидентно е ударил крилото. Отман отбелязва, че не е успял да установи самоличността на пилота.Властите във Великобритания и Родезия (сегашно Зимбабве) са засекли комуникации на ООН по време на катастрофата и са имали разузнавачи в района. Великобритания следователно трябва да има решаващи доказателства в класифицираните си архиви.САЩ са имали модерен самолет за разузнаване около Ндола, както и шпиони и представители на Пентагони в нощта на катастрофата.Основавайки се на информацията, която имаме, изглежда е правдоподобно външна атака или заплаха да са причинили катастрофата, дали чрез пряка атака, или чрез моментно разсейване на пилотите, заключил Отман.", "date": "2017.09.26", "title": "Авиокатастрофа, убила шефа на ООН през 1961 г., причинена при атака?"}
{"url": "https://news.bg/int-politics/netanyahu-se-oplaka-na-merkel-raztrevozhen-ot-vazhoda-na-antisemitizma-v-germaniya.html", "text": "Премиерът на Израел Бенямин Нетаняху е казал на германския канцлер Ангела Меркел, че еврейската държава е разтревожена заради възхода на антисемитизма в Германия, след като крайнодясната националистическа партия \"Алтернатива за Германия\" зае трето място на германските парламентарни избори в неделя, съобщава \"Франс прес\".\"Израел е разтревожен заради възхода на антисемитизма през последните години сред политически елементи отдясно и отляво, както и от ислямистки елементи\", е изтъкнал Нетаняху в телефонен разговор с Меркел.Нетаняху не е споменал изрично \"Алтернатива за Германия\", която спечели 12,6 процента на изборите, което е най-доброто представяне на националистическа партия в Германия от Втората световна война насам. Израелският премиер призовал новото германско правителство, което ще бъде сформирано, да действа за укрепването на силите в Германия, които приемат историческата отговорност за Холокоста.\"Израел отхвърля всякакъв опит за отричане на Холокоста\", отсякъл Нетаняху, отбелязвайки, че Германия също така остава отговорна за историческите събития, разиграли се през Втората световна война.\"Има две неща - отричане на Холокоста и отричане на отговорността\", подчертал още той.Основни фигури от \"Алтернатива за Германия\" оспориха германската култура за изкупване на вината заради Втората световна война и изтребването на 6 млн. евреи в Холокоста.Повече от 70 години след Холокоста избиването на европейски евреи все още бележи дълбоко отношенията между Израел и Германия, която е един от най-силните му поддръжници в ЕС.", "date": "2017.09.26", "title": "Нетаняху се оплака на Меркел, разтревожен от възхода на антисемитизма в Германия"}
{"url": "https://news.bg/society/oktomvri-iztichat-okolo-4000-vinetki-za-zonite-za-parkirane-v-sofiya.html", "text": "Центърът за градска мобилност припомня, че през октомври изтича валидността на около 4000 винетните стикери в платените зони за паркиране.Срокът за разглеждане на документите е 14 дни, въпреки че служителите на дружеството работят с максимална експедитивност и издават разрешенията далеч преди крайния срок. До този момент около 2600 души са подали заявления.Експертите на ЦГМ съветват всички, които искат да получат достъп до тази услуга да не чакат последните дни. Работят 4 офиси за подаване на документи - на бул. \"Будапеща\" 17, на \"Възраждане\" 1 и в метростанциите \"Европейски съюз\" и \"НДК\". Заявка за издаването на винетен стикер може да да стане и он лайн.На същите адреси се приемат документите на живущите в присъединените части на зелената зона в районите \"Средец\" и \"Лозенец\", която започва да действа от 1 октомври 2017 г.Гражданите, които живеят в зоните за платено паркиране и искат да ползват правото да паркират със стикер, но не са променили своята адресна регистрация, могат да подадат документи и да получат възможност да спират в рамките на месец.След промяната на личните си документи те ще вземат и годишния стикер.", "date": "2017.09.26", "title": "Октомври изтичат около 4000 винетки за зоните за паркиране в София"}
{"url": "https://news.bg/int-politics/zapochnaha-pregovorite-za-sformirane-na-upravlyavashta-koalitsiya-v-germaniya.html", "text": "Политическите партии в Германия са провели първите си срещи днес след изборите в неделя, които оставиха консервативния блок на Ангела Меркел отслабен и е принуден да направи опит да създаде коалиция с две по-малки центристки партии, каквато коалиция досега не е била реализирана в политическата история на Германия, съобщава ДПА.Християндемократическият съюз (ХДС) на Меркел и неговата сестринска партия - Християнсоциалния съюз (ХСС), постигнаха най-слабия си резултат в следвоенната история от 33 процента, докато техният досегашен коалиционен партньор, Социалдемократическата партия, също отбеляза най-слабия си следвоенен резултат от 20,5 на сто, като незабавно обявиха, че излизат в опозиция.В резултат на това единствената практически възможна коалиция ще бъде между ХДС, Зелените и пропазарната Свободна демократическа партия, макар че някои от политиките на по-малките партии противоречат на тези на консерваторите на Меркел.Резултатът от изборите предизвика дебат относно несъгласията между ХДС и ХСС, чиято традиционна доминираща позиция в Бавария беше узурпирана от десните популисти от \"Алтернатива за Германия\" в неделя.ХСС поискаха годишна горна граница от 200 хил. мигранти и бежанци, влизащи в Германия, след като Бавария понесе тежестта от притока на мигранти през 2015 и 2016 г. заради разположението си на южната граница на страната.ХДС на Меркел отказва да се съгласи на такова ограничение, което би усложнило вече напрегнатите коалиционни преговори.", "date": "2017.09.26", "title": "Започнаха преговорите за сформиране на управляваща коалиция в Германия"}
{"url": "https://news.bg/regions/kamion-katastrofira-pri-paten-vazel-letishte-varna.html", "text": "Камион катастрофира при пътен възел \"Летище - Варна\", по пътя Добрич - Варна, след Аксаково.Сигналът за инцидента е бил депозиран на телефон 112 в 15.24 часа, съобщава пресцентъра на МВР. На място веднага пристигнали екипи на \"Пътна полиция\".Към момента е изяснено, че камионът е бил пълен със слънчогледово зърно и се е преобърнал в лявата лента на движение на пътния възел. Останалите две ленти са останали свободни за преминаване, което е спомогнало за предотвратяването на по-големи задръствания в района на катастрофата.Все пак към 17 часа пътят е бил временно затворен, за може тежка техника да изправи обърналия се камион. На мястото на произшествието вече е пристигнал кран, който да освободи изцяло пътните платна. Веднага след удара водачът на камиона е бил контактен. 48-годишният мъж е бил без видими наранявания. Той е откаран в здравно заведение за контролен преглед.Служителите на \"Пътна полиция\" регулират преминаването в района. Въпреки това МВР апелира към водачите да шофират с повишено внимание в района на инцидента.", "date": "2017.09.26", "title": "Камион катастрофира при пътен възел \"Летище - Варна\""}
{"url": "https://news.bg/finance/16-mlrd-leva-za-sotsialno-podpomagane-prez-2015-g-otchete-nsi.html", "text": "16 956.6 млн. лева са отчетените приходи за финансиране на системата за социална защита в страната през 2015 г. От тях 8, 03646 млрд. лева са пари от държавния бюджет, 8, 6 105 млрд. лв. са от осигурителни вноски и 309.7 млн. лв. са класифицирани като други приходи. Това съобщи НСИ, позовавайки се на данни на Европейската система за интегрирана статистика на социалната защита (ESSPROS).Спрямо предходната година се наблюдава увеличение на приходите от осигурителни вноски с 6.9%, а на вноските от държавния бюджет - с 6.6%. Финансирането на социалната защита в България става чрез социално-осигурителни вноски на принципа на солидарността или чрез пряко финансиране от държавния бюджет.През 2015 г. разходите за социална защита са 15 811.6 млн. лева. Това е около 17.9% от брутния вътрешен продукт на страната за същата година. В сравнение с предходната 2014 г. общите разходи за социална защита се увеличават с около 2.2%, а съответният им дял от брутния вътрешен продукт намалява с 0.6 процентни пункта.Най-висок относителен дял в обезщетенията за социална защита заемат разходите по функция \"Навършена възраст/Старост\" (44.7%) с основен компонент \"разходи за пенсии\". Значителен дял заемат и разходите по функция \"Болест/Здравна грижа\" (26.8%) и \"Семейство/Деца\" (10.9%).През 2015 г. разходите за парични обезщетения са в размер на 10 620.3 млн. лв. Това е 69.2% от общо изплатените обезщетения за социална защита.Над 60% от паричните обезщетения се изплащат по функция \"Навършена възраст/Старост\". Основната част от тях не се свързва с изискването за покриване на допълнителни условия при получаването им, тъй като са резултат от участие в социалноосигурителната система. Значителен дял заемат паричните обезщетения, изплащани по функции \"Инвалидност\" (9.2%) и \"Семейство/Деца\" (10.1%).През 2015 г. разходите за обезщетения в натура са в размер на 4 735.4 млн. лв., приблизително колкото са били през 2014 година. С най-висок относителен дял са разходите по функцията \"Болест/Здравна грижа\" (77.6%).Настъпилите промени в системата за социална защита в България през отделните години могат да бъдат проследени по функции и включените в тях видове обезщетения.През 2015 г. по функция \"Болест/Здравна грижа\" - болнични за осигурените, са изплатени 4 114.1 млн. лв., или 26.8% от общо изплатените обезщетения за социална защита.Разходите за парични обезщетения (периодични или еднократна сума) заемат 10.6% от обезщетенията по тази функция и са в размер на 437.2 млн. лева. Периодичните парични обезщетения обхващат платен отпуск поради трудова злополука, професионална болест или общо заболяване. Като еднократни суми се включват предоставените финансови средства за лечение на лица под 18 години в чужбина, както и финансовото подпомагане на български граждани за извършване на дейности по асистирана репродукция.Изплатените обезщетения в натура по функцията през 2015 г. са в размер на 3 676.9 млн. лв. и обхващат плащания за болнична, първична и специализирана извънболнична помощ, дентална помощ, медико-диагностична дейност и плащания за лекарствени продукти и медицински изделия, извършвани от Националната здравноосигурителна каса.В разходите за обезщетения в натура се включват и плащания, извършвани от Министерство на здравеопазването за центровете за спешна медицинска помощ, домовете за медико-социални грижи и държавните психиатрични болници, както и плащанията по здравни пакети, договорени чрез допълнителното здравно осигуряване. През 2015 г. относителният дял на обезщетенията в натура от общите разходи по функцията е 89.4%.През 2015 г. разходите по функция \"Инвалидност\" са в размер на 1 161.7 млн. лв., или 7.6% от общо изплатените обезщетения за социална защита, отчитат от НСИ. В парична форма те са 84.1% от обезщетенията по функцията.Периодичните парични обезщетения обхващат пенсия за инвалидност поради общо заболяване, трудова злополука и професионална болест, пенсия за военна и гражданска инвалидност, социална пенсия за инвалидност, добавка за чужда помощ, месечна добавка за социална интеграция на хората с увреждания, месечна целева помощ за телефонни услуги за военноинвалиди, както и месечна добавка за диетично хранене и лекарствени продукти.Преобладаващ дял (69.9%) от паричните обезщетения по функцията заемат разходите за пенсии за инвалидност. Еднократните суми в размер на 59.4 млн. лв. са предназначени за финансиране на проекти за трудова реализация на хора с увреждания, за целеви помощи за хора с увреден слух или увредено зрение, както и за изработване, покупка и ремонт на помощни средства, приспособления, съоръжения и медицински изделия.Разходите за обезщетения в натура през 2015 г. са в размер на 184.2 млн. лв., или 15.9% от общите разходи по функцията. Основен дял (около 50.0%) заемат разходите за подпомагане при извършване на ежедневни дейности - домашен социален патронаж, социален и личен асистент.Към обезщетенията в натура се включват още разходите, направени за домове за възрастни с увреждания, защитени жилища, класифицирани като разходи по настаняване, както и разходите, свързани с рехабилитация и дневни центрове за лица с увреждания.Разходите за пенсии заемат най-голям относителен дял от изплатените обезщетения за социална защита (около 44% за периода 2013 - 2015 г.).Към функцията се включват всички видове пенсии, отпускани след навършване на законово установената възраст за пенсиониране в страната.През 2015 г. по функция \"Навършена възраст/Старост\" са изплатени 6 868.1 млн. лв., от които 6 823.8 млн. лв. за парични обезщетения, свързани с участие в осигурителната система, и 6.4 млн. лв. за парични обезщетения, които се получават след прилагане на подоходен критерий.През 2015 г. по функция \"Навършена възраст/Старост\" са изплатени 37.9 млн. лв. обезщетения в натура (разходи за домове за стари хора и дневни центрове за стари хора), или 0.8% от общите разходи по функцията.Функцията \"Наследници\" обхваща помощи и обезщетения, които \"осигуряват временни или постоянни доходи на лицата, които са претърпели загуба на съпруг/а или близък роднина, обикновено когато последният представлява основният източник на доходи за получателя на тази социална помощ. По това перо се компенсират наследниците за направените разходи за погребение и за всякакви трудности, причинени от смъртта на член на семейството, предоставят стоки и услуги на наследниците, отговарящи на условията\".Наследници могат да бъдат съпруга/та, бившият/ата съпруг/а на починалото лице, неговите или нейните деца, внуци, родители или други роднини. Обезщетенията, отпускани по тази функция, не зависят от подоходен критерий.През 2015 г. по функция \"Наследници\" са изплатени 840.8 млн. лв., или 5.5% от общо изплатените обезщетения за социална защита. Към функцията се включват наследствените пенсии, добавката към пенсията на починал/а съпруг/а, както и еднократните суми, изплатени на наследници на починало осигурено лице или пенсионер от Универсален/Професионален пенсионен фонд.Разходите за обезщетения в натура по функция \"Наследници\" през 2015 г. са в размер на 0.36 млн. лв. и представляват предоставени еднократни целеви помощи за погребение по Закона за военноинвалидите и военнопострадалите.Функцията \"Семейство/Деца\" обхваща помощи и обезщетения, които \"предоставят финансова подкрепа на домакинствата при отглеждане на деца, финансова помощ на лица, които подпомагат роднини, различни от деца и/или социални услуги, специално предназначени да подпомагат и защитават семейството, особено децата\".През 2015 г. разходите за обезщетения по функция \"Семейство/Деца\" заемат 10.9% от всички обезщетения за социална закрила. Общият размер на изплатените обезщетения по функцията е 1 681.2 млн. лв. и спрямо предходната година нарастват с 4.5%.През 2015 г. за парични обезщетения, свързани с подоходен критерий, са отделени 412.6 млн. лв., или 24.5% от разходите по функцията.Обезщетенията включват месечна помощ за отглеждане на дете до една година за неосигурен родител, месечна помощ за отглеждане на дете до завършване на средно образование, еднократна помощ при бременност и еднократна целева помощ за деца в първи клас.Без условия се отпускат обезщетения за: бременност и раждане, обезщетения при трудоустрояване поради бременност и кърмене, обезщетение по време на отпуск за отглеждане на малко дете, обезщетение при осиновяване на дете от 2 до 5-годишна възраст, месечна помощ за отглеждане на дете с трайни увреждания до 2-годишна възраст. Също без условия се отпускат месечни средства за отглеждане и възпитание на деца в приемни семейства, месечни стипендии за подпомагане на ученици с трайни увреждания и за ученици без родители след завършено основно образование, еднократна помощ при раждане, еднократна помощ за отглеждане на дете от майка студентка, еднократна помощ за отглеждане на близнаци. За този вид обезщетения са изплатени 658.5 млн. лева.Обезщетенията в натура се отнасят до разходи за детски ясли, разходи за настаняване, които обхващат звената \"Майка и бебе\", центровете за настаняване от семеен тип и домовете за деца, както и целева помощ за пътуване на многодетни майки и социални надбавки в натура, изплащани от работодателя.Изплатените обезщетения в натура през 2015 г. са в размер на 610.0 млн. лв., или 36.3% от разходите по функция \"Семейство/Деца\", като спрямо предходната година размерът на обезщетенията в натура е нараснал с 6.3%.Функцията \"Безработица\" обхваща помощи и обезщетения, които \"заместват изцяло или частично загубата на доход на работник/служител, произлизащи от загубата на платена работа, предоставят средства за съществуване на лица, които влизат или повторно навлизат на пазара на труда, компенсират за загубата на доходи поради частична безработица, заместват изцяло или частично загубата на доход на по-възрастен работник/служител, който се пенсионира преди навършване на пенсионна възраст поради намаляване на работните места по икономически причини. С перото \"Безработица\" се покриват разходите за обучение или преквалификация на търсещите работа, подпомагат безработните лица при поемане на разходите за пътуване или преместване с цел получаване на работа, предоставят помощ и облекчение чрез предоставяне на подходящи стоки и услуги\".През 2015 г. по функция \"Безработица\" са изплатени обезщетения в размер на 445.7 млн. лв., или 2.9% от общо изплатените обезщетения за социална защита. Спрямо предходната година разходите по функцията се увеличават с 2.7%.Относителният дял на еднократните плащания от паричните обезщетения по функцията нараства от 15.2% през 2014 г. на 16.2% през 2015 г., или с 1.0 процентни пункта.Обезщетенията в натура се отнасят към активните мерки на пазара на труда и включват разходи при наемане на безработни извън населеното място по постоянен адрес, разходи за обучение и услуги по търсене и предлагане на работа.Относителният дял на обезщетенията в натура се увеличава от 7.7% през 2014 г. на 8.2% през 2015 г., или с 0.5 процентни пункта.Функцията \"Жилищни нужди\" се базира на \"посредничеството на обществените власти за подпомагане на домакинствата при поемане на разходите за жилище. Основен критерий за определяне на обхвата на функцията е наличието на определящ подоходен критерий\".В България този вид помощ се предоставя като обезщетение в натура. Отчитат се: месечна целева помощ за заплащане на наем на общински жилища, като бенефициенти могат да бъдат сираци до 25-годишна възраст, завършили социален учебно-професионален център, самотни стари хора над 70-годишна възраст, както и родител, отглеждащ сам дете/деца. В това перо се включват и разходите за месечна добавка за задоволяване на основни жизнени потребности - наем за общинско жилище. Получатели на тази помощ могат да бъдат самотни лица с трайно намалена работоспособност или с определени вид и степен на увреждане. През 2015 г. са изразходвани 0.5 млн. лв. за обезщетения по функция \"Жилищни нужди\".Функция \"Социално изключване, некласифицирано другаде\"Докато другите функции се отнасят до лица, които са изложени на ясно определени рискове или нужди (възрастни хора, лица с увреждания, безработни и т.н.), то тази функция включва и хората, които са в риск от социално изключване.Концепцията за социалното изключване е с много измерения: на първо място, тя се отнася до недостатъчно ниво на доходите (бедност), но също и до несигурност по отношение на здравето, образованието и заетостта.През 2015 г. изплатените обезщетения по функцията са в размер на 243.8 млн. лв., или с 2.5% повече спрямо предходната година. За парични обезщетения - месечни и еднократни, са отделени 54.8 млн. лв., или 22.5% от общите разходи по функцията.Спрямо предходната година през 2015 г. средствата, отделени за парични обезщетения, намаляват с 5.3%, а относителният им дял от общите разходи намалява с 1.8 процентни пункта.Общият размер на изплатените обезщетения в натура през 2015 г. е 189.1 млн. лв., или с 5.0% повече спрямо предходната година.По това перо обезщетенията в натура са разходите за настаняване в кризисен център, наблюдавано жилище, преходно жилище, център за временно настаняване или приют, както и разходи за различни социални услуги, предлагани в клубове за пенсионера, инвалида и др., центрове за обществена подкрепа, центрове за работа с деца на улицата.Включват се още целевите помощи за отопление, еднократна целева помощ за издаване на лична карта, еднократни помощи за покриване на разходите за дневни и квартирни на лицата, получили разрешение за лечение в чужбина от Министерство на здравеопазването, еднократна целева помощ - предоставяне на индивидуални пакети храни, дентална помощ на ветераните от войните, извън обхвата на основния пакет от здравни дейности, гарантиран от НЗОК.Относителният дял на изплатените обезщетения в натура в общите разходи по функцията е 77.5%, или с 1.8 процентни пункта повече спрямо 2014 година.Европейската система за интегрирана статистика на социалната защита (ESSPROS) е специфичен инструмент за получаване на сравними, актуални и точни данни за социалните плащания и тяхното финансиране на ниво Европейски съюз.Статистическата единица в ESSPROS се нарича \"схема за социална защита\".", "date": "2017.09.26", "title": "16 млрд. лева за социално подпомагане през 2015 г. отчете НСИ"}
{"url": "https://news.bg/int-politics/ruski-mechotsi-udariha-pozitsii-na-daesh-i-al-nusra-v-siriya.html", "text": "Руски стратегически бомбардировачи Ту-95MS (\"Мечок\") са извършили удари по най-важните обекти на терористичните групировки ДАЕШ (\"Ислямска държава\") и Фронт \"Ал Нусра\" в няколко сирийски провинции. Това твърдят от руското военно министерство.Говорителят на руското военно ведомство ген.-майор Игор Конашенков уточни, че въздушните удари са били извършени в провинциите Идлиб и Дейр ез Зор.Бомбардировачите са излетели от летище \"Енгелс\" в Русия, прелетели са над територията на Иран и Ирак и са изстреляли крилати ракети Х-101 срещу целите.\"Внезапните удари унищожиха редица командни центрове на терористите, концентрации на войници и военно оборудване, както и складове за боеприпаси\", обяви Конашенков в изявление.Той подчерта, че всички унищожени цели са били далеч от населени места, от позициите на подкрепяните от САЩ Сирийски демократични сили, както и от крепостите на американските служби за сигурност.Новината идва, след като Сирийските демократични сили обвиниха Русия, че е атакувала техни позиции близо до газови полета в Дейр ез Зор, убивайки и ранявайки няколко бойци. Русия отрече твърденията.Междувременно от руското военно министерство публикуваха кадри от въздуха на позиции на ДАЕШ северно от Дейр ез Зор, показващи оборудването на американски специални сили, разположени в района.Коментирайки относно разкритието, говорителят на руското военно министерство заяви, че Русия не е получила отговор дали американски войски подкрепят ДАЕШ в Сирия.\"Бих искал да ви обърна внимание на обстоятелството, че в крепостите на ДАЕШ, където бяха забелязани американски специални сили, няма никакви признаци за водене на сражения. Няма кратери от снаряди и обстрел\", загатна Конашенков носещата се из пространството теза, че американците всъщност подпомагат ДАЕШ.", "date": "2017.09.26", "title": "Руски \"мечоци\" удариха позиции на ДАЕШ и \"Ал Нусра\" в Сирия"}
{"url": "https://news.bg/health/nyamalo-narusheniya-v-pirogov-za-postradaliya-ot-katastrofa-pred-bolnitsata.html", "text": "Резултатите от проверката на Министерството на здравеопазването потвърждават, че медиците от УМБАЛСМ \"Пирогов\" наистина не могат да оказват медицинска помощ на пострадали в близост до заведението хора.Според проверката на министерството няма нарушения от страна на болничното заведение. Припомняме, това показаха и проверките на Сточната здравна инспекция.Припомняме, на 19 септември, вторник, пострадал човек беше намерен на кръстовището на булевардите \"Цар Борис III\" и \"Пенчо Славейков\", което се намира на няколко метра от \"Пирогов\". От болницата обаче не изпратили екип, който да помогне на пострадалия на мястото на инцидента.Припомняме и че Изпълнителната агенция \"Медицински одит\" констатира, че съгласно член 9 от Наредба №25 за оказване на спешна медицинска помощ: \"центровете за спешна медицинска помощ организират и осигуряват: т.5 \"оказването на спешна медицинска помощ при бедствия, аварии и катастрофи, осъществявайки взаимодействие с органите на полицията, пожарната и гражданската защита\".Въпреки това обаче проверката на Столичната здравна инспекция констатира, че съгласно Правилника за устройството, дейността и вътрешния ред на лечебното заведение, медицинските специалисти могат да оказват помощ единствено на територията на болницата. След това инспекцията повтаря заключението на Медицински одит, че \"според действащата нормативна уредба Центровете за спешна медицинска помощ следва да оказват спешна медицинска помощ на мястото на инцидента и по време на транспорт до болнична структура\".Във конкретния случай от 19 септември екипите на спешна помощ са се отзовали 5 минути след получаването на сигнала. Сигналът за инцидента е бил депозиран на телефон 112 в 15.50 часа, а спешните медици пристигнали в 15.55 часа. Пациентът е бил откаран в болницата, където е бил прегледан и диагностициран с черепно-мозъчна травма. След това човекът е бил хоспитализиран в реанимационното отделение на Клиниката по неврохирургия. ", "date": "2017.09.26", "title": "Нямало нарушения в \"Пирогов\" за пострадалия от катастрофа пред болницата"}
{"url": "https://news.bg/world/patnicheski-vlak-v-shvetsiya-deraylira-sled-kato-se-udari-v-bronirana-mashina.html", "text": "Пътнически влак е дерайлирал в източната част на Швеция след сблъсък с бронирана машина, по време на голямо военно учение в района, съобщава Ройтерс.Катастрофата е станала близо до малкия град Троса, на около един час южно от столицата. Трима души във военното превозно средство и един човек във влака са ранени, съобщава полицията.\"Машинистът е претърпял леки наранявания\", съобщава говорител на железопътния оператор SJ.Влакът е бил с три вагона и е превозвал около 70 пътници.Шведските въоръжени сили и съюзници от НАТО на неутралната страна провеждат най-големите военни игри от две десетилетия. Някои от ученията се извършват в района, където се е случила катастрофата.", "date": "2017.09.26", "title": "Пътнически влак в Швеция дерайлира след като се удари в бронирана машина"}
{"url": "https://news.bg/int-politics/ek-publikuva-ukazaniya-za-protivodeystvie-sreshtu-dvoynite-standarti-pri-hranite.html", "text": "Във връзка с разликите в качеството на някои продукти в различни страни от ЕС Европейската комисия публикува насоки за прилагането на европейското законодателство в областта на храните и защитата на потребителите, съобщиха от ЕК.С това Еврокомисията цели да помогне на националните органи при преценката дали дадено дружество нарушава законодателството на ЕС, когато продава продукти с различно качество в различни държави.В речта си за състоянието на Съюза председателят на Европейската комисия Жан-Клод Юнкер заяви, че не одобрява наличието на различно качество за едни и същи продукти в държавите-членки.\"Не приемам, че в някои части на Европа на хората се продават храни с по-ниско качество, отколкото в други държави, въпреки че търговската марка и опаковката са едни и същи. Сега трябва да предоставим на националните органи повече правомощия, за да отстраняват незаконните практики навсякъде, където съществуват.\" - коментира Юнкер.Вера Йоурова, комисар по въпросите на правосъдието, потребителите и равнопоставеността между половете, изрази аналогична позиция.\"Представянето на два различни продукта с една и съща марка и една и съща опаковка е заблуждаващо и нелоялно спрямо потребителите. Този въпрос е ясен пример за това, че можем да решаваме трансгранични проблеми само когато работим заедно на равнището на ЕС. Твърде дълго време държавите членки не можаха сами да намерят правилния начин за справяне с този проблем. Твърдо съм решена да бъде сложен край на тази забранена от законодателството на ЕС практика и да се гарантира, че всички потребители са третирани еднакво.\" - увери Йоурова.В  се разясняват изискванията на европейското законодателство в областта на храните и защитата на потребителите, които органите трябва да вземат под внимание, когато анализират евентуален проблем с разлики в качеството на продуктите. ", "date": "2017.09.26", "title": "ЕК публикува указания за противодействие срещу двойните стандарти при храните"}
{"url": "https://news.bg/bulgaria/shestoklasnik-e-s-izvaden-dalak-sled-poboy-v-uchilishte.html", "text": "Шестокласник пострада тежко след сбиване в шуменско училище, предаде Нова телевизия.Инцидентът е станал вчера в елитната хуманитарна гимназия.Малко преди обяд децата били в час по математика. По време на занятията две момчета - Красимир и Виктор, се скарали заради топче.13-годишният Красимир напсувал съученика си и това разпалило конфликта. След като двамата се сдърпали, Виктор паднал върху Красимир и го ударил в корема с лакът.Шестокласникът се оплакал от болки и бил заведен в медицинската служба. Оттам се обадили на близките му, които го откарали в болница.Лекарите установили, че има разкъсване на далака и се наложило органът да бъде отстранен.Момчето вече е в добро общо състояние. Настанено е за лечение в Първа хирургия на шуменската болница.", "date": "2017.09.26", "title": "Шестокласник е с изваден далак след побой в училище"}
{"url": "https://news.bg/int-politics/dvama-ot-liderite-na-alternativa-za-germaniya-napuskat-partiyata.html", "text": "Двама от лидерите на антиимигрантската партия \"Алтернатива за Германия\" - Фрауке Петри и Маркус Прецел, напускат формацията, предаде Дойче веле.По-рано днес съпредседателката на популистката партия Фрауке Петри обяви, че напуска лидерския пост, който споделяше с Йорг Мойтен, след като вчера беше отгласен отказът й да бъде депутат от групата на \"Алтернатива за Германия\".Самият Мойтен беше изненадан от решението на Петри и го определи като като \"бомба\".Непосредствено след изявлението за напускане на Петри, аналогично решение обяви и нейният съпруг Маркус Прецел - лидер на организацията в Северен Рейн-Вестфалия и фракцията на партията в местния парламент в Дюселдорф. Той напуска както фракцията, така и партията, заяви пресаташето на парламентарната група Михаел Швайцер.Самата Фрауке Петри не пропусна да отбележи непрестанните борби за власт в партийното ръководство през последните няколко месеца.Припомняме, на парламентарните избори \"Алтернатива за Германия\" получи 12.6% от гласовете.", "date": "2017.09.26", "title": "Двама от лидерите на „Алтернатива за Германия” напускат партията"}
