{"url": "https://news.bg/int-politics/london-ulichi-ruskiya-poslanik-v-lazha.html", "text": "Министерството на външните работи на Великобритания отхвърли твърдението на руския посланик в Лондон Александър Яковенко, че руската и британската страна са се договорили за частично възстановяване на числеността на дипломатите в посолствата си, предаде Би Би Си.През март  заради употребата на химическо оръжие от  при покушението в Солсбъри срещу Сергей и Юлия Скрипал. Общият брой на напусналите Лондон руски представители членове на семействата им е 80 души.В отговор  и закри всички офиси на Британския съвет на руска територия.Вчера руският посланик в Лондон Александър Яковенко заяви, че двете страни са се споразумели да възстановят състава на посолствата.В отговор от Форин офис заявиха, че няма никаква промяна в позицията на британската страна след случая Скрипал.\"Ние сме в постоянен диалог с Русия във връзка с дипломатическите визи още преди събитията в Солсбъри. Има редовен обмен на визи за дипломати и не коментираме индивидуалните случаи. Няма никакви нови споразумения. Няма никаква промяна в позицията ни по отношение на руското дипломатическо присъствие в Обединеното кралство - това се отнася и за предприетите мерки след събитията в Солсбъри. Числеността на служителите в дипломатическите мисии се определя според действащите ограничения.\" - гласи позицията на британското външно министерство.", "date": "2018.12.29", "title": "Лондон уличи руския посланик в лъжа"}
{"url": "https://news.bg/regions/postavyat-vremenen-most-pri-selo-chomakovtsi.html", "text": "Изграждат временен сглобяем мост при село Чомаковци, съобщи bTV. Поставянето му се наложи заради друг пропаднал мост над река Искър, който отряза достъпа на шест населени места към Червен бряг.Мостът се изгражда от частна фирма от Плевен. Държавата е отпуснала близо 100 000 лв. за операцията.Работата обаче е спряна, тъй като багерът, който повдига елементите, е скъсал верига.Kомуникацията между общината, институциите и инициативния комитет продължи около 2 месеца, докато се стигне до доставката на този метален мост.Очаква се мостът да бъде открит в началото на новата година. Така маршрутът на леките автомобили до Червен бряг ще се облекчи с поне 50 км.Припомняме, че над 2 хиляди души С протестен автопоход, организиран от Инициативен комитет от Червен бряг, хората поискаха да имат безопасен достъп до домовете си.На 27 ноември по повод постъпили сигнали в президентството, в за бързото възстановяване на транспортните връзки между Червен бряг и Чомаковци. ", "date": "2018.12.29", "title": "Поставят временен мост при село Чомаковци"}
{"url": "https://news.bg/regions/ogranichavat-dvizhenieto-v-sofiya-ot-dnes.html", "text": "От 20 часа днес влиза в сила организация на движението в София заради новогодишния концерт на 31 декември, информира БНР.Забраняват се престоят и паркирането на превозни средства на площад \"Княз Александър Първи\", на ул. \"Дякон Игнатий\" между бул. \"Цар Освободител\" и ул. \"Аксаков\", и на ул. \"Дякон Игнатий\" от страната на градинката срещу ул. \"Аксаков\".Ограниченията ще важат до 18 часа на 1 януари.От столичната община информират, че ще бъдат изградени контролно-пропускателни пунктове за концерта.", "date": "2018.12.29", "title": "Ограничават движението в София от днес"}
{"url": "https://news.bg/world/ungariya-premahna-statuya-na-antisavetskiya-geroy-imre-nagi.html", "text": "Унгарските власти премахнаха обичана от хората статуя на Имре Наги - героят от антисъветската революция през 1956 г. Статуята беше разположена на площад в центъра на Будапеща, информира Би Би Си.Паметникът е преместен на площад \"Мари Ясаи\" - северно от сградата на парламента.Критици обвиниха националистическото правителство на премиера Виктор Орбан, че се опитва да пренапише историята на държавата.На мястото на статуята ще бъде поставен мемориал на жертвите на комунистическия режим през 1919 г. - Унгарска съветска република, която просъществува 133 дни.По оценка на много унгарци революцията от 1956 г. е един от най-гордите моменти в историята на страната им.62-годишният Наги е осъден на смърт чрез обесване. Присъдата е изпълнена на 16 юни 1958 г. Посмъртно Имре Наги е реабилитиран през 1989 година.Статуята на Наги е издигната през 1996 г. на площад \"Мъченици\".Новият паметник на площада ще е копие на монумент по време на пронацисткото управление на Миклош Хорти.Внучка на Наги е сред тези, които са против решението на унгарското правителство.Поддръжници на Орбан твърдят, че целта е части от столицата да се върнат към облика от преди Втората световна война, преди десетилетията комунистическо управление.", "date": "2018.12.29", "title": "Унгария премахна статуя на антисъветския герой Имре Наги"}
{"url": "https://news.bg/health/pazardzhishka-bolnitsa-poluchava-dopalnitelni-pari-za-remont-i-aparatura.html", "text": " Пазарджишката многопрофилна болница получава 450 000 лв. за ремонт и нова апаратура, съобщи БНР. Парите са отпуснати от министерството на здравеопазването. Преди дни здравното заведение, което основно обслужва областта, получи други 230 хиляди лева за нови хемодиализни апарати.40 хиляди лева ще бъдат вложени за ремонт и нова апаратура в Съдебна медицина. С останалите 415 хиляди лева ще се ремонтират Неврологичното и Инфекциозното отделение. Предвидено е да се закупи и нов ренгенов апарат.Според ръководството на болницата подобна финансова подкрепа се получава за първи път от години насам.Директорът на лечебното заведение Васил Вълчев е на мнение, че държавата трябва да подпомага областните и общинските болници, а не да се разкриват непрекъснато нови частни заведения за лечение.Той уточни, че с парите от първия транш вече са закупени 8 чисто нови апарата за хемодиализа.", "date": "2018.12.29", "title": "Пазарджишка болница получава допълнителни пари за ремонт и апаратура "}
{"url": "https://news.bg/world/malki-protesti-na-zhaltite-zhiletki-vav-frantsiya.html", "text": "\"Жълтите жилетки\" се разделиха на малки групи и организираха протести в Париж и други райони на Франция, съобщава АП.Според осведомителната агенция изглежда, че протестното движение започва да избледнява.Дузина се събраха на булевард \"Шанз-Елизе\" - сцена на невиждани от години безредици по-рано този месец. Полицията внимателно следи демонстрациите, но броят на полицаите и протестиращите е далеч по-малък в сравнение с последните няколко седмици.Движението беше насочено срещу политики на френския президент Еманюел Макрон, който в крайна сметка се огъна и изпълни исканията им за данъчни облекчения и икономическа помощ.Но някои французи продължиха да издигат блокади на ключови пътни артерии.ДвижениетоНаричат се \"жълтите жилетки\", тъй като носят флуоресцентни жилетки, които са задължителни в превозните средства.", "date": "2018.12.29", "title": "Малки протести на „жълтите жилетки” във Франция"}
{"url": "https://news.bg/regions/6-proekta-za-finansirane-po-plana-yunker-specheli-varna.html", "text": "Шест проекта за финансиране по инвестиционния план на Европейския съюз \"Юнкер\" е спечелила областната администрация във Варна, съобщи БНР.По думите на областният управител на Варна Стоян Пасев средства са насочени към създаване на софтуер за превенция и мониторинг на състоянието на язовирните стени в областта.Те ще се използват още за създаване на интегрирана система за управление при извънредни ситуации и за спасителни и неотложни работи по укрепването на скалния венец над община Провадия.Пасев обясни, че единият проект е за софтуерен продукт, другият за реализиране на сателитна връзка, а третият за община Провадия - изграждане и укрепване на срутища. Останалите три проекта са свързани със създаването на спортен инкубатор за насърчаване на млади спортисти във Варна, със създаването на модел за опазването и реновирането на сгради с културно-историческа стойност, както и за изграждането на модулна рафинерия в промишлената зона на Варненското езеро за производство на горива.Областният управител изрази надеждата си първите три проекта да бъдат готови още през февруари.", "date": "2018.12.29", "title": "6 проекта за финансиране по плана \"Юнкер\" спечели Варна"}
{"url": "https://news.bg/world/rusiya-i-turtsiya-koordinirat-voynitsite-si-v-siriya-sled-izteglyaneto-na-sasht.html", "text": "Русия и Турция постигнаха споразумение да координират действията си в Сирия Това съобщи руският външен министър Сергей Лавров, цитиран от АФП и \"Дейли сабах\".Министърът на външните работи на Турция Мевлют Чавушоглу води турска делегация за разговори с руските си колеги в Москва. В турската делегация са също военният министър, шефът на разузнаването и говорителят на президента на Турция.\"Постигнахме споразумение да координираме нашите войници в Сирия след изтеглянето на САЩ\", обяви Лавров след разговори с турския си колега.Чавушоглу коментира от своя страна, че двете държави имат обща цел да ликвидират всички терористични организации в Сирия.\"Направихме преглед на мерките, които предприехме като част от процеса от Сочи и какви стъпки ще последват относно Сирия\", каза топ дипломатът на Турция след срещата с министрите на външните работи и отбраната на Русия, продължила час и половина.Чавушоглу допълни, че Турция ще продължи да си сътрудничи с Русия и Иран за Сирия и по регионални проблеми.Преди разговорите руският военен министър Сергей Шойгу коментира, че двете държави ще оценят прилагането на споразумението, постигнато в Истанбул и Идлиб, а също така ще обсъдят изтеглянето на САЩ от Сирия. Вашингтон ще изтегли 2 000 американски войници.", "date": "2018.12.29", "title": "Русия и Турция координират войниците си в Сирия след изтеглянето на САЩ"}
{"url": "https://news.bg/regions/tarnovski-magistrati-pomognaha-na-detsa-s-uvrezhdaniya.html", "text": "Магистратите във Велико Търново помогнаха на деца с увреждания в село Горски Сеновец, информира БНР.Те са закупили всички сувенири и керамични фигурки, направени в часовете по арттерапия от децата и младежите с тежки увреждания от социалния център в село.Събраните 340 лева са предадени на директора на центъра Бистра Ботева.Тя сподели, че с една част от парите децата са получили подаръци, а с другата ще им бъдат закупени материали за ателието по керамика и природни дейности.21 са децата и младежите с ментални увреждания в социалния център в Горски Сеновец.По думите на директора в центъра има обзаведена зала за рехабилитация с уреди за физиотерапия, но няма специалист, който да работи с тях.Според нея има липса на кадри заради заплащането.", "date": "2018.12.29", "title": "Търновски магистрати помогнаха на деца с увреждания"}
{"url": "https://news.bg/crime/zadarzhaha-dvama-za-poboy-na-28-godishen-sled-spor-na-peshehodna-pateka.html", "text": "Полицията задържа двама мъже за побой на 28-годишен на пешеходна пътека в София, съобщи МВР.Сигналът в полицията е получен около 9.30 часа тази сутрин. Пред разследващите пострадалият разказал, че на ул. \"Сребърна\" докато пресичал на пешеходна пътека, влязъл в пререкание с водач и пътник от лек автомобил \"Мерцедес\".Двамата слезли от колата, набили го и избягали. Пострадалият е откаран в болница.В резултат на бързите действие на полицията са установени и задържани нападателите двама мъже, на 52 и 34 години. По-възрастният мъж е криминално проявен.И двамата са задържани за 24 часа. Работата по случая продължава.", "date": "2018.12.29", "title": "Задържаха двама за побой на 28-годишен след спор на пешеходна пътека"}
{"url": "https://news.bg/politics/bsp-sofiya-podkrepya-grazhdanite-ot-severnite-rayoni-sreshtu-vavezhdaneto-na-vinetki.html", "text": "БСП - София подкрепя гражданите от район Нови Искър и съседните квартали и села в столицата в протеста им срещу плановете на АПИ да бъде въведена винетка за ползване на Северната скоростна тангента, информират от пресцентъра на БСП. Според тях в рамките на града движението по всички пътища трябва да бъде безплатно.Те са категорични, че управляващите в Столична община са длъжни да защитят интереса на гражданите.От БСП - София обясняват, че Северната скоростна тангента и Южната дъга, която съвпада с Околовръстния път на София, са изградени с цел да въведат ред и да облекчат градското движение.Затова според тях принуждаването на гражданите от северните райони да си плащат допълнително е прокарване на законен рекет.По думите им Столична община не предлага никаква друга алтернатива за свободно и удобно придвижване на гражданите от северните райони до останалата част на града.Те отбелязват, че ако се въведат винетки за Северната тангента хората ще бъдат принудени да търсят алтернативни маршрути за придвижване, които са през центъра на града.От БСП смятат, че това ще доведе до нови задръствания и замърсявания на въздуха.Те изтъкват още, че отговорност ще я носят кметът Йорданка Фандъкова и управляващите в Столична община.Припомняме, че вчера стана ясно, че  ще продължат през първите дни на новата 2019 година. ", "date": "2018.12.29", "title": "БСП-София подкрепя гражданите от северните райони срещу въвеждането на винетки"}
{"url": "https://news.bg/world/avstriya-oblaga-s-danak-digitalnite-giganti.html", "text": "Австрийският канцлер Себастиан Курц обеща да обложи с данък големите интернет и технологични компании, следвайки примера на Франция, съобщи АФП.Франция настоява за нов данък, така наречен \"данък GAFA\" - наречен на името на Google, Apple, Facebook и Amazon. Той се въвежда от 1 януари, за да гарантира, че глобалните гиганти ще плащат справедлив дял от данъците върху масивните бизнес операции в Европа.\"Справедливо е, че интернет гигантите в Европа плащат подходящ размер на данъка,\" поясни Курц в изявление.Той допълни, че държавите-членки на ЕС \"принципно са съгласни, че има нужда от такъв данък\".Курц изтъкна, че финансовият министър Хартвиг ​​Логер е в процес на \"разработване на детайлите и тяхното изпълнение и ще разкрие основната рамка в началото на януари\".След това данъкът ще влезе в сила като част от планираните от правителството данъчни реформи през 2020 г.\"Целта е ясна - да се облагат компании, които генерират огромни печалби онлайн, но не плащат никакъв данък върху тях, като Facebook или Amazon,\" подчерта австрийският канцлер.Освен да облагат директните продажби, Франция ще изисква от компаниите да плащат и такса върху приходите от реклами, уебсайтове и препродажбата на лични данни, обяви по-рано този месец френският финансов министър Бруно Льо Мър.Според правото на ЕС американските технологични титани като Google и Facebook могат да решат да докладват доходите си в която и да е държава-членка, което ги подтиква да избират държави с ниски данъци като Ирландия, Холандия или Люксембург.Според Маргрете Вестагер, еврокомисарят по конкуренцията, такива фирми плащат средно 9% данък, в сравнение с 23% за други предприятия,Ниските данъчни ставки предизвикаха гняв сред избирателите в много европейски страни, но 28-членният блок е разделен за това как да се справи с проблема.", "date": "2018.12.29", "title": "Австрия облага с данък дигиталните гиганти"}
{"url": "https://news.bg/world/velikobritaniya-mozhe-da-dade-nad-130-mln-dolara-za-feriboti-sled-brekzit.html", "text": "Британското правителство ще харчи повече от 100 милиона паунда за наемане на допълнителни морски фериботи, за да облекчи задръстванията, ако Обединеното кралство не успее да сключи търговска сделка, преди да напусне Европейския съюз следващата година, съобщи \"Ройтерс\".Допълнителните кораби ще бъдат необходими в случай на задръствания на основния френски терминал Кале и британските Довър и Фолкстоун заради митнически проверки.Понастоящем членството на Великобритания в ЕС означава, че камионите се движат гладко чрез гранични проверки в рамките на блока. При Брегзит без сделка обаче дори няколко минути забавяне на митницата за всеки камион вероятно ще означава струпване на автомобили на пристанищата и опашки от двете страни на Ламанша.За да облекчи потенциалното натрупване, правителството е възложило три договора за предоставяне на допълнителен товарен капацитет по маршрути от южни брегови пристанища на Англия, включително Пул, Портсмут и Плимут.Лидерът на опозиционната Либералдемократическа партия, Винс Кейбъл, нарече този ход \"пълна лудост\" и заяви, че публичните пари се изразходват безразсъдно в оферта в последната минута, за да се подготвят за изход от сделки.По думите му договорите не са били обявени на търг.Около 16 000 камиона преминават всеки ден между Дувър и Кале, като транспортират всичко - от разваляща се храна до лекарства и промишлени стоки, необходими за поддържане на заводите.По-рано този месец правителството обяви, че всички правителствени ведомства трябва да засилят планирането на Брекзит без сделка, включително поставяне на 3 500 души от въоръжените сили в режим на готовност, за да се справят с прекъсванията.", "date": "2018.12.29", "title": "Великобритания може да даде над 130 млн. долара за фериботи след Брекзит"}
{"url": "https://news.bg/regions/skulptura-v-yambol-ostava-nevazstanovena.html", "text": "Половин година след като вандали обезобразиха една от емблематичните скулптури на Ямбол - \"Малката русалка\", тя остава невъзстановена, съобщи БНР. Композицията e поставена през 2014 година в градския парк и непрекъснато е обект на посегателства.Скулптурата е напълно обезобразена. Премахната е главата, разбито е рамото, липсва част от тялото на фигурата.Авторът Руслан Русев-Роко, който е изработил фигурата по поръчка на Община Ямбол е категоричен, че не носи отговорност за възстановяването ѝ.Кметът на Ямбол Георги Славов заяви още през лятото, че скулптурата ще бъде възстановена, но не уточни кога.Композицията е крадена два пъти и многократно е заливана с боя.", "date": "2018.12.29", "title": "Скулптура в Ямбол остава невъзстановена"}
{"url": "https://news.bg/regions/avtobus-na-gradskiya-transport-v-stolitsata-se-blasna-v-kashta.html", "text": "Автобус на градския транспорт се блъсна в къща между ул. \"Суходолска\" и ул. \"Кубан\", съобщи bTV.При инцидента няма пострадали хора.Катастрофиралият автобус се е движел по линия 77.Шофьорът на превозното средство Александър Тодоров разказа, че е бил засечен от лек автомобил.Вариантите пред него били два - или да помете автомобила, или да обърне рязко. Автобусът помел желязната ограда на къщата и се блъснал в нея.По време на инцидента в къщата е имало 6 души. Когато чули силния гръм, излезли и видели автобуса в двора им.Водачът на лекия автомобил е избягал от местопроизшествието.Автобусът е вдигнат с кран и изнесен.", "date": "2018.12.29", "title": "Автобус на градския транспорт в столицата се блъсна в къща"}
{"url": "https://news.bg/regions/mazh-zagina-pri-tezhka-katastrofa-do-elhovo.html", "text": "Един човек загина, а други двама са ранени при тежка катастрофа до Елхово, информира bTV.Вероятната причина за инцидента е мокър и хлъзгав път.Произшествието е станало на главен път I-7 - от Ямбол към ГКПП \"Лесово\".В колата е пътувало семейство, което се е прибирало към Елхово. Шофирал е синът. На остър завой изгубил управление над автомобила. Колата е излязла от платното и се е ударила в крайпътно дърво.Напът за болницата е починал бащата, а с опасност за живота в реанимация е приета съпругата му. Водачът е с мозъчно сътресение.", "date": "2018.12.29", "title": "Мъж загина при тежка катастрофа до Елхово"}
{"url": "https://news.bg/world/erdogan-predlozhi-binali-jaldaram-za-kmet-na-istanbul.html", "text": "Президентът на Турция Реджеп Ердоган номинира бившият премиер Бинали Йълдъръм да се кандидатира за кмет на Истанбул следващата година, предаде \"Вашингтон пост\".Ердоган заяви, че Йълдъръм ще бъде кандидатът на Партията на справедливостта и развитието, който ще ръководи най-големия град в Турция.Ердоган е бил кмет на Истанбул в продължение на четири години преди основаването на партията през 2001 г.В момента Йълдъръм е председател на парламента. Той беше министър-председател през 2016-2018 г. и преди това като транспортен министър на Ердоган.Основният противник на Йълдъръм на изборите за кмет на 31 март ще бъде Екрем Имамоглу от светската Републиканска народна партия", "date": "2018.12.29", "title": "Ердоган предложи Бинали Йълдъръм за кмет на Истанбул"}
{"url": "https://news.bg/politics/obshtinite-iskat-protsent-ot-danaka-varhu-dohodite-da-otiva-v-mestnata-vlast.html", "text": "Между 1 и 2% от данъка върху доходите на физическите лица да отива в общинските бюджети. Това искат от Националното сдружение на общините (НСОРБ).Председателят на УС на НСОРБ Даниел Панов коментира пред news.bg, че хората, които плащат данъци, работят в съответните общини и градове.Там учат техните деца, те живеят там, съответно този нов приходоизточник, който ще влезе в общинския бюджет, ще бъде глътка въздух за местните власти, каза той.Винаги сме се старали местните данъци и такси да бъдат съобразени с инфлацията, подчерта кметът на Велико Търново, където от седем години не са вдигани данъците нито пък такса смет. За да се случи това обаче, трябва съгласието на финансовото ведомство. Този процент, който евентуално ще получат от данъците върху доходите, ще се използва за инвестиции в общините, по идеята на местната власт.Даниел Панов предлага този нов източник на приходи за тях да се дава на финансово дисциплинирани общини.Националното сдружение на общините продължава да иска и децентрализация, защото тя ще даде самостоятелност на общините по някои важни въпроси.", "date": "2018.12.29", "title": "Общините искат процент от данъка върху доходите да отива в местната власт"}
{"url": "https://news.bg/disasters/otnovo-protest-na-zhaltite-zhiletki-vav-frantsiya.html", "text": "За седма събота подред не стихват вълненията и протестите на жълтите жилетки във Франция, съобщават местни медии.Властите са мобилизирали сили на полицията и жандармерията, за да гарантират опазването на обществения ред.Продължаващите протести поставят под въпрос способността на правителството да се справя със социалните проблеми. Те са и удар срещу обявените от президента Еманюел Макрон мерки за изход от социалната криза.", "date": "2018.12.29", "title": "Отново протест на жълтите жилетки във Франция"}
{"url": "https://news.bg/weather/idva-dazhd-2.html", "text": "През започналото денонощие облачността ще е значителна и на много места в Северна и Източна България ще има превалявания от дъжд. Ще духа до умерен вятър от север-северозапад и с него ще нахлува студен въздух.Това съобщиха от НИМХ.В сутрешните часове на места в Дунавската равнина и Предбалкана дъждът ще преминава в слаб сняг. Минималните температури ще са между минус 1 и 4°, а максималните - предимно между 2 и 7°.В планините ще бъде предимно облачно, ветровито и студено. На много места ще превалява слаб сняг. Ще духа умерен и силен вятър от север-северозапад и в комбинация с ниските температури усещането ще е за мразовито време. Максималната на височина 1200 метра ще е около минус 1°, на 2000 метра - около минус 6°.По Черноморието ще бъде предимно облачно и с превалявания от дъжд. Ще духа умерен северозападен вятър, който привечер ще се ориентира от север. Температурите ще се понижат и максималните ще са между 4° и 7°. Вълнението на морето е 2 -3 бала. Температурата на морската вода е 6° - 7°.", "date": "2018.12.29", "title": "Идва дъжд"}
{"url": "https://news.bg/bulgaria/vse-po-malko-sa-otkazite-ot-donorstvo.html", "text": "Агресията от страна на пациентите идва от неразбиране на материята.Това коментира пред Нова телевизия професор Никола Владов, началник на клиниката по трансплантология във ВМА.В много голямата си част българските лекари си вършат работата, както трябва, смята той. Българските пациенти възприемат донорството като елемент от живота, доволен е медикът.Отказите от донорство стават все по-малко, отчете професор Владов.Хърватия има 47% откази от донорство. Дори и да има откази, не трябва да ги приемаме драматично, смята Владов.Проблемите в здравеопазването не са чак толкова сериозни, по мнението му. В сферата на трансплантациите проблемът е с липсата на донори. В Министерство на здравеопазването имало разбиране по проблемите на трансплантологията.Бъдещето на медицината е в трансплантологията, отсече Никола Владов.Той иска лекарите да остават в България.Мотото му в живота е :\" Кой, ако не аз. Кога, ако не сега\".За повече мъдрост и разум призовава професорът. А трудни случаи има. Те се отработват по система, както обяснява той. Загубата на пациент е част от играта, всеки познава това горчиво чувство, разказва Никола Владов.Следвай мечтите си, каза той. Пожелавам си на първо място здраве, защото без здраве нищо не се получава, отбеляза Владов.", "date": "2018.12.29", "title": "Все по-малко са отказите от донорство"}
{"url": "https://news.bg/world/merkel-i-putin-obsadiha-ukrayna-i-siriya.html", "text": "Канцлерът на Германия Ангела Меркел и руският президент Владимир Путин обсъдиха конфликта в Източна Украйна и въпроса за Крим по време на телефонен разговор. Меркел притисна Путин във връзка със, информират световни агенции.Говорител на германското правителство заяви, че ситуацията в Украйна е един от двата смъртоносни конфликта, обсъдени от Меркел и Путин. Те разговаряха и за Сирия след решението на САЩ да Германското правителство поясни, че Меркел, по време на телефонния разговор и в общо съобщение с президента на Франция Еманюел Макрон, приветства влязлото тази нощ споразумение за спиране на огъня в Източна Украйна. Режимът на тишина ще продължи до 7 януари, постигнат от Тристранната контактна група за Украйна, в която участват Украйна, Русия и Организацията за сигурност и сътрудничество в Европа.Меркел и Путин също така обсъдиха и Сирия.Кремъл потвърди за телефонния разговор.В съобщението се пояснява, че са обсъдили решенията за Сирия, приети на четиристранната среща (Русия, Турция, Германия и Франция) на 27 октомври в Истанбул. Допълва се, че са разговаряли и за американските планове за изтегляне от Сирия.", "date": "2018.12.29", "title": "Меркел и Путин обсъдиха Украйна и Сирия"}
{"url": "https://news.bg/world/bi-bi-si-pita-britantsite-za-lichnost-na-xx-vek.html", "text": "Уинстън Чърчил, Мерлин Монро и Алберт Айнщайн са сред фаворитите в краткия списък на Би Би Си с 28-те най-влиятелни хора на XX век. Британската медия пита обществото коя е най-влиятелната личност на изминалия век, пише \"Дейли мейл\".Вестникът отбелязва, че Би Би Си прави анкетата малко късно - 19 г. след края на XX век.Британската телевизия е разделила 28-те личности в седем категории, включително лидери, учени, предприемачи, активисти, спортисти, артисти и писатели. Би Би Си се опитва да покрие всички сфери на живота през изминалия век.От 8 януари телевизията ще излъчи няколко серии за живота на посочените личности, като зрителите ще бъдат помолени да гласуват. Победителят ще бъде обявен на 5 февруари.В списъка влизат имена като Чърчил, Маргарет Тачър, Франклин Делано Рузвелт, Нелсън Мандела, Нийл Армстронг, Мария Кюри, Алън Тюринг, Айнщайн, Чарли Чаплин, Били Холидей, Мерилин Монро, Дейвид Бауи, Махатма Ганди, Мартин Лутър Кинг, Мохамед Али, Пеле, Били Джийн Кинг, Вирджиния Улф, Пабло Пикасо, Алфред Хичкок и други.", "date": "2018.12.29", "title": "Би Би Си пита британците за личност на XX век"}
{"url": "https://news.bg/world/tramp-ne-mozhe-da-spre-severen-potok-2-otseche-bryuksel.html", "text": "Европейският комисар за бюджета Гюнтер Йотингер заяви, че заплахите на президента на САЩ Доналд Тръмп няма да спрат строителството на газовия проект \"Северен поток-2\", съобщават медии.Йотингер също подчерта, че Европейската комисия смята за важно Газпром да предложи справедливо споразумение за бъдещото използване на съществуващите газопреносни трасета през Украйна.\"\", поясни той.ЕС и Русия многократно повториха, че тръбата е чисто търговски проект, като уверяват, че няма да доведе до спиране на преноса на руски газ през Украйна.Вчера генералният директор на Газпром Алексей Милер разкри, че в рамките на проекта \"Северен поток - 2\" са построени 380 километра от газопровода.Двете тръби трябва да бъдат построени до края на 2019 г. Общата мощност на проекта ще е 55 милиарда кубични метра газ на година. Изграждането му се оценява на 9,5 милиарда евро.", "date": "2018.12.29", "title": "Тръмп не може да спре \"Северен поток-2\", отсече Брюксел"}
{"url": "https://news.bg/world/sasht-tlaskat-sveta-kam-bezkontrolna-vaorazhena-nadprevara-predupredi-moskva.html", "text": "САЩ все още не са взели окончателно решение за Нов СТАРТ и Договора за ликвидиране на ракетите със среден обсег. Това съобщи посланикът на Русия в САЩ Анатолий Антонов, цитиран от руски медии.\"Русия прави всичко възможно да ангажира американските партньори в професионален диалог за обсъждане на притесненията на двете страни и да уреди взаимните искания в съответствие с процедурите, предвидени в договора\", подчерта Антонов.Той предупреди, че предприетият от Вашингтон курс към разбиване на архитектурата от споразумения за разоръжаване и стратегическа стабилност отслабва международната сигурност и дава свобода за отприщване на неконтролируема въоръжена надпревара.САЩ излязоха с ултиматум, че ако до 60 дни Москва не спре да нарушава договора, Вашингтон ще напусне споразумението. Кремъл отхвърля обвиненията.Договорът за ликвидиране на ракетите със среден обсег е подписан през 1987 г. от президентите на САЩ Роналд Рейгън и последния съветски лидер Михаил Горбачов. Договорът от 1987 г. ограничава производството, използването и съхраняването на балистични ракети с наземно базиране със среден (от 1000 до 5500 километра) и малък обхват (от 500 до 1000 километра).Договорът за ограничаване на стратегическите настъпателни оръжия - Нов СТАРТ - е подписан между Вашингтон и Москва през 2010 г. и влиза в сила през февруари 2011 г. В него е заложено двете държави да не притежават повече от 700 разгърнати междуконтинентални балистични ракети, базирани на подводници и на бомбардировачи балистични ракети, както и не повече от 1 550 бойни глави и 800 разгърнати и неразгърнати установки.", "date": "2018.12.29", "title": "САЩ тласкат света към безконтролна въоръжена надпревара, предупреди Москва"}
{"url": "https://news.bg/world/yunker-postavya-pod-vapros-sposobnostta-na-rumaniya-da-vodi-es.html", "text": "Председателят на Европейската комисия Жан-Клод Юнкер поставя под въпрос способността на румънските власти да водят Европейския съюз, информират АФП и \"Дойче веле\".Юнкер изрази съмнения дали Румъния разбира какво е нужно, за да бъде председател на Европейския съвет.Той призна, че Румъния технически е добре подготвена за председателството и подчерта, че действията на Букурещ изискват способност да изслушва другите и силен стремеж да остави интересите си настрана през този период.През тази година България и Австрия бяха ротационни председатели на Европейския съюз, а през 2019 г. ще бъдат Румъния и Финландия. 2020 г. ротационното председателство ще бъде поето от Хърватия и Германия.Румъния ще поеме председателството от 1 януари 2019 г. за първи път от присъединяването си през 2007 г. ЕС обвинява правителството в Букурещ, че не прави достатъчно в борбата срещу корупцията. В основата на критиката е законодателни промени, които могат да амнистират осъдени за корупция. Брюксел се опасява от отслабване независимостта на румънската правосъдна система.", "date": "2018.12.29", "title": "Юнкер поставя под въпрос способността на Румъния да води ЕС"}
{"url": "https://news.bg/world/kitay-osvobodi-kanadski-grazhdanin.html", "text": "Канадски гражданин, задържан в Китай по-рано този месец, е освободен и е върнат в Канада, обяви правителството в Отава, цитирано от \"Гардиън\".Канадската национална телевизия CBC съобщи, че Сара Макайвър е учител.По-рано този месец китайското външно министерство заяви, че на Сара Макайвър е наложено \"административно наказание\", тъй като е работила нелегално.Сара Макайвър е третият канадски гражданин, задържан от Китай  на 1 декември. Канадски представител коментира, че няма причина да се вярва, че задържането на жената е свързано с предишните арести.Канадският външен министър Кристия Фрийланд не спомена жената в призива си към Пекин да освободи другите двама канадци.На 10 декември Китай арестува двама канадци - , работещ за мозъчния тръст Международна кризисна група, и , консултант за КНДР. Според китайските власти има подозрения, че са \"заплаха за националната сигурност\" - често използвана фраза от Пекин, когато става въпрос за шпионаж. Но арестите се разглеждат като отмъщение след задържането на Мън Ванчжоу.Отава многократно обяви, че арестът на Мън Ванчжоу не е политически, а част от съдебна процедура, която е към договор с Вашингтон за екстрадиране.", "date": "2018.12.29", "title": "Китай освободи канадски гражданин"}
{"url": "https://news.bg/world/republikantsite-zavarshiha-razsledvane-za-politichesko-pristrastie-na-fbr.html", "text": "Републиканците тихо и неофициално приключиха проверка в рамките на Конгреса дали ФБР и Министерството на правосъдието са били пристрастни при разследването на скандала с имейлите на бившия държавен секретар Хилари Клинтън и връзките на президента на САЩ Доналд Тръмп с Русия, информират АП и \"Гардиън\".Председателят на правната комисия в Камарата на представителите Робърт Гудлат и председателят на Комисията за надзор Трей Гоуди, който се пенсионира през следващата седмица, изпратиха писмо, а не пълен доклад на правосъдното министерство и на лидера на мнозинството в Сената Мич Макконъл.С писмото се слага край на разследване, което е проведено предимно при закрити врата, но и публично, след като републиканци често критикуваха разпитваните лица и намекваха, че действат в заговор срещу Тръмп.Демократите разкритикуваха воденото от републиканците разследване. Според тях то има за цел да отклони вниманието от разследването на специалния прокурор Робърт Мълър.Проверката на републиканците идва седмица преди демократите да поемат контрола над Камарата на представителите.Робърт Гудлат и Трей Гоуди отбелязват в писмото си, че са проверили хиляди документи и са разпитали хора, които \"разкриват тревожни факти, които засилват нашите първоначални притеснения и неизвестни\". Те призовават правосъдното министерство да назначи специален прокурор за допълнително разследване.По-рано тази година надзорен орган в правосъдното министерство излезе с отделен доклад, в който се отбелязва, че няма доказателства, че бившият директор на ФБР Джеймс Коми или ведомството са били мотивирани от политически пристрастия към един от кандидатите.", "date": "2018.12.29", "title": "Републиканците завършиха разследване за политическо пристрастие на ФБР"}
{"url": "https://news.bg/bulgaria/dvama-zadarzhani-v-burgas-sled-poboy-nad-ohranitel.html", "text": "Двама души са задържани в Бургас, след като пребиха охранител, информират от пресцентъра на МВР в морския град.Сбиването е възникнало около 06,16 часа тази сутрин в бургаско заведение, разположено на ул. \"Васил Априлов\".Според информацията на полицията компания, напуснала друго увеселително заведение, забелязала, че един от охранителите му - 33 годишен бургазлия, с когото преди това влязла в устни пререкания, влязъл в бара на ул. \"Априлов\". Компанията последвала охранителя. Двама от компанията нанесли удари в областта на главата на охранителя. 33-годишният бургазлия е с няколко избити зъба. Той е откаран в УМБАЛ - Бургас за получаване на медицинска помощ.Двамата мъже са задържани за 24 часа от служители на Първо Районно управление - Бургас.", "date": "2018.12.29", "title": "Двама задържани в Бургас след побой над охранител"}
{"url": "https://news.bg/comments/1918-zakavkazieto-myusyulmanskiyat-iztok-i-parlamentarizmat-ii.html", "text": "В предишната част започна разказът за дейността на депутатите - мюсюлмани в Закавказкия сейм. На база на запазените протоколи от заседанията на няколкото мюсюлмански азербайджански партийни фракции в Сейма се вижда изключително сложната геополитическа и местна политическа ситуация в Закавказието. Някой беше казал, че \"горко на този народ, на когото са необходими герои\". През 1918 година и трите основни закавказки етноса имат своите герои, като тук не става дума само за готовността на последните да служат на народите си, а и за значителната далновидност и отговорност, която проявяват.Въпреки редица различни тълкувания, на базата на наличните исторически извори се виждат огромните усилия, които полагат депутатите от Закавказкия сейм, за да създадат от Закавказието регионална сила - единна, демократична, федеративна република от Черно море до Каспийско море. Както беше коментирано вече в предишната част, единствено чудовищният натиск на трите велики сили - Отоманската империя, Съветска Русия и Германия, провалят изграждането и развитието на Закавказката демократична федеративна република (ЗДФР).Повлечени от водовъртежа на геополитическото противопоставяне на Великите сили и на техните амбиции в региона, грузинци, азербайджанци и арменци са принудени да търсят решение на своите национални проблеми в създаването на самостоятелни национални държави. Но до тогава има още време, а нашият разказ достигна до момента, когато Германия в лицето на проф. Шрайдер - преподавател в Тифлиския университет се обръща към азербайджанските депутати с предложението да упълномощят и командироват в Берлин своя делегация, която да може да води преки преговори с германското правителство. [1, док. 7]Азербайджанските представители на срещата с Шрайдер отговарят уклончиво и предпазливо, защото добре познават ревнивия характер на отоманските власти и не искат да създават излишни дипломатически интриги в региона, пък било и между съюзници като Берлин и Константинопол. Някой би могъл да изтълкува тази предпазливост като прекалена лоялност на азербайджанците към Отоманската империя, предизвикана от религиозна и езикова близост, но както ще видим по-нататък, те са имали всички основания да са предпазливи.Азербайджанските демократични лидери отлично знаят, че Отоманската империя има свои цели и задачи в региона и че те съвсем не са свързани с подкрепата и изграждането на закавказката държавност и демократичен ред. До голяма степен отоманските намерения не са свързани и с изграждането на азербайджанската държавност.Едва ли азербайджанските депутати са имали информация за започналите преговори между Германия и Отоманската империя за разпределяне на сферите на влияние в Закавказието и за признаването на интересите на Германия в Тифлиска губерния. Едва ли са знаели в подробности и за намеренията на младотурското ръководство на Империята, да превърне Азербайджан в ханство, начело на което да застане роднина на младотурски лидер.Но те са проявили забележителна политическа интуиция, за да имат определени резерви към Отоманската империя и да се опасяват от реакциите на нейното политическо ръководство. Действително те заявяват, че биха приели само турски войски за евентуално усмиряване на анархията по мюсюлманските земи в Закавказието, но едва ли биха се намерили и други въоръжени сили от страна на Централните сили, които да се нагърбят с подобна мисия.Малко по-късно азербайджанските лидери ще трябва да проявят едновременно и голяма твърдост и голяма маневреност, за да не допуснат присъствието на отоманския военачалник Нури паша в Елисаветпол (Гянджа) и в Баку да доведе до ликвидиране на азербайджанската демокрация.Но да се върнем към хронологията на събитията и техния анализ. На 6 април 1918 година, общото заседание на мюсюлманските фракции трябва да се занимава с изключително деликатната тема за позицията на партията \"Хюммат\" (\"Гуммет\") по отношение на политическото поведение на грузинските социалдемократи. Възникнали са спекулации, че грузинските социалдемократи търсят помощ от болшевиките във възникналата тогава ситуация в Закавказието, свързана с провала на мирните преговори с Отоманската империя.Първи взима думата депутатът от Сейма Али Хан Кантемиров. Той обяснява, че не желае да влиза в конфронтация с партията \"Хюммат\" (\"Гуммет\"), но иска разяснения от първа ръка, за отношението на \"Хюммат\" към предполагаемите действия на грузинските меншевики. Той пита:\"Сега, когато става дума за политическа платформа, не за идеи, а за спасяването на физическото съществуване на народа, когато партията на меншевиките, с които върви в крак партията \"Гуммет\", се обръщат с молба за помощ към руската демокрация и искат по този начин да въвлекат Закавказието в ужасите на болшевишката вакханалия, когато в Баку мюсюлманските демократи гинат с хиляди от ръцете на болшевишко - арменските банди и когато партията на меншевиките, която така твърдо се разправи с болшевиките тук в Александровската градина (става дума за разгонването на провокираните от болшевиките протести в Александровската градина в Тифлис, насочени срещу свикването на Закавказкия Сейм, бел. авт.), сега се отнася към нас така хладнокръвно, когато обект на насилие е станала демокрацията на друг народ и води двусмислена политика по въпроса за надигащата се опасност над мюсюлманския народ, поведението на мюсюлманската социалдемократическа партия \"Гуммет\" трябва да бъде формулирано\". [1, док. 8]Въпросите на Али Хан Кантемиров не са случайни. В предишната част вече анализирахме твърде сдържаното поведение на грузинските социалдемократи - меншевики по отношение на кървавите погроми на болшевиките над азербайджанците в Баку и над партията \"Мусават\".Действително в този момент над грузинската част от Закавказието е надвиснала опасността от турско нашествие. Грузинските меншевики са буквално заклещени в избора си дали да продължат войната с Отоманската империя с всички шансове да претърпят военна катастрофа или да извършат \"политическо и партийно самоубийство\", (както се казваше в телеграмата до делегацията на мирните преговори в Трапезунд и по-специално до Гегечхори и Церетели) и да се приемат отоманските териториални претенции и да се предадат териториите, които Съветска Русия вече е отстъпила на Султана с Брест-Литовския мирен договор.Грузинските меншевики нямат никакво поле за маневриране, те са в истински политически \"цугцванг\" и зверствата на болшевиките в Баку, (подкрепени от местната секция на \"Дашнакцутюн\") поне в този миг сякаш не са главният им проблем. Те обаче са огромен проблем за техните твърде лоялни съюзници от мюсюлманските фракции в Закавказкия сейм.Вече проследихме дебатите между мюсюлманските фракции по повод провала на преговорите в Трапезунд и възобновяването на военните действия с Отоманската империя. По време на тези дебати, партията \"Хюммат\" (\"Гуммет\") заявява, че ще подкрепи позицията на грузинските социалдемократи - болшевики. Тази позиция е напълно противоположна на категоричната позиция срещу възобновяването на военните действия, декларирана от Мюсюлманския социалистически блок. Тя е в разрез и с много умерената и балансирана съвместна декларация на партията \"Мусават\", заедно с гравитиращите към нея безпартийни демократични депутати и на партията \"Мюсюлманство в Русия\" (\"Иттихад\").Когато мащабът на клането в Баку (\"Мартенските събития\" от 1918 година) става напълно ясен в Тифлис, сред депутатите от мюсюлманските фракции възникват напълно резонни въпроси. От една страна, те са силно уязвени от безчувственото от тяхна гледна точка поведение на грузинските меншевики. От друга страна, възниква въпросът за националното единство и към партията \"Хюммат\" (\"Гуммет\") потичат въпроси. Естествено, те са изцяло издържани в духа на призива на депутата Али Хан Кантемиров:\"Необходимо е в този отговорен момент мюсюлманските партии да знаят отношението на \"Гуммет\" към ситуацията, към нас и към нашата ориентация, към меншевиките, а също така и към болшевиките\". [1, док. 8]Членът на Сейма и социалдемократ \"хюмматист\" - Агамалов се опитва да отговори на Кантемиров, но присъстващите на заседанието не са доволни. В протоколите е отбелязано, че за тях, \"той се отклонява от пряк отговор, старае се да се измъкне с общи фрази, които подчертават демократичността на партията \"Гуммет\" и тактиката й от тази гледна точка\". [1, док. 8]Налага се да се включи друг член на Сейма и социалдемократ \"хюмматист\" - Дж. Ахундов, който заявява, че отношението на партията \"Хюммат\" (\"Гуммет\") по всички повдигнати въпроси ще стане ясно, ако той даде разяснения по два кардинални въпроса: въпросът за \"северната и южната ориентация\", (иначе казано за препоръчваната от \"Хюммат\" геополитическа ориентация, бел. авт.) и за отношението към болшевиките. Ахундов заявява:\"Ние не сме нито за северна, нито за южна ориентация на самостоятелното Закавказие. Що се отнася до отношението ни към болшевиките, то ние гумметистите сме готови да се борим с тях безпощадно, като в същото време полагаме всички възможни усилия, за да вървим ръка за ръка с умерените демократи на другите народи\". [1, док. 8]Това заявление, естествено поражда нови въпроси. Мусаватистът Векилов пита:\"Как си представяте това единение, когато грузинците - меншевики, в единство с които работят гумметистите са издали възвание към руската демокрация, иначе казано към болшевиките и чакат от тях помощ, в същото време, когато вие току-що заявихте за своята непримиримост към болшевиките\". [1, док. 8]В отговор Дж. Ахундов заявява:\"Във възванието към руската демокрация ние не сме взимали участие, но не издадохме своя декларация с отрицателен характер, защото по този начин щяхме да разрушим единственото мостче между демокрациите на другите народи и мюсюлманите. Това възвание е издадено от страх, предизвикан от стремежа на мюсюлманите да се изолират, както казват самите меншевики - грузинци, и когато те от страх протягат ръка на север, ние гумметистите не можем да възразяваме\". [1, док. 8]Депутатите Усуббеков и Ахундов обръщат внимание, че според тях грузинците - меншевики водят грузинска национална политика и обвиняват членовете на \"Хюммат\", че образно казано \"им вървят по гайдата\". Те призовават:\"Сега, в този решителен час ние искаме да знаем, ще продължавате ли вие гумметистите да вървите подире им (на грузинските меншевики, бел. авт.) или ще имате своя национална ориентация. В името на спасението на грузинците или по-скоро на партията си, меншевиките се готвят да ни навлекат на главите болшевишка, казашка и арменска опасност, за което без стеснение говорят техните вождове, членовете на Сейма Жордания и Церетели. Всичко това те ни го казват в очите без стеснение, вие трябва да мислите по друг начин, отколкото тези господа\". [1, док. 8]Социалдемократът от \"Хюммат\" (\"Гуммет\") и член на Сейма Агамалов взима думата, за да подчертае още веднъж, че ориентацията на \"гумметистите\" е закавказка. Той декларира:\"Ние сме за самостоятелността на Закавказието, заради интересите на демокрацията, но ако демократизмът се оказва крехък и се разбива в националистическия ръб и вследствие на това настъпи разпад, то аз ще предпочета \"пердаха на родния си баща пред чуждия\". Но нашата главна цел е самостоятелността\". [1, док. 8]Много активният по време на тези дебати социалист от Мюсюлманския социалистически блок Кантемиров задава нов въпрос:\"Не виждате ли заплаха за самостоятелността (на Закавказието, бел. авт.) в обръщението към руската демокрация и защо вие гумметистите не протестирате?\" [1, док. 8]Отговорът на Агамалов е:\"Аз протестирах. Протестирах по това или по-точно по въпроса за ориентацията, в тясна връзка с който стои въпросът за отношението към болшевиките. Назрява разкол сред меншевиките и ние чакаме успеха на тази част от демократите, които ще тръгнат след Чхенкели.\" [1, док. 8]Несъмнено Агамалов е прогнозирал доста точно възможния ход на събитията в краткосрочен план. Въпреки основателните безпокойства на останалите депутати - азербайджанци, неговата политическа логика ще се окаже правилна.Политическата линия на Чхенкели наистина ще надделее, Закавказкият Сейм ще обяви независимостта на Закавказието и войната с Отоманската империя ще бъде спряна. Правителството на Гегечкори подава оставка. Последното ще стане причина за някои отровни реплики в едно от писмата на Шаумян до Ленин, в което вождът на бакинските болшевики ще уведоми вожда на световния пролетариат, че правителството на Гегечкори се е оказало твърде ляво и затова е трябвало да си отиде.Всъщност, става дума за нормална демократична процедура и за поемане на политическа отговорност. Логиката на Агамалов се оказва оправдана - заслужавало си е да бъдат запазени неизгорени мостове и между демократичните партии и между трите основни народа в Закавказието.Разбира се, не всички членове на \"Хюммат\" (\"Гуммет\") са били с толкова ясна политическа визия и с толкова точна прогноза за хода на политическия процес. Протоколите са запазили разсъжденията, направени на глас от неизвестен депутат от Сейма, член на \"Хюммат\" (\"Гуммет\"):\"Ако не се стигне до самостоятелност (на Закавказието, бел. авт.) и тук дойдат от север болшевиките, то ние сме против тях и в такъв случай сме за турска ориентация, но ако от север дойде истинска демокрация, то ние ще сме с тях против турците\". [1, док. 8]Един от най-авторитетните мусаватисти, създател на партията \"Мусават\" и бивш социалдемократ - Мамед Емин Расулзаде, подчертава, че той и съмишлениците му ще се борят \"с оръжие в ръка, с каквато и да е (демократична или недемократична, бел. авт.), връщаща се обратно в Закавказието Русия\". [1, док. 8]На това изявление на Расулзаде, депутатът член на \"Хюммат\" (\"Гуммет\") Н. Джамалбеков отговаря:\"Аз съм готов да се боря заедно с вас, но покажете вашите сили.\"М. Е. Расулзаде: \"Ние вярваме в силите си и в тежък момент можем да повикаме помощ от юго-запад.\"Н. Джамалбеков: \"Аз не чакам от турската армия свобода за нашия народ.\" [1, док. 8]В крайна сметка, поради различията между оценките на различните депутати, членове на \"Хюммат\" (\"Гуммет\"), мусаватистите им предлагат да дадат евентуалния си категоричен отговор в писмена форма. Членовете на \"Хюммат\" (\"Гуммет\") дават съгласието си и обещават да представят становището си на следващото заседание на фракциите.Бихме могли да завиждаме на почтения начин, по който се водят политическите дебати между депутатите от отделните мюсюлмански фракции в Закавказкия сейм. При днешните политически нрави фракцията на \"Хюммат\" (\"Гуммет\") би била буквално анихилирана политически от опонентите си. Тогава членовете на останалите мюсюлмански фракции просто искат да разберат действителната позиция на \"гумметистите\".На следващия ден (на 7 април 1918 г.), депутатите от мюсюлманските фракции отново са призовани на съвместно заседание. Представителите на партията \"Хюммат\" (\"Гуммет\") отсъстват, но на останалите фракции в момента не им е само до тях. На заседанието се разисква изключително спешен и притеснителен за азербайджанците въпрос - получената тревожна телеграма за поражението на отряда на полковник Магалов при железопътната гара Аджикабул. В протокола е записано дословно:\"Всички оратори в един глас обвиняват партията на меншевиките за аджикабулското поражение, заради тяхното двусмислено отношение спрямо болшевиките\". [1, док. 9] Азербайджанските членове на сейма негодуват и срещу министрите - меншевики, \"които след като са съсредоточили в ръцете си цялата власт, от една страна, изпращат за борба с болшевиките правителствен отряд и му обещават средства за тази борба, а от друга страна, по всякакъв начин задържат отпускането на военните снаряжения, правейки формални откази.\" [1, док. 9]Тук става дума за отряда на полковник Магалов (последният има и княжеска титла), който е изпратен от Закавказкия комисариат, за да спре настъпващите войски на Бакинския съвет, навлезли в дълбочина на територията на Азербайджан и нахлули на територията на Елисаветполска (Гянджанска) губерния.От гледна точка на мюсюлманските фракции, от изхода на сражението между силите на полковник Магалов и войските на Бакинския съвет е зависело спасяването на азербайджанските територии от болшевишка окупация. Затова те правят, каквото е по силите им, за усилването на отряда на Магалов и към него са присъединени офицерите от Мюсюлманската школа за подпрапоршчици.Очевидно е, че обвиненията на азербайджанците към централното правителство, тоест към Закавказкия комисариат не са били до край основателни, защото срещу болшевиките и техните съюзници е изпратена реална военна сила. Лидерът на Бакинския съвет - Степан Шаумян в присъщия му \"артистичен\" стил, описва отряда на Магалов като някаква страшна сила, докато изнудва Совнаркома за подкрепления в жива сила и в техника. Обаче за голямо съжаление на азербайджанците паническите рапорти на Шаумян далече не са основателни.Претенциите на депутатите - мюсюлмани към Закавказкия комисариат се оказват напълно основателни, когато става дума за екипировката на отряда, изпратен срещу войските на Бакинския съвет. Бойците на полковник Магалов се оказват значително по-зле въоръжени от болшевиките и са разбити.При тези обстоятелства е естествено депутатите от мюсюлманските фракции в Закавказкия сейм да са леко параноични и да откриват двусмисленост в поведението на грузинските социалдемократи - меншевики. На това се дължат и обясненията с \"гумметистите\" от предишния ден. Но нещата очевидно стоят по-просто и съвсем не конспиративно. Меншевиките в Тифлис са изправени пред подновяване на военните действия с Отоманската империя и едва ли разполагат с излишъци на военна екипировка. В такъв момент всеки участък на фронта \"тегли чергата към себе си\" и азербайджанците едва ли е трябвало да очакват, че тяхното направление е с по-голям приоритет от отбраната на територията на Закавказието с преобладаващо грузинско население.Азербайджанските депутати негодуват, че \"полковник княз Магалов изпраща ежедневно телеграми с най-тревожен характер, моли за изпращането на брониран влак, на оръдия, снаряди, картечници и патрони, но правителството не обръща никакво внимание и нищо не предприема за тяхното доставяне.Членът на Сейма М. Магеррамов и министърът на пътищата и съобщенията Х. Б. Мелик-Асланов, упълномощени да получат гореизброените неща, не получиха нищо, тъй като им се създават милион препятствия ...\". [1, док. 9] За въпросните \"милион препятствия\", двамата пълномощници на азербайджанците докладват на същото това общо заседание на мюсюлманските парламентарни фракции.Тук отново е мястото да подчертаем, че противоречията между отделните партии (в това число и между различните социалдемократически и социалистически партии) и етноси, представени в Закавказкия сейм, са предизвикани най-вече от бруталния натиск на двамата агресивни съседи - северният (Съветска Русия) и юго-западният (Отоманската империя). Случаят с конфронтацията между мюсюлманските фракции в Сейма и меншевиките - грузинци е изключително нагледен пример на въздействието на постоянния натиск на Великите сили върху политическия процес в Закавказието.Грузинците са дълбоко обезпокоени и почти паникьосани от заплахата от страна на Отоманската империя. Азербайджанците възприемат по абсолютно същия начин напредването на болшевишките войски. Естествено, поражението при Аджикабул и ежедневните телеграми на полковник Магалов поддържат у мюсюлманските депутати високо напрежение и нервност. Това се отразява и на дебатите, проведени на 7 април 1918 година.Пак по време на тези дебати, членът на Сейма Н. б. Усуббеков казва, че \"тези, които ни обещаваха за тази борба всичко, лъгаха, защото не дадоха почти нищо. Тюркската пословица казва: \"Лъжецът трябва да бъде гонен докрай\". Ние направихме това. Да се гоним повече няма смисъл. Трябва днес да отправим ултиматум с подробна мотивировка за всичко това, което ние понесохме, да напуснем Тифлис и да се хвърлим по посока на надигащата се опасност.\"Редица оратори, говорили след Усуббеков, го поддържат и искат мусаватистите - членове на правителството, да подадат оставка. За това особено настоява Ш. б. Рустамбеков.От своя страна министърът на пътищата и съобщенията и член на Сейма, Х. Б. Мелик-Асланов, констатира \"твърде печалния факт, че на едната страна са застанали всички, а на другата [са останали] мюсюлманите. На страната на първите са техническото и материалното превъзходство, а на наша страна е числеността и едва ли на мюсюлманите е изгодно да скъсват [отношенията си с останалите закавказки народи и техните партии] при тези условия, макар че са фактически изолирани. От болшевиките за нас няма пощада и засега те ни разбиха. Меншевиките също застанаха във враждебен лагер и ако нас са ни разбили на едно място, то трябва да се укрепим на друго. С меншевиките засега има възможност да се разберем и договорим, ако въпросът за войната с Турция бъде разрешен в приемлива за нас форма\". [1, док. 9]Междувременно Усуббеков продължава да настоява на своето първоначално предложение, цитирано малко по-горе. Той изисква, без да се взима предвид отсъствието на представителите на партията \"Дашнакцутюн\" от Тифлис (тоест, без да се изчаква завръщането им, бел. авт.), да се отправи ултиматум към меншевиките и правителството, основна точка на който да бъде обявяването на независимостта на Закавказието. [1, док. 9]Настояването на Усуббеков е резонно, защото то би създало правни основания за действия и на двата фронта - и в конфликта със Съветска Русия и във взаимоотношенията с Отоманската империя.Докато Закавказието се води, макар и на книга, част от територията на бившата Руска империя и съществува в режим на правен вакуум (а също и на международно-правен вакуум), военните действия на Бакинския съвет могат да бъдат разглеждани като част от някакъв вътрешен великоруски конфликт. Самият Шаумян характеризира клането над азербайджанците през март 1918 година като \"гражданска война\", след което с половин уста изказва съжаление, че тя се е превърнала в междунационално клане.С обявяването на независимостта на Закавказието, агресивните действия на Съветска Русия вече ще са срещу суверенна държава, която ще бъде призната най-малко от Отоманската империя, която е страна по мирния договор със Съветска Русия от Брест-Литовск. С последното обстоятелство би трябвало да се съобразяват поне в Москва.Болшевиките в Баку видимо с нищо не се съобразяват, но за тях ще бъде в сила второто съображение, свързано с независимостта. Обявяването на независимостта на Закавказието е условие за сключване на мир с Отоманската империя. Ако бъде постигнат мир със султана, срещу войските на Бакинския съвет биха могли да бъдат използвани всички военни ресурси на Закавказието и дори \"да бъде поискана помощ от юго-изток\", както се беше изразил един от лидерите на азербайджанците.Затова и искането, съдържанието на ултиматума до грузинските меншевики и до правителството (тоест - до Закавказкия Комисариат) да се сведе до настояване за незабавно обявяване на независимостта на Закавказието, може да се оцени като много адекватно и политическо издържано.След повдигането на въпроса за ултиматума се изказва и членът на Сейма, Мамед Емин Расулзаде. Неговото изказване е много балансирано и умерено. Той постулира, че \"трябва да се използва това течение сред меншевиките, което стои на гледната точка на делегацията на Трапезундската мирна конференция. Трябва да се поговори с члена на Сейма - Чхенкели. Трябва да се превземе крепостта отвътре\". [1, док. 9]Друг член на Сейма - Хасмамедов, също застава на позицията за преговори с Чхенкели, но не в качеството му на министър на външните работи и на представител на правителството, \"защото в момента няма Закавказко правителство, а има диктатура на арменците и грузинците, олицетворени от техните представители (Върховният Съвет на отбраната: Гегечкори, Карчикян и Рамишвили)\". [1, док. 9] Затова, според Хасмамедов, с Чхенкели трябва да се разговаря в качеството му на председател на Грузинския национален съвет и ръководител на грузинската политика.Хасмамедов предлага на Чхенкели да се заяви: \"в този критичен момент за нашия живот, а също така и за грузинския народ, сред който вече върви разлагане поради болшевишко-арменските интриги, за всичко открито и да се получи категоричен отговор: с нас или против нас. Ако са против нас, то в ръцете ни има копче с друго свойство, от натискането на което могат да последват големи сътресения\". [1, док. 9]Членът на Закавказкия сейм Фатали Хан Хойский възлага надежди на тези преговори (на преговорите с течението на Чхенкели сред грузинските социалдемократи - меншевики, бел. авт.) и в случай на техен неуспех заема позицията, че трябва да последва скъсване с останалите партии и народи в Закавказието. Той обаче предупреждава, че \"това ще задълбочи и без трудното положение и тогава ще се наложи да се повикат сили от вън\". [1, док. 9]Фатали Хан Хойский предлага и някои извънредни мероприятия с практически характер като изпращане на делегати по места. За тези мисии той предлага членовете на Сейма Усуббеков, Джафаров, Рустамбеков и Махмудов, заедно с помощника на Бакинския губернски комисар М. Б. Векилов. Според Хойский тези стъпки, които са предложени от почти всички оратори, трябва да бъдат предприети, а именно: \"да се покани и да се водят разговори с председателя на Трапезундската делегация (с Чхенкели, бел. авт.) за създалото се положение и да му се заяви за необходимостта от независимост на Закавказието.Да се свика заседание на правителството, заедно с представители на [парламентарните] фракции, и да се обяви за излизането на министрите - мюсюлмани от правителството, поради неудовлетворяването на техните искания по въпроса за изпращане на помощ на отряда на полковник Магалов. Да се изпрати за сведение на всички отговорни партии неотклонното желание на всички мюсюлмански фракции на Сейма да се обяви независимостта на Закавказието, като в случай, че това не срещне съчувствие у другите партии, ние ще бъдем принудени да започнем обсъждане на въпроса за възможността за обявяване на независимостта на Източен Кавказ (има се пред вид източната част на Закавказието, бел. авт.)\". [1, док. 9]На това общо заседание на мюсюлманските фракции на Закавказкия сейм се взима ясен курс към обявяването на независимостта на Закавказието и на подкрепа на позицията на Чхенкели като ръководител на делегацията на Сейма на Трапезундската мирна конференция за сключване на мир с Отоманската империя, дори и на най-висока цена. Консолидираната позиция на всички мюсюлмански фракции ще изиграе много важна роля за рязкото тласване напред на процеса на обявяване на независимостта на Закавказието. Ефектът от взетата категорична позиция от страна на азербайджанците по въпроса за независимостта и мира на югозападния фронт ще се види буквално през следващите ден - два.На следващото общо заседание на мюсюлманските фракции, състояло се на 9 април 1918 година, Мамед Емин Расулзаде вече има възможността да докладва и да информира азербайджанските депутати за резултатите от преговорите с представителите на \"отговорните фракции\". По време на тези преговори е изработен дневният ред за предстоящото заседание на Закавказкия сейм. На заседанието на мюсюлманските фракции отново отсъстват представителите на \"Хюммат\" (\"Гуммет\"). В протокола въпросната партия е упомената (както никога до този момент) като \"социал-демократическата партия на меншевиките \"Гуммет\". [1, док. 10] Сам по себе си този запис, най-вероятно резултат на техническа грешка, отразява възприемането на \"гумметистите\" в този момент от останалите азербайджанци, като едва ли не секция на грузинските социалдемократи - меншевики.Мамед Емин Расулзаде информира останалите депутати от мюсюлманските фракции, че първата точка на предстоящото заседание на Сейма ще бъде въпросът за провъзгласяването на независимостта на Закавказието, а вторият въпрос ще бъде специална, предварително подготвена резолюция, която ще бъде представена на Сейма за одобрение. Проектът на резолюцията гласи:\"Като изслуша доклада на мирната делегация и като й предлага да продължи преустановените преговори, Сеймът възлага на правителството да предприеме мерки за най-скорошно прекратяване на военните действия и за сключване на мир\". [1, док. 10]Очевидно е, че решенията на бурното заседание на мюсюлманските фракции, състояло се на 7 април 1918 година, са имали силно катализиращо влияние върху готовността на останалите партии и най-вече на грузинските социалдемократи - меншевики, да предприемат реални и конкретни мерки за обявяване на независимостта на Закавказието и за сключване на мир.Натискът на азербайджанците очевидно дава на течението на Чхенкели много важни допълнителни аргументи, които ръководителят на делегацията на Трапезундските преговори да хвърли върху везните и да ги наклони в своя полза. Сега вече идеята за сключване на мир, с даване на териториални отстъпки на Отоманската империя не изглежда като \"партийно самоубийство\" за грузинските социалдемократи, защото със сключването на мира те ще изпълнят настояването не само на Султана, но и на най-многолюдната етническа група в Закавказието - азербайджанците. Самият Чхенкели вече е изваден от състоянието на \"цугцванг\" в политическия шахмат и може смело да изиграе ходовете си в защита на независимостта и мира.Категоричната позиция на азербайджанците, които до този момент са демонстрирали забележително търпение в общия контекст на колебанията на закавказките политически елити по отношение на независимостта, е убедила за много кратко време останалите \"отговорни партии\" и \"отговорни фракции\", че времето за размишления, чудене, а пък и за протакане е изтекло. За два дни преговори огромното мнозинство в Закавказкия сейм е узряло за обявяването на акта на независимостта.Разбира се, това не е повод за еуфория сред депутатите от мюсюлманските фракции на заседанието им на 9 април 1918 година. Членът на Сейма Халил бек Хаджибаба оглу Хасмамедов и още редица други оратори, \"като вземат предвид неустойчивостта и съмнителността на мнозинството в Сейма\" призовават към \"бдителност и предпазливост по отношение на предложения дневен ред и към такава мъглива и неопределена позиция, допускаща различно тълкуване\". [1, док. 10]Хасмамедов и съмишлениците му предлагат на самото заседание на Закавказкия сейм да се поиска изменение на дневния ред. Те разсъждават по следния начин:\"Ако ние първо приемем независимостта на Закавказието и след това такава мъглява формула (има се пред вид резолюцията за мирните преговори с Отоманската империя, бел. авт.), можем да се окажем в тежко положение, ако тази формула бъде изтълкувана по друг начин, а именно правителството, на което се възлага воденето на мирните преговори, може да заеме войнстваща позиция и да докара Закавказието отново в състояние на война с Турция и от нас ще очакват жертви наравно с другите народи, като от граждани на вече независимото Закавказие. Ето защо в резолюцията трябва да бъде посочено, че \"тези стъпки и този курс, към който се е придържала и се придържа мирната делегация, се одобряват\". Без това одобрение, при промяна на обективните условия може да се измени ситуацията и за меншевиките, които водят зад гърба ни преговори с Ленин, и да бъдем въвлечени в нежелателна война и в този случай тази резолюция ще ни тежи като известно юридическо обвързване\". [1, док. 10]Мамед Емин Расулзаде отделя в изказването си повече внимание не на правната формулировка на въпроса, а на неговата същност. Той ясно обяснява, че \"фактът на преминаване на властта към председателя на мирната делегация, членът на Сейма Чхенкели показва, че въпросът за мира е решен безвъзвратно. Само че, по време на провъзгласяването на независимостта на Закавказието,, трябва да се посочат границите на страната в общи линии, без Батумски, Карски и Ардахански сандажак и с включване на Северен Кавказ до казашките земи\". [1, док. 10]Но дори и хладнокръвните разсъждения на Расулзаде не могат да успокоят притесненията на много от участниците в пренията. Особено е обезпокоен Фатали Хан Хойский. За него основен източник на тревоги е \"неустойчивостта на позицията на меншевиките, чийто отговорен представител Церетели сутрин говори едно, вечер - друго, а другият им представител Ной Рамишвили вечер твърди едно, а на другия ден съвсем противоположното му ...\". [1, док. 10] Това дава основания на Хойский да се опасява от тази неяснота в резолюцията и той също като Расулзаде настоява, \"границите на Закавказието да бъдат посочени с ясни контури и да бъде изказано одобрение на позицията на мирната делегация\". [1, док. 10]В крайна сметка, след тези бурни и съдържателни дебати, събранието на мюсюлманските фракции обобщава направените препоръки по следния начин:\"Взимайки под внимание всичко казано по-горе, събранието постанови да се настоява:на одобряване на предприетите стъпки от мирната делегация;за независимост с определяне на границите.В случай на неприемане на едното или на другото, да се излезе със собствена декларация.\" [1, док. 10]Очевидно решителността на азербайджанските депутати е голяма. Те буквално взимат нещата в свои ръце и се опитват да наложат политическа линия, която е едновременно лоялна към останалите партии и народности, представени в Сейма и едновременно с това гарантира интересите на мюсюлманското население, което категорично не желае да бъде хвърлено в някакво продължение на и без това вече загубената война с Отоманската империя.Интересен е въпросът на какво се дължи убеждението на част от депутатите - мюсюлмани, че меншевиките водят преговори с Ленин зад гърба им. До този момент, в рамките на това изследване, не е открито документално или друго доказателство за воденето на подобни преговори. Съмненията за преговори между меншевиките и Ленин се базират на \"косвени улики\", най-вероятно предизвикани от поведението на грузинските социалдемократи.Нещата се въртят около приетата двусмислена и трисмислена декларация на социалдемократите - меншевики, която предизвиква бурните прения между депутатите от \"Хюммат\" (\"Гуммет\") и представителите на останалите мюсюлмански фракции, включително на Мюсюлманския социалистически блок, състояли се на описаното по-горе заседание на 6 април 1918 година. За съжаление, засега ние не разполагаме с текста на \"обръщението към руската демокрация\", което е било прието от грузинските меншевики и което азербайджанските \"гумметисти\" са подкрепили в значителна степен.Известно е, че грузинските социалдемократи - меншевики, не признават болшевиките за демократична партия след Октомврийския преврат. Известно е и как безкомпромисно са потушени болшевишките опити за предизвикване на безредици в Тифлис в деня на откриването на Закавказкия сейм, от страна на доминираното от меншевиките правителство (Закавказкия комисариат). За последното събитие неколкократно напомнят и депутатите азербайджанци, когато коментират отношението на грузинските социалдемократи към болшевиките.Може би тук е мястото да поместим пълния текст на \"възванието\", точното наименование на което е \"Обращеніе Закавказской соціалъ-демократіи къ демократіи Россіи\". [6, док. № 86, стр. 187] Пълният и точен текст гласи:\"Другари работници, селяни и войници на Русия! От името на демокрацията на Закавказието, в час на смъртна опасност, надвиснала над нашия край се обръщаме към Вас.Турските империалисти, позовавайки се на Брест-Литовския договор, ни предявиха искания, свеждащи се до поробването на Закавказието. Ние не можахме да се съгласим на тези искания, тъй като съгласието с тях би довело до откъсването на цял Кавказ от Русия и би било предателство към Революцията. Турция реши да получи изпълнението на своите искания със силата на оръжието и придвижи срещу нас своите полкове. Голяма опасност заплашва Закавказието. И в този час вие сте длъжни да ни дойдете на помощ, наши братя по великата революционна борба.Ние се бихме заедно с вас на барикадите през 1905 година. Заедно с вас се борихме с царизма, заедно се мъчихме в затворите, на каторга, в заточение. Обща беше радостта ни в дните на тържеството на революцията (има се пред вид Февруарската революция, бел. авт.), обща скръб в дните на нейните поражения, общи надежди ни светеха напред. И сега нашите отряди, преграждащи пътя на войските на турския султан, защитавайки свободата на Закавказието, защитават заедно с това знамето на Руската революция. Нашето поражение ще бъде удар за цяла Русия, нашата победа ще влее нови сили в Руската революция.Ние ще изпълним своя дълг до край. Но нашите сили могат да свършат. Вие сте по-богати от нас с хляб, оръжие, хора и пари. Ние чакаме поддръжка и помощ от вас.Отзовете се на нашия призив, работници, селяни и войници на Русия и нека заедно да защитим от враговете знамето на Великата Руска революция и свободата в нашия край!Социалдемократическа фракция на Сейма.Областен комитет на Р.С.Д.Р.П.Тифлис, 1 (14) април 1918 година\". [6, док. № 86, стр. 187]Много трудно е, дори и когато пред очите ни е точният текст на \"възванието към руската демокрация\", да разсъждаваме върху поведението на грузинските меншевики в този момент. Не е ясен и контекстът на \"възванието\". Към кого е то всъщност? Както беше посочено, след Октомврийския преврат, меншевиките категорично отказват на болшевиките правото да твърдят, че са демократична партия. Самите болшевики също не се домогват кой знае колко до този етикет. В Баку за него се сещат в редки случаи, когато трябва да се консолидират съюзниците на Шаумян и компания, иначе казано - да се забаламосат \"полезните идиоти\".Но ако не е адресирано към болшевиките, \"възванието\" остава без адресат. От кого другиго в Русия биха могли да търсят помощ грузинските социалдемократи? Може би от правителството в Уфа, което стои на позициите на Учредителното събрание? Да, но уфимското правителство е в такова незавидно положение в този момент, че едва ли би се занимавало с възможностите да подкрепя по някакъв начин закавказката демокрация срещу отоманската интервенция. \"Бялото движение\" стои на позицията за \"единна и неделима Русия\" и от него Жордания и Церетели не биха могли да очакват абсолютно нищо. Отделен въпрос е, че и \"белите\" в този момент технически не биха могли да се притекат на помощ на Тифлис.Би могло да се предположи, че това е обръщение действително към \"народните маси\" - работници, селяни и войници, с призив за събиране на материална помощ и за набиране на доброволци за борба със Султана. Тук бихме могли да кажем само, че лидерите на грузинските социалдемократи са били твърде интелигенти хора, пък и политическият им опит не е бил чак толкова малък, за да се надяват на стихийна подкрепа от трудещите се на Русия, които да се втурнат към Закавказието на помощ на местната демокрация.Остава версията, че с въпросното \"възвание към руската демокрация\", грузинските социалдемократи са блъфирали. В това че меншевиките не са имали никакви илюзии по отношение на болшевишката власт в Русия можем да се уверим не от приказките им, а най-вече от техните реални действия. Само месец по-късно Закавказкият комисариат с всичките си министри грузинци ще изхвърли с въоръжена сила болшевиките от Абхазия, като по този начин ще пресече както московските аспирации към Сухуми, където временно е установена съветска власт, начело с Ефрем Алексеевич Ешба (Эшба), така и апелът за помощ към Отоманската империя, излъчен от местната абхазка аристокрация. [7]През май 1918 година Чхенкели информира от Батуми (където междувременно са подновени мирните преговори с Отоманската империя) Националния съвет на Грузия за станалото: \"Турците решиха да изпратят войски за завземането на Сухуми и започнаха съответната подготовка. Но скоро те получиха съобщение за превземането на Сухуми от нашите войски и за пропъждането на болшевиките. Тази вест им подейства като гръм от ясно небе, защото те не очакваха такъв обрат на събитията и бяха принудени да се откажат от замислите си\". [7]Няма никакви данни, по време на издаването на прословутото \"Обращеніе Закавказской соціалъ-демократіи къ демократіи Россіи\" и на злополучните дебати върху него, да е имало каквото и да е реално (или дори въображаемо) сближаване между грузинските меншевики и болшевиките в Съветска Русия. Това е повече от естествено, защото в този момент болшевиките играят ролята на носители на великоруската идея дори и в очите на хора, ориентирани по принцип към \"бялото движение\" или към кадетите.Така че, има сериозни основания да предположим, че \"обръщението към руската демокрация\" е било доста убедителен блъф, вероятно насочен към ушите на отоманската дипломация и военно командуване.Само че, изглежда вместо турците, от блъфа са се уплашили азербайджанските депутати, които след \"Мартенските събития\" в Баку от 1918 година са имали крайно сериозни основания да изпаднат в ужас от перспективата за \"дружба\" с болшевиките.Другият политик, погледнал сериозно на меншевишкия блъф, изглежда е бил самият Владимир Илич Ленин. Нека си спомним неговото настойчиво предложение към Степан Шаумян \"да направи блок с Жордания\". Логиката на Ленин е ясна. Като много прагматичен политик, шефът на Совнаркома е искал Бакинският Съвет на всяка цена да излезе от пълната изолация, в която е изпаднал, ако не се броят съюзниците на болшевиките от бакинската секция на \"Дашнакцутюн\".Защо Ленин упорито увещава Шаумян да търси съюзници е близко до ума. Но до ден днешен, ние не знаем, какви са били основанията на Ленин да смята, че грузинските меншевики, в частност Ной Жордания, биха приели предложение за сътрудничество, идващо точно от Степан Шаумян.От кореспонденцията на Ленин с Шаумян знаем, че по време на \"Мартенските събития\" десните есери в Баку са на страната на болшевиките. Шаумян пише, че те са се \"държали великолепно\" и са умирали на бойното поле заедно с болшевиките. След погрома над азербайджанците и \"Мусават\", бакинските меншевики тръгват на сближаване с болшевиките или поне се опитват да получат от тях оръжие. Шаумян и компания са били достатъчно учтиви и с есерите и с меншевиките, защото последните са имали силно влияние в Каспийската военна флотилия, която по време на \"Мартенските събития\" подлага на немилостив обстрел азербайджанските квартали на Баку и изиграва много сериозна роля за победата на болшевиките.Възможно е всички тези стечения на обстоятелствата да са дали основание на Ленин да изпрати указания на Шаумян да търси съюз с грузинските меншевики. Много е възможно за бакинските меншевики да се е предвиждала ролята на посредници в евентуални преговори между Шаумян и Жордания.Разбира се, Ленин не може да не си е давал сметка, че специално в Баку зад всяка партийна политика наднича и някаква етническа ориентация. Бакинските меншевики не са били грузинци в по-голямата си част, а най-вече руснаци и арменци и това в определена степен би намалило ефективността на тяхното посредничество. Може би Ленин да е разчитал на един от лидерите на бакинските болшевики - грузинецът Джапаридзе. На него се приписва и спирането на мартенското клане през 1918 година и той е имал репутация на по-адекватен човек от Шаумян.Точно тук се появява \"възванието към руската демокрация\", което да е дало на Ленин основания да гледа по-оптимистично на възможността за спазаряване между бакинските болшевики и тифлиските меншевики. Търсейки преди всичко начин да спечели време, Ленин дава указания на Шаумян да търси контакти с Жордания.Изричното посочване на името на Ной Жордания също изглежда не е случайно. Вероятно Ленин е бил информиран, че течението сред грузинските меншевики, застъпващо се за независимост на Закавказието и за мир с Отоманската империя, се оглавява от Чхенкели. Затова той търси друг контрагент в лицето на Ной Жордания. Най-вероятно в случая е ставало дума за приемане на желаното за действително, но болшевишкият лидер не е имал кой знае какви други полезни ходове в Закавказието в този момент.Не е невъзможно Ленин да е разчитал и на съдействието на германците, които в този момент стават все по-активни в Закавказието. Исторически доказан факт е твърдата позиция на германците, че Апшеронският полуостров и Баку са територия на Съветска Русия. В предишни части, беше показано как Германия последователно зачита владеенето на Баку от Съветска Русия. Дори когато в Баку дебаркират английските експедиционни сили на генерал Дънстервил, германците се задоволяват само с уверенията на Ленин, че болшевиките ще изтласкат бързо англичаните от там.В крайна сметка, това толерантно отношение придобива формата на международен договор. Това ще стане малко по-късно, в резултат на преговорите между Германия и Съветска Русия в края на юни - началото на юли 1918 година. Германците са силно заинтересувани от доставките на нефт и нефтопродукти от болшевишките си партньори и предлагат мащабни бартерни сделки - нефт срещу въглища. Установено е, че германското правителство дори предлага да съдейства за спирането на турската намеса в Закавказието.На 27 август 1918 година е сключено допълнително споразумение към Брест-Литовския договор, което признава Баку като неоспорима територия на Съветска Русия. По същото допълнително споразумение германците се изтеглят от Ростов на Дон и от други градове, които са окупирали, дълбоко в руска територия. Германия поема ангажименти за съвместна борба с болшевиките срещу подкрепяните от Антантата \"бели\". Точно по този договор, вече официално, а не на база на устни уговорки, болшевиките поемат ангажимента да доставят нефт и нефтопродукти срещу въглища. [4, стр. 13]Всъщност, въглищата, които германците са доставяли на съветската страна са били добивани в Донецкия въглищен басейн, който по това време е част от независима Украйна и е на практика под немски контрол. С Допълнителното споразумение, Съветска Русия поема и ангажименти за количествата на доставките на нефт и нефтопродукти за Германия. Болшевиките се обвързват с обещание да доставят на германците една четвърт (1/4) от добивания в Баку нефт, независимо че самите те с голям труд осъществявали прехвърлянето за Астрахан на добития в Баку нефт. [5, стр. 340 - 341] (Въпросът е постоянна тема в кореспонденцията на Ленин и Шаумян, което се видя ясно в предишни части на този анализ).Тези събития стават около пет месеца по-късно след описваните драматични събития около обявяването на независимостта на Закавказието и ролята на мюсюлманските парламентарни групи в него, но те едва ли са дошли на празно място. Затова би могло да се предположи, че в рамките на твърде задълбоченото сътрудничество на болшевиките и лично на Ленин с германския Генерален щаб е могло \"вождът на световния пролетариат\" да разчита на някакво влияние на германците върху грузинските социалдемократи - меншевики в Тифлис.В крайна сметка, не без съжаление трябва да признаем, че разглежданият въпрос остава като обект за бъдещи изследвания. Интригата около обръщението на грузинските меншевики към \"руската демокрация\", остава твърде неизяснена. Около нея могат да се правят обосновани предположения и спекулации, но тя заслужава допълнително и много задълбочено изследване.Вижда се, че този демарш на грузинските социалдемократи има изключително силно въздействие върху азербайджанските парламентарни фракции в Тифлис и по неочакван начин допринася за консолидирането на тяхната позиция по въпроса за независимостта и за рязкото усилване на натиска им в посока на обявяване на независимост на Закавказието и сключване на мир с Отоманската империя.:", "date": "2018.12.29", "title": "1918: Закавказието, мюсюлманският изток и парламентаризмът – II"}
{"url": "https://news.bg/world/38-ot-germantsite-iskat-ostavkata-na-merkel.html", "text": "38% от германците желаят канцлерът Ангела Меркел да напусне поста още преди изтичането на мандата й през 2021 г., съобщава ДПА, позовавайки се на изследване на социологическата агенция YouGov.43 на сто от респондентите смятат, че Меркел трябва да завърши мандата си, а 18% се затрудняват да отговорят.От изследването става ясно, че повечето германци (78%), които искат оставката на Меркел, подкрепят крайнодясната партия \"Алтернатива за Германия\".Проучването е проведено между 18 и 20 декември и в него са участвали 2035 души.На 7 декември Християндемократическият съюз . Меркел обяви, че се ", "date": "2018.12.29", "title": "38% от германците искат оставката на Меркел"}
{"url": "https://news.bg/world/kitay-razporedi-po-malko-domashna-rabota-i-poveche-san-za-uchenitsite.html", "text": "Китай разпореди на местните власти и родителите да \"намалят бремето\" на учениците като им дават по-малко домашна работа, да ги надзирават при използването на електронни устройства и да гарантират, че имат достатъчно часове за сън, пише сингапурският вестник \"Стрейт таймс\".Документът с изискванията е одобрен от кабинета и е издаден от девет министерства и агенции. Правителството подчертава, че властите, училищата и институциите за обучение, както и семействата, са отговорни за осигуряване на здравословна среда на децата.В документа са поместени 30 мерки, които могат да помогнат за облекчаване товара върху децата и за подобряване на тяхното здраве.Сред мерките са: без писмени домашни за 1 и 2-ри клас, домашната работа не трябва да е за повече от 60 минути от трети до шести клас и до 90 минути за останалите ученици; учителите не трябва да налагат домашна работа като наказание; не трябва да има повече от един изпит на срок за първолаците и не повече от два за другите; училищата трябва да предлагат гъвкави програми; родителите да имат разумни очаквания и да насърчават децата си да развиват талантите си, да избягват сравняване или копиране на други ученици; засилване на комуникацията с децата и подпомагане на децата да станат по-уверени и доверчиви; да насърчават децата да бъдат физически активни и да поддържат добри навици, да се обръща внимание на емоционалното и психическо здраве; да се насочват при използването на електронни устройства и интернет, да се предотврати злоупотребата с онлайн игри и използването на смартфони; да се гарантира, че първолаците имат най-малко 10 часа на ден за сън, най-малко 9 часа сън за учениците до основно училище и най-малко 8 часа сън за останалите ученици.", "date": "2018.12.29", "title": "Китай разпореди: По-малко домашна работа и повече сън за учениците"}
{"url": "https://news.bg/world/egipet-otvarna-sled-atentata-s-likvidiraneto-na-40-ekstremisti.html", "text": "Полицията в Египет уби 40 екстремисти при отделни операции рано тази сутрин, обяви вътрешното министерство на страната, цитирано от АФП.Действията са в, при който загинаха трима виетнамски туристи и техния екскурзовод.При две акции в мухафаза Гиза са убити 30 души. Още 10 души са загинали в Северен Синай, се казва в съобщението на ведомството. Допълва се, че властите са предприели действия след получаване на информация, че заподозрените са подготвяли серия атентати срещу държавата и туристически институции, и църкви.", "date": "2018.12.29", "title": "Египет отвърна след атентата с ликвидирането на 40 екстремисти"}
{"url": "https://news.bg/regions/pochetoha-zhertvite-na-vazroditelniya-protses.html", "text": "На 28.12.2018 г. ръководството на НПСД отдаде почит на брутално убитите от комунистическия режим през 1984 г. Тюркян Хасан, леля й Айше Хасан и Муса Якуб. Не сме забравили и онези над 3000 души, които бяха бити и малтретирани и които за капак бяха накарани часове наред да лежат в снега, докато ги поливат с ледена вода от докараните за целта пожарни автомобили.Това се казва в позиция на Народна партия свобода и достоинство (НПСД).Не присъствахме на поклонението на \"Тюркян чешма\" на 26 декември като израз на протест срещу партизирането на тази дата. Жертвите трябва да бъдат помнени и почитани, а не обсебвани и използвани за политически цели. Събрахме се от уважение към паметта им, без да викаме медии и да произнасяме речи, типични за предизборна кампания. Смятаме, че така е правилно, морално и най-истинско, заключават от НПСД.", "date": "2018.12.29", "title": "Почетоха жертвите на Възродителния процес"}
{"url": "https://news.bg/world/sasht-prihvanaha-ni-okolo-krim.html", "text": "Официалният представител на командването на американските военновъздушни сили в Европа и Африка капитан Кристофър Бойер-Мидер каза, че руски изтребител е прихванал американски разузнавателен самолет близо до Крим.Инцидентът е станал над Черно море.Кристофър Бойер-Мидер добави още, че руският изтребител е направил безопасно прихващане на самолетите на САЩ.По-рано беше съобщено, че Съединените щати са провели разузнаване по границите на Крим.Руските изтребители три пъти за последната седмица бяха вдигани под тревога, за да предотвратят нарушаването на границата на Руската федерация. Това обяви руското министерство на отбраната.14 самолета са извършили въздушно разузнаване.Според вестник \"Красная звезда\", \"нарушения на въздушното пространство на Руската федерация не са разрешени.\"", "date": "2018.12.29", "title": "САЩ: Прихванаха ни около Крим"}
{"url": "https://news.bg/press/ivan-laskin-otnovo-v-bolnitsa-vodata-v-sofiya-poskapva-s-23-stotinki.html", "text": "Иван Ласкин отново в болницаАктьорът Иван Ласкин отново е в болница само две седмици след като бе изписан след двумесечен престой на легло. Състоянието му не е оптимистично, разказаха негови колеги. А Народният театър направи спешна кръводарителска акция.Ласкин е в реанимацията на Военна болница в София и лекарите буквално се борят за живота му. Това е третото влизане на 48-годишния актьор в болница от 20 септември насам. Тогава Ласкин постъпи в столичната Втора градска, където бе настанен в отделението по гастроентерология.Водата в София поскъпва с 23 стотинкиС 23 стотинки на кубик повече ще плащат софиянци за вода от 1 януари. Това реши окончателно Комисията за енергийно и водно регулиране. Така кубикът става 2,582 лв. при 2,354 лева досега.Най-голямо е увеличението на цената във Видин - с 51 стотинки за кубик и жителите на града вече ще плащат по 2,845 лева за куб. В Бургас кубикът вече гони 3 лева, което е с 26 стотинки повече.\"Закрила на детето\" погва родителите, закъснели за вземане от занималня От ДАЗД обясняват, че според Закона за закрила на детето хлапетата до 12-годишна възраст не трябва да бъдат оставяни без надзор от страна на своите настойниците, попечителите или други лица, които се грижат за тях. Учебните заведения пък трябва да информират родителите за разписанието на часовете и целодневната организация, кога трябва да бъдат вземани и довеждани малчуганите, както и санкциите, които ще последват, ако не бъдат спазвани. От ДАЗД подчертават, че последиците за родителите също трябва да бъдат съобразени с разпоредбите от закона.Балкан влиза в Белия домДни преди шампанското и зарята за новата 2019 година, \"Стандарт\" реши да пробва чувството за хумор на по-първите хора в държавата и с усмивка разряза новогодишната баница с късмети. Най-големите парчета по ранг и по заслуги се паднаха на премиер и президент.Среща с американския държавен глава Доналд Тръмп изскочи от баницата за Бойко Борисов. На нея със сигурност той ще подари българско овчарско куче на господаря на Белия дом, така както преди години зарадва стопанина на Кремъл Владимир Путин - за да спази баланса в отношенията с великите сили. Но целта не е само кучето Балкан да лае на моравата на Тръмп, а да спечели симпатията на американския президент по най-важната за България тема - газовия хъб \"Балкан\".Годността на мантинелата край Своге предизвика бурни споровеГодността на новата мантинела край Своге предизвика днес ожесточени спорове. Неправителствената организация \"Институт за пътна безопасност\" обяви, че болтове от съоръжението могат да се отвият на ръка. Бяха разпространени снимки. Пътната агенция обаче отрече обвиненията и съзря провокация. Става дума за участъка, където през лятото се случи ужасяваща катастрофа.Представители на НПО-то направили проверка на мантинелата. \"Това, което се случи и аз бях шокиран, е че имах възможността да разглобя болтовите сглобки с два пръста, без никакви усилия. Трябва да кажа, че аз не съм проверил от край до край мантинелата.Нов рекорд: обществените поръчки за 2018 г. са над 17.8 млрд. леваСредно 70 млн. лв. е стойността на обявените обществени поръчки през всеки един от изминалите досега работни дни на 2018 г. От регистъра на Агенцията за обществени поръчки се вижда, че до 27 декември общата сума на откритите 11.9 хил. търга е над 17.8 млрд. лева. Ръстът спрямо 2017 г., когато поръчките са били за над 13.8 млрд. лв., е 29%. Дори да изключим обявената на 21 декември мегапоръчка на \"Булгартрансгаз\" за 2.3 млрд. лв., увеличението пак е значително.Стойността на сключените договори през тази година също отбелязва рекорд, макар броят им да остава близо до нивата от 2017 г. - 23 хиляди. Общата сума на контрактите е 9.4 млрд. лв., което е увеличение с около два милиарда. И това е без начислен данък добавена стойност.Още умуват да има ли винетки за Северната тангентаВинетки за северната част на околовръстния път на София няма да се изискват. Но шофьорите от селата около столицата, които използват Северната скоростна тангента, ще трябва да закупят винетни стикери. Това стана ясно след днешната среща между представители на общината и на пътната агенция.Целта на разговорите бе да се намерят работещи и ефективни решения, свързани с ползването на републиканската пътна мрежа от жителите на северозападните и югоизточните квартали на София.Ще продължим да говорим с АПИ за винетните такси за Северната скоростна тангента в първите дни на следващата година, уточни зам.-кметът по транспорта Дончо Барбалов.", "date": "2018.12.29", "title": "Иван Ласкин отново в болница, Водата в София поскъпва с 23 стотинки"}
{"url": "https://news.bg/world/pentagona-iska-kyurdite-da-sa-vaorazheni.html", "text": "Американски командири, планиращи изтеглянето на американски войски от Сирия, препоръчват кюрдските бойци, борещи се с Ислямска държава, да могат да запазят оръжията си, доставени от САЩ, казаха пред Ройтерс четирима американски чиновници. Тяхното мнение вероятно ще разгневи съюзника на НАТО Турция.Трима от длъжностните лица, говорещи при условие за анонимност, казаха, че препоръките са част от обсъжданията на проектоплан на военните от САЩ. Не е ясно какво в крайна сметка ще препоръча Пентагонът на Белия дом.В Пентагона дискусиите все още са на ранен етап и все още не е взето решение. След това планът ще бъде представен в Белия дом през следващите дни, когато американският президент Доналд Тръмп вземе окончателно решение.Пентагонът заяви, че би било \"неподходящо\" и преждевременно да се коментира какво ще се случи с оръжията.\"Планирането продължава и се съсредоточава върху извършването на контролирано изтегляне на сили, като се вземат всички възможни мерки, за да се гарантира безопасността на нашите войски\", заяви командирът Шон Робъртсън, говорител на Пентагона. Белият дом не коментира.Тръмп миналата седмица внезапно нареди пълно изтегляне на американските войски от Сирия, като предизвика широка критика и предизвика оставката на министъра на отбраната Джим Матис.Официалните представители на САЩ заявиха, че решението на Тръмп е разстроило американските командири, които разглеждат неговото решение като предателство към кюрдската милиция, която се бори срещу Ислямска държава в Сирия.", "date": "2018.12.29", "title": "Пентагона иска кюрдите да са въоръжени"}
{"url": "https://news.bg/disasters/mashtabno-srutvane-na-vulkan-predizvikalo-tsunamito-v-indoneziya.html", "text": "Мащабно срутване на скална маса на вулкан Кракатау е предизвикало цунамито от миналата събота в Индонезия. Това са показали сателитни снимки, съобщи Би Би Си.Изследователите са изследвали сателитните снимки на Анак Кракатау, за да изчислят количеството на скална маса и пепелта, които са се врязали в морето.Данните сочат, че вулканът е загубил повече от две трети от височината и обема си през изминалата седмица.Голяма част от тази липсваща маса може би се е плъзнала в морето с едно движение.Агенцията за бедствия в Индонезия потвърди, че над 400 души са загинали, а други 20 се издирват. Над 40 000 са били евакуирани.", "date": "2018.12.29", "title": "Мащабно срутване на вулкан предизвикало цунамито в Индонезия"}
{"url": "https://news.bg/disasters/lavina-zatrupa-11-dushi-v-rusiya.html", "text": "Две лавини са затрупали 11 души в руския регион Хабаровск, съобщават местни медии. Инцидентът е станал в златодобивна мина. При първата лавина е бил затрупан работник от поддръжката.На помощ му са се притекли 10 спасители. За нещастие те са били пометени от втора лавина.В момента тече спасителна операция. Извадени са живи трима души.", "date": "2018.12.29", "title": "Лавина затрупа 11 души в Русия"}
{"url": "https://news.bg/int-politics/braziliya-nyama-da-mesti-posolstvoto-si-v-erusalim.html", "text": "Бразилия няма да мести посолството си в Ерусалим от Тел Авив, съобщи Ройтерс.Агенцията отбелязва, че това е била основната тема от срещата на бразилския президент Жаир Болсонаро с израелския премиер Бенямин Нетаняху.Двамата политици обещаха засилване на двустранните отношения в икономиката, сигурността, селското стопанство и водните ресурси.Израел през последните месеци търси съюзници, които да подкрепят решението на САЩ да обявят Ерусалим за столица на еврейската държава.Все пак Болсонаро и Нетаняху посетиха синагога.", "date": "2018.12.29", "title": "Бразилия няма да мести посолството си в Ерусалим"}
{"url": "https://news.bg/disasters/eur10-mln-sreshtu-vulkana-etna.html", "text": "Премиерът на Италия Джузепе Конте ще разполага с €10 млн., за да се справи с щетите, причинени от изригването на вулкана Етна, съобщи АП.Това стана възможно, след като правителството одобри извънредните разходи. Освен това властите обявиха извънредно положение в зоните, засегнати от земетресението, разтърсило по-рано тази седмица Сицилия.Поне 400 души останаха без подслон.От дни вулканът Етна изригва. Изхвърлената в небето пепел предизвика затваряне на летището в Катания на източното крайбрежие на Сицилия.", "date": "2018.12.29", "title": "€10 млн. срещу вулкана Етна"}
{"url": "https://news.bg/world/v-sasht-pochina-izvesten-tv-vodesht.html", "text": "Известният американски телевизионен водещ Крис Бъроус е починал на 43 години, съобщава порталът Variety.Бъроус е бил намерен в безсъзнание в хотел в Калифорния. Той е бил откаран в болница, където е починал въпреки положените от лекарите усилия.В момента не се съобщава причината за смъртта на Крис Бъроус. Той е работил за телевизия KTLA.Властите в момента разследват инцидента.", "date": "2018.12.29", "title": "В САЩ почина известен ТВ водещ"}
{"url": "https://news.bg/disasters/silen-trus-raztarsi-filipinite.html", "text": "Силен трус от 6,9 по Рихтер разтърси Филипините. Властите обявиха опасност от цунами, съобщи Ройтерс.Агенцията се позовава на Геофизичният институт на САЩ.Тихоокеанският център за предупреждение от цунами измерва земетресението на 7.2 по Рихтер.Епицентърът е бил на дълбочина 50 км. в района на южния филипински остров Минданао 193 км източно от град Генерал Сантос и на 95 км. от град Пунтагиян.Все още не са постъпили съобщения за пострадали и разрушения, въпреки че по интензивност трусът е в категорията \"унищожително\".", "date": "2018.12.29", "title": "Силен трус разтърси Филипините"}
{"url": "https://news.bg/disasters/v-gartsiya-razbiha-kanal-za-bezhantsi.html", "text": "Полицията в Солун арестува в петък 21-годишен сириец, съобщават местни медии. Сириецът е бил хванат да транспортира 17 нелегални мигранти в кола в Северна Гърция.Заподозреният е задържан след полицейско преследване, което е приключило на пътния възел на Профитис до Солун, на магистрала \"Егнатия\".След като проверили колата на сириеца, полицаите задържали мигрантите, които били идентифицирани като сирийски, палестински, египетски и иракски граждани. Всички те били без официални документи, позволяващи им да останат в Гърция. Сред тях имало и три деца.Полицейското разследване показа, че те са влезли нелегално в Гърция от граничния регион Еврос, за да достигнат Солун.", "date": "2018.12.29", "title": "В Гърция разбиха канал за бежанци"}
{"url": "https://news.bg/world/rusiya-nalozhi-sanktsii-na-ukrayna-1.html", "text": "Премиерът на Русия Дмитрий Медведев се подписа под постановление за въвеждане на ответни мерки на наложените от страна на Украйна санкции.Това става ясно от съобщение на Медведев в \"Туитър\", цитирано от ТАСС и други руски медии.Москва разширява списъка със забранените украински стоки, което е в отговор на въведените от Киев санкции.\"\", написа Медведев и поясни, че се е подписал под съответното постановление.Малко по-късно правителството . Включени са турбини, трансформатори, чакъл, варовик, мебели, различна техника, включително за производство на хляб, консервирани зеленчуци, хляб, шоколад, вино, сладкарски изделия, риба и други.На 25 декември правителството на Русия разшири контрасанкциите срещу физически и юридически лица от Украйна. В списъка влизат повече от 200 украински граждани и организации.Междувременно ", "date": "2018.12.29", "title": "Русия наложи санкции на Украйна"}
{"url": "https://news.bg/world/turtsiya-trupa-tankove-po-granitsata-sas-siriya.html", "text": "Генералният щаб на Въоръжените сили на Турция разположи около 50 танка на границата със Сирия на фона на подготовката за нова военна операция в арабската държава, съобщава местният телевизионен канал Haberturk, цитиран от ТАСС.През последните седмици Анкара засилва армейските части, бронетехниката, артилерията и бойните машини по границата със Сирия. Това е свързано с подготовката на нова военна операция на Турция в района на сирийския град Манбидж срещу сирийските кюрди.Вчера стана ясно, че сирийските войски са навлезли в Манбидж по настояване на кюрдите. Днес Кремъл потвърди, че армията на Сирия е поела контрол над града.Междувременно руският посланик в ООН Василий Небензя приветства решението на САЩ да . Според него това представлява стъпка в правилната посока, тъй като Вашингтон прекратява незаконното си присъствие в арабската държава.Небензя поясни, че изтеглянето на САЩ също така ще възстанови суверенитета на Сирия.", "date": "2018.12.29", "title": "Турция трупа танкове по границата със Сирия"}
{"url": "https://news.bg/crime/momche-e-s-opasnost-za-zhivota-sled-katastrofa.html", "text": "Непълнолетно момче от село Партизани е с опасност за живота след катастрофа на пътя между Дългопол и Партизани, съобщиха от МВР. Инцидентът е станал снощи, около 22 часа.Момчето шофирало лек автомобил \"Форд\", като по време на движението поради несъобразена скорост изгубил контрол върху колата и се ударил в крайпътно дърво.Пострадалият нямал книжка. Настанен е в болница с опасност за живота. Заедно с него е пострадал и спътникът му, който също е непълнолетен.По случая е образувано досъдебно производство.", "date": "2018.12.29", "title": "Момче е с опасност за живота след катастрофа"}
{"url": "https://news.bg/world/moskva-othvarli-nepriemlivite-iskaniya-i-prizova-zapada-da-spre-s-dvoynite-standarti.html", "text": "Исканията за освобождаване на украинските моряци, изразени от канцлера на Германия Ангела Меркел и президента на Франция Еманюел Макрон, са неприемливи. Това се казва в позиция на Министерството на външните работи на Русия, цитирана от \"Ройтерс\".Вчера Меркел и Макрон призоваха Москва да освободи 24-мата украински моряци.Москва обвиниУкрайна твърди, че Русия е иззела три кораба незаконно и обвини Москва във военна агресия.Руското ведомство призова западните партньори да се откажат от двойните стандарти и да обърнат внимание на реалните проблеми и заплахи.Вместо да \"поучават\" Русия, Москва призовава партньорите си от Нормандския формат да обърнат внимание на грубите нарушения на правата на човека и техните свободи от страна на Киев, които са така проповядвани от Запада.Говорителят на Кремъл Дмитрий Песков заяви по-рано, че президентът на Украйна Петро Порошенко се стреми към изостряне на отношенията с Москва с цел електорални ползи. По думите му изявления на чуждестранни лидери не могат да бъдат повод за промяна на руското законодателство.Председателят на Държавната дума Вячеслав Володин призова лидерите на Франция и Германия да не се намесват във вътрешните работи на суверенна държава.", "date": "2018.12.29", "title": "Москва отхвърли неприемливите искания и призова Запада да спре с двойните стандарти"}
{"url": "https://news.bg/regions/rushi-se-emblematichna-sgrada-vav-varna.html", "text": "Емблематична сграда във Варна, паметник на културата, е заплашена от срутване, информира bTV.Причината е отказ на собствениците да я реставрират. От общината планират да извършат ремонта и да ипотекират зданието.Сградата е дело на най-изтъкнатия архитект във Варна Дабко Дабков.Зданието е собственост на двама гръцки граждани. След като получават подробен устройствен план тази година обявяват имота за продан - близо 1 милион евро.В началото на годината общината издава разрешение за строеж, реставрация и смяна на предназначението на имота.Предстои издаването на заповед за незабавното ѝ укрепване.Главният архитект на общината Виктор Бузев уверява, че ще се справят с проблема и общината ще стане съсобственик с тези лица.Близо 600 са паметниците на културата във Варна. От тях 100 са опасни, както за живеещите в тях, така и за преминаващите пешеходци.Предстои ипотека в полза на общината за още 9 опасни паметници на културата.", "date": "2018.12.29", "title": "Руши се емблематична сграда във Варна"}
{"url": "https://news.bg/regions/piyan-mazh-se-samozapali-i-otselya.html", "text": "60-годишен пиян мъж се самозапали с цигара и оцеля, съобщи БНР.Инцидентът е станал вчера по обед в Брацигово. Пияният се полял с алкохол и се е подпалил при опит да запали цигара.Свидетели на случилото се свалили дрехите му и изгасили горящите части от тялото на пострадалия. Въпреки намесата им, мъжът е получил 50% изгаряния по тялото. Настанен е в болницата в Пазарджик.", "date": "2018.12.29", "title": "Пиян мъж се самозапали и оцеля"}
{"url": "https://news.bg/int-politics/nenchev-radev-zastrashava-demokratsiyata-prizovavayki-voennite-kam-nepodchinenie.html", "text": "Президентът Радев застрашава демокрацията с посланието си към военните, че може да не се подчиняват на политическото ръководство.Такава позиция изрази бившият военен министър и лидер на БЗНС Николай Ненчев.\"Военните не са тези, които вземат политически решения. Когато те се усъмнят в и започнат да оспорват легитимността на цивилните власти, се отваря пътят към диктатурата.\" - предупреждава Ненчев в свой публикация във Фейсбук.Повод за реакцията му е вчерашното изявление на Румен Радев при назначаването на трима висши военни на постове в Българската армия и в НАТО.Той се обърна към офицерите със следните думи: \"Вашата офицерска чест и преданост към род и родина ще бъдат поставяни все по-често на изпитание. И помнете, че от историята на българския генералитет сляпото покорство и безропотно подчинение може да донесат една звезда отгоре на вашите пагони и още няколко години служба, но не могат да ви спасят от презрението на подчинените и на българския народ.\"\"Това изказване за мен е изключително опасно! Какво означава \"сляпо подчинение\"? И кой определя кое е в интерес на род и родина? В демократичните страни народът възлага на избраните да управляват от негово име и да преценяват какъв е националният интерес. Военните не са тези, които вземат политически решения. Когато те се усъмнят в и започнат да оспорват легитимността на цивилните власти, се отваря пътят към диктатурата. Преди да стане президент, Румен Радев, все още в качеството си на военен, заяви открито, че не признава политическо решение на Министерския съвет и на Народното събрание. Поругавайки честта на пагона, вместо да бъде основателно уволнен, той направи политическа кариера от това. Днес отявлено призовава други офицери да последват неговия пример.\" - посочва Николай Ненчев.Той напомня, че отклонението от демократичните принципи е довеждало България до катастрофи.\"Безспорен факт е, че престижът на сегашните български политици е ударил дъното. Привлекателната идея на дисциплинираните военни, че не е необходимо да се подчиняват на решения на корумпирани политици, не е нова. Още по времето на Римската република Гай Марий се опълчва срещу идеята да се подчинява на решенията на Сената. В България същата логика мотивира Кимон Георгиев през 1934 г., когато унищожава българската демокрация. Това намира художествено описание и във филма \"Междузвездни войни\", където Анакин се обръща срещу политическата власт, преди да премине към Тъмната страна. Решенията, до които достигат избраните политици, невинаги са мъдри, но всеки път, когато вземането на политически решения е било в ръцете на военните, се е стигало до катастрофи! Сред най-важните неща, на които ни учи българският исторически опит, е, че всяко отклонение от демократичните принципи е довеждало до катастрофи! А един от основните стълбове на демокрацията е именно цивилният контрол над въоръжените сили. Щом президентът и върховен главнокомандващ го поставя под съмнение, нещата стават много сериозни и опасни!\" - подчертава бившият военен министър.", "date": "2018.12.29", "title": "Ненчев: Радев застрашава демокрацията, призовавайки военните към неподчинение"}
{"url": "https://news.bg/politics/ognyan-minchev-moskva-iska-slaba-i-proruska-balgariya-silna-i-proruska-sarbiya.html", "text": "Целта на Русия винаги е била слаба и проруска България, силна и проруска Сърбия, коментира политологът Огнян Минчев във Фейсбук.По думите му, сегашната българска позиция е пораженска и тя не може да защити страната ни от агресивната политика на Русия.По-рано той коментира, че поведението на руското посолство с тиражирането на обиди към българите е шамар в лицето на държавния ни суверенитет.\"Руската активност в Македония и по повод на Македония никога не е била с друга насоченост, освен антибългарска. Когато русофилите говорят за техните руски братя, те категорично отказват да признаят простия факт, че антибългарската политика на Москва и Петербург винаги е произтичала от структурните, дългосрочни интереси на руската империя в различните й исторически превъплъщения - слаба и проруска България, която да не представлява пречка за руската експанзия към проливите. И същевременно - силна и проруска Сърбия, която да спира и изтласква Хабсбургското - европейското влияние от Балканите. Както преди столетия, така и сега. През Студената война само едно от двете условия бе постигнато - слаба и проруска България. Тито изведе Югославия от руската орбита, и въпреки това позицията на Москва остана последователно антибългарска по македонския въпрос - въпреки сервилността на \"братушките\" от БКП.\" - напомня политологът.\"Днес антибългаризмът на Москва спрямо Македония има дълбоки основания - целта е да се спре настъплението на НАТО и ЕС на Балканите. Сърбия отново е ключовия партньор. България отново е хленчещия помияр, който не иска да разбере, че хленчът и пораженческата позиция няма да го отърват от бой и унижение, идващи от Москва.\" - предупреждава Минчев.По повод на обидния текст, поместен на страницата на руското посолство, той посочва, че става дума за нещо повече от дипломатически скандал.\"Представяте ли си какъв неистов вой би се надигнал от средите на петата колона у нас, ако подобен текст се появи на страницата на което и да е друго посолство в София - на САЩ или на държава от ЕС? Копирането - солидаризирането на посолството на РФ с подмазваческия текст на едно руско мекере е не просто дипломатически скандал. Това е шамар в лицето на - дори номиналната - българска независимост и държавен суверенитет. Оттук нататък можем само да попитаме - кога посланик Макаров ще бъде извикан в МВнР и кога тази публикация ще бъде свалена от сайта на посолството на РФ след извинение на посланика за допускането й там? Дали нещо подобно въобще ще се случи?\" - пита политологът.Припомняме, на сайта на посолството на Русия у нас беше публикуван текст от друг сайт, в който и \"жълтопаветни русофоби\", защото изразяват несъгласие с действия на руската държава.Експосланикът ни в Москва Илиян Василев коментира, че поведението на руското дипломатическо представителство нарушава нормите на дипломатическите отношения, постановени от двете Виенски конвенции. Той посочи, че макар и авторството да е на друг сайт, с публикуването му на страницата си, посолството се солидаризира с текста и го превръща в своя позиция. От друга страна, никой представител на чужда страна няма право да оспорва правото на българските граждани да изразят позицията си, включително с протест.Случаят предизвика множество реакции в социалната мрежа.", "date": "2018.12.29", "title": "Огнян Минчев: Москва иска слаба и проруска България, силна и проруска Сърбия"}
{"url": "https://news.bg/bulgaria/prostrelyaha-mazh-v-stolichniya-kv-lozenets.html", "text": "Мъж е ранен при стрелба тази вечер в столичния квартал \"Лозенец\", предаде БНТ.Уточнява се, че пострадалият е 24-годишен и е ранен в крака. Впоследствие той е бил откаран в \"Пирогов\". Приет е в болницата със сериозна кръвозагуба, тъй като е била засегната артерия.Според източници от МВР, до инцидента се е стигнало е при спор на улицата между ранения и негов приятел, в който се е намесил стрелецът.Извършителят е задържан.", "date": "2018.12.29", "title": "Простреляха мъж в столичния кв. „Лозенец“"}
