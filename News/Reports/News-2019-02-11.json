{"url": "https://news.bg/disasters/izrael-udari-tseli-v-siriya.html", "text": "Израелски танкове удариха болница и наблюдателен пункт в южната провинция Куенитра в Сирия. Тя се намира близо до границата с Израел, съобщиха от сирийските държавни медии, добавяйки, че е имало само материални щети.Израел извърши атаки в Сирия като част от усилията си да се противопостави на влиянието на Иран, което подкрепи сирийския президент Башар Асад в избухналата през 2011 г. гражданска война.Високопоставен израелски представител заяви през септември, че Тел Авив е извършил повече от 200 нападения срещу ирански цели в Сирия през последните две години.Ирански и подкрепяни от Иран групи, включително \"Хизбула\" от Ливан, се разположиха в Сирия в подкрепа на управлението на президента Башар Асад.", "date": "2019.02.11", "title": "Израел удари цели в Сирия"}
{"url": "https://news.bg/politics/mariyana-nikolova-cherpi-ungarski-opit-v-integratsiyata-i-demografiyata.html", "text": "Вицепремиерът по икономическата и демографската политика Марияна Николова започна поредица от работни срещи в Унгария в рамките на посещението си, в които се информира за унгарския опит за подпомагане на раждаемостта и интеграцията на уязвимите групи.Николова проведе среща с държавния секретар по въпросите за семейството и младежта Каталин Новак, съобщават от пресцентъра на МС.Вицепремиерът е обсъдила с Новак създаването на експертен съвет по демографска политика, който ще се занимава и с интеграцията на ромската общност. Николова и Новак обсъдиха опита на Унгария в тази сфера, както и нормативната уредба в страната, третираща демографската политика, семейството и младежта.Припомняме, че Николова наследи на поста лидера на НФСБ Валери Симеонов, част от малката коалиция на Обединени патриоти, от които ВМРО в .Заместник министър-председателят се е срещнала и с държавния секретар по социалните въпроси и социалната интеграция Атила Фюльоп. Основни теми на разговорите им бяха политиките за защита на децата и интеграцията на хората с увреждания на пазара на труда. Двамата са обсъдиха и политиките за интеграция на уязвимите групи в образователната система.При разговорите си с министъра на човешките ресурси Миклош Кашлер, вицепремиерът Николова е поставила въпроса за запазване и развитие на специалността \"Българистика\" в унгарските висши училища. Министър Кашлер изтъкна, че още при встъпването си в длъжност през 2018 г. си е поставил за задача издигането на \"Славянистиката\" на по-високо ниво.Официалната визита на българския вицепремиер продължи с посещение в унгарския парламент, където разговаря с държавния секретар по въпросите на религията и националните малцинства Миклош Шолтес. Николова изрази благодарност за положителното отношение към българското малцинство в Унгария.", "date": "2019.02.11", "title": "Марияна Николова черпи унгарски опит в интеграцията и демографията"}
{"url": "https://news.bg/world/beliyat-dom-e-zavarshil-izraelsko-palestinskiya-miren-plan.html", "text": "Администрацията на президента на САЩ Доналд Тръмп е завършила израелско-палестинския мирен план. Лидерът на САЩ е информиран за съдържанието на плана.Това съобщиха високопоставени представители на администрацията пред \"Фокс нюз\".\"Планът е завършен...президентът е щастлив с параметрите на споразумението\", каза висш представител на Белия дом.Според разпространяваната информация документът е между 175 и 200 страници. По-малко от пет човека имат достъп до него.Източникът добави, че е малко вероятно Белият дом да публикува черновата преди изборите в Израел през април.\"Няма да направим нещо, което може да заплаши сигурността на Израел\", каза друг източник.В края на миналата година постоянният представител на САЩ в ООН  за урегулиране на палестинско-израелския конфликт, който ще се отличава от предишните.В началото на тази година пък се появи информация, че", "date": "2019.02.11", "title": "Белият дом е завършил израелско-палестинския мирен план"}
{"url": "https://news.bg/int-politics/zhenata-na-govoritelya-na-putin-ukrivala-i-danatsi-v-sasht.html", "text": "Бяха повдигнати въпроси за данъчните афери в САЩ на съпругата на говорителя на руския президент Владимир Путин - Дмитрий Песков, след като официални документи са показали, че тя може да не е обявила истинските си доходи пред американските власти и не е разкрила чуждестранни банкови сметки.Татяна Навка, която е бивша олимпийска шампионка във фигурното пързаляне, също така изглежда незаконно е претендирала за потенциално изгоден данъчен статут в САЩ, показва разследване на британския в. \"Гардиън\".Съдебни документи показват, че отделно тя не е платила имуществени данъци в размер на десетки хиляди долари за къща, за която тя е казала на американските власти, че вече е продала. Навка е живяла и тренирала в САЩ в продължение на повече от десетилетие.През 2015 г., след завръщането си в Русия, тя се омъжва за Дмитрий Песков, дългогодишния говорител на Путин и заместник-началник на кабинета в Кремъл.През миналата седмица разследващият център Dossier заедно с \"Гардиън\" разкриха, че Навка е натрупала имоти на стойност повече от 10 млн. долара.Навка е отказала да отговаря на конкретни въпроси на \"Гардиън\" за данъчните ѝ афери в САЩ. В тази връзка тя заявила: \"В предишната ви статия вие не използвахте моите отговори и коментари, които изпратих. Очевидно вашият вестник не се стреми към обективност. Следователно не виждам смисъл да отговарям на вашите въпроси. Вашите твърдения съдържат цяла поредица от неверни и неточни подробности. Освен това има много лична информация, чието публикуване се преследва съгласно руското, американското и британското законодателство.\"Навка се премества в САЩ през 1990-те години с тогавашния си съпруг и треньор Александър Жулин. Двойката се установява в щата Ню Джърси и купува няколко имота там и в съседния Ню Йорк.През 2004 г. те са закупили мезонет в комплекса \"Trump parc\" на настоящия американски президент Доналд Тръмп, който се намира до Сентръл парк в Манхатън. На следващата година те са придобили апартамент с две спални в \"The Milan\", луксозен блок на \"Второ авеню\" в Манхатън.43-годишната Навка е била постоянен жител на САЩ от поне 2006 г. до септември 2015 г., когато е уведомила американското вътрешно министерство, че е напуснала САЩ и е отишла да живее в Москва.През този период тя все още е била длъжна да подаде годишни данъчни декларации в САЩ и да обяви общите си приходи. Това е включвало приходи и от руски източници.Документите показват, че между 2006 и 2013 г. Навка и Жулин са платили само 1 168 долара данъци в САЩ за комбиниран доход, обхващащ заплати, бизнес печалби, приходи от наеми и печалби от продажби на имоти, в размер на 3,4 млн. долара. Въпреки че част от доходите са били обложени в Русия, те също така са намалили американските си сметки с данъчни кредити и щедри отписвания, разрешени от закона за наемодателите.През юли 2009 г. Навка и Жулин обявиха, че са се разделили. През 2010 г. Жулин потвърди раздялата. Разводът им се състоя през юли същата година в съд в Москва.Данъчната документация обаче показва, че те са продължили да подават данъчни декларации като семейна двойка в САЩ още няколко години. Брачните двойки в САЩ могат да обединят отстъпките си и да се възползват от някои данъчни облекчения, които са недостъпни за неженени или неомъжени хора.Изглежда, че двамата са продължили да подават данъчни декларации, като че ли са имали брак поне до 2013 г., и изглежда са ползвали данъчни кредити за деца и освобождаване от данъци за имоти под наем при най-високите равнища, предлагани на брачни двойки. Не е ясно дали биха или не биха дължали повече данък, ако бяха подали декларациите като необвързани хора.Бил Периш, инвестиционен консултант от щата Орегон, който е работил като данъчен консултант за разследващи за американското правителство, е заявил, че женените данъкоплатци се третират много по-различно от хората, които нямат брак.\"Налице е огромно количество законодателство около това\", уточнил Периш, допълвайки: \"Милиони обикновени данъкоплатци, които се развеждат, трябва да преминат през болката от разплитането на финансите им, за да възобновят подаването на молба като неженени или неомъжени.\"Навка и Жулин също така са обявили пред Агенцията за приходите на САЩ през 2009 г., че през същата година са продали своя къща в Ню Джърси за 1,2 млн. долара. Заявената цена е по-ниска от 1,35 млн. долара, които са платили за къщата три години по-рано, което позволява на двойката да обяви загуба и съответно да получи данъчна отстъпка.Въпреки това документите от местните власти показват, че двойката всъщност не е продала имота и е продължила да го притежава, докато не е бил окончателно придобит от банката им на 4 януари тази година.Съдебни документи по делото за отнемане на имота показват, че дотогава Навка и Жулин са дължали повече от 128 000 долара за десетилетие неплатени имуществени данъци, в допълнение към ипотека на стойност 1,3 млн. долара и 120 000 долара за битови сметки, застрахователни премии и други такси.Навка изглежда все по-притеснена за данъчната си ситуация в САЩ. През февруари 2016 г. тя е наела в Ню Йорк рускоговорящия счетоводител Иля Биков, за да направи преглед на данъчния ѝ статут и да продаде апартамента ѝ в Манхатън.Сред клиентите на Биков е Арас Агаларов, руски олигарх в областта на недвижимите имоти и строителството, който е бил домакин на Тръмп по време посещението му в Москва през 2013 г. за конкурса \"Мис Вселена\". Навка и Песков са наели американския архитект Боб Замполин да проектира строителството на дворец, намиращ се край река в екслузивен парцел на Агаларов в Москва.Биков и фирмата му Protax Services са се съгласили да помогнат за продажбата на апартамента на Навка в Ню Йорк. Той дал вероятна оценка на имота от 2,3 млн. долара. Но през юни 2016 г. Навка скъсала отношенията с Биков. Тя била недоволна от ревизирана от него продажна цена от 2 млн. долара и се оттеглила от сделка с двама купувачи. Биков я призовал да приеме бърза оферта и я предупредил, че властите могат да \"конфискуват имота\" като част от иск срещу нея за неплатени данъци.Той също така заявил, че тя очевидно не е обявила чуждестранни банкови сметки навреме и това може да е \"сериозно нарушение\". Това може да е във връзка с три банкови сметки в Швейцария, които Навка е открила през февруари 2014 г. Сметките са в долари, евро и рубли. През миналата седмица Навка посочила пред руска телевизия, че \"нямам активна банкова сметка в чужбина\".Също през февруари 2014 г. тя е създала офшорна компания в Британските Вирджински острови, които са данъчен рай. Компанията Carina Global Assets беше спомената в \"Панамските документи\". По това време Навка е отрекла да има офшорни компании или сметки: \"Не знам кой би могъл да го е направил. Бих искала да разбера какво се е случило.\"През 2015 г. Министерството на правосъдието на САЩ е глобило банката на Навка в Люксембург за това, че не е разкрила \"свързани със САЩ сметки\" на някои от клиентите си. Не е известно дали Навка е била една от тях, или тя в крайна сметка е информирала американските данъчни за чуждестранните си сметки.След разправията с Биков Навка е наела различни счетоводители. Тя е разчитала на услугите на Злата Дикая, нейна приятелка от Ню Джърси, която е действала като неин агент. Според Dossier Навка е казала на американските данъчни, че нейният \"брутен\" или общ доход за 2015 г. е бил 81 341 долара, дошли от нейната компания Eventica.Тази сума покрива деветте месеца до 22 септември 2015 г., когато тя е престанала да живее в САЩ и е заявила, че се е завърнала за постоянно в Москва.Доходите, които Навка е съобщила на властите в САЩ за 2015 г., изглежда се разминават с онези, които е обявила в Русия през същата година.Като висш правителствен служител Песков е задължен публично да декларира доходите на жена си, както и своите собствени доходи. Според официалната му декларация Навка е спечелила 1,8 млн. долара през цялата 2015 г. Песков е изкарал 577 000 долара.Навка не е отговорила на искане за обяснение на несъответствието. Не е ясно дали доходите ѝ са се увеличили рязко през последното тримесечие на 2015 г.Доходите ѝ са се увеличили до 2 190 000 долара през 2016 г. и 4 245 000 долара през 2017 г., според официалните руски регистри.Навка и бившият ѝ съпруг могат да се сблъскат и с други въпроси относно това дали са били непоследователни в декларирането на доходите си пред американските власти. През 2007 г. те са посочили пред Агенцията за приходите на САЩ в годишната си декларация, че са спечилили 166 700 долара. Но по-подробни документи в същата декларация посочват приходи в размер на 323 032 долара.Документите показват, че след като са напуснали САЩ за Русия, Навка и Жулин са отдавали под наем имотите си в Ню Йорк и Ню Джърси, като са генерирали годишно от наем 190 хиляди долара, които са декларирали пред данъчните.Но те винаги са декларирали загуби и са използвали този доход за данъчни цели, благодарение на данъчната преференция за наемодатели, от която Тръмп също се е възползвал.Регулацията позволява на собствениците на сгради да отчитат теоретична амортизация в стойността на имота си, дори когато реалните цени на имотите продължават да нарастват.През лятото на 2018 г. Навка е продала апартамента в Ню Йорк в The Milan за 1,7 млн. долара. Това е довело до прекратяване на заплахата от възбрана, която е висяла над имота от 2013 г. насам. \"Дойче банк\" в Ню Йорк, попечител на нейния първоначален ипотечен кредитор, е наела колектор на дългове, след като плащанията по заема не са били погасявани.Навка и Жулин също така не са платили дължимите такси за обслужване на апартамента, възлизащи на повече от 3000 долара. Сметката по-късно била уредена.Навка се е опитала да се отърве от жилището в Ню Йорк, след като е придобила луксозен имот в Рубльовка, залесена местност западно от Москва, където живеят членове на руската управляваща върхушка и където тя и Песков живеят. През 2012 г. този имот е бил предложен за продажба на стойност 15,6 млн. долара. Навка го е купила две години по-късно за 7,1 млн. долара с невероятната отстъпка от 8,5 млн. долара, казвайки, че покупката е станала в момент, когато цените са \"започнали да падат\".Покупката на къщата в Москва е финансирана с голям частен заем, като Навка е отказала да даде повече подробности за това.Центърът Dossier е финансиран от Михаил Ходорковски, отявлен критик на Кремъл, живеещ в изгнание.", "date": "2019.02.11", "title": "Жената на говорителя на Путин укривала и данъци в САЩ "}
{"url": "https://news.bg/politics/korneliya-ninova-i-aezh-ne-se-razbraha.html", "text": "В БСП не разбират реакцията на Асоциацията на европейските журналисти, които се противопоставиха на интерпретацията от страна на БСП на срещата, проведена днес.\"Не разбираме острата реакция на представителите на асоциацията за една толкова важна тема, която засяга устоите на правовата държава и свободата на избора\", заявява в ответна позиция Корнелия Нинова.Припомняме, че , се посочва, че на срещата между Нинова и Йончева и АЕЖ е обсъдена и темата с . , в което заявяват, че така поставена темата не е била обсъждана, тъй като тя не е в компетенциите на организацията.Срещата между БСП и АЕЖ бе по темата за . Ветото бе поискано от АЕЖ и ще бъде подкрепено от социалистите в парламента.\"В контекста на темата за свободата на изразяване и разкриване на корупция, поставихме въпроса за политическия процес срещу Елена Йончева, както и за необходимостта от надпартийно обединение за честни избори. В тази връзка и двете страни коментирахме необходимостта от спазване на закона и избор на нова ЦИК\", потвърждават отново от БСП.", "date": "2019.02.11", "title": "Корнелия Нинова и АЕЖ не се разбраха"}
{"url": "https://news.bg/politics/sds-yadosani-ot-tormoza-nad-biznesa-s-kasovite-aparati.html", "text": "От СДС изразиха несъгласието си за смяната на касовите апарати. Това стана ясно от позицията им изпратена до медиите.Те припомнят, че преди няколко години касовите апарати са сменени. По думите им сега бизнесът трябва отново да се раздели със 120-130 милиона лева, за да угоди на чиновниците, които не могат да се справят с 10 или 20% нарушители.От СДС допълват, че с основание 300 000 фирми недоволстват. Според тях не се дава никаква гаранция, че след няколко години няма да бъде поискана повторна смяна на касовите апарати.Те призовават своите членове и симпатизанти да подкрепят предстоящия протест на фирмите.От партията са категорични, че винаги са стояли на страната на бизнеса и ще настояват за защитаване на интересите му.Те изтъкват още, че от промяната ще се облагодетелстват ограничен брой \"лицензирани\" фирми.От партията посочват, че крайният срок и за покупка на нови касови апарати, и за софтуер са твърде кратки, но за сметка на това глобите са много солени.Според тях по този начин бълхарските фирми няма как да постигнат ръст в производството и продажбите.СДС са на мнение, че управляващите дължат отговори на бизнеса защо въведеният софтуер не е успял да реши проблемите и защо се иска смяна на касовите апарати след като те все още не са амортизирали.Припомняме, че по-рано днес от БСК заявиха, че Преди това пък финансовият министър пред журналисти, че ако се установи невъзможност за справяне с наредбата, МФ може да прояви гъвкавост.", "date": "2019.02.11", "title": "СДС ядосани от тормоза над бизнеса с касовите апарати"}
{"url": "https://news.bg/world/opozitsiyata-v-sarbiya-boykotira-zasedaniyata-na-parlamenta.html", "text": "Сръбските опозиционни партии съобщиха, че са започнали да бойкотират заседанията на парламента като протест срещу авторитарното управление на президента Александър Вучич и неговата управляваща Сръбска прогресивна партия, информира \"Ройтерс\".Опозиционните партии и техните поддръжници обвиняват Вучич и управляващата партия в задушаване на медийната свобода и организиране на атаки срещу политически опоненти и журналисти в страна, която се стреми към еврочленство. Те отхвърлят обвиненията.Бойкотът е организиран на фона на ежеседмични протести от хиляди недоволни сърби, които започнаха през декември и се разпространиха от столицата Белград до десетки други населени места. Протестиращите и опозицията искат оставката на Вучич и предсрочни избори.В съобщение опозиционните партии отбелязват, че депутатите ще блокират пленарните заседания, но ще останат в сградата на парламента, където ще продължат да дават пресконференции и брифинги, докато исканията им не бъдат изпълнени.\"Ние бойкотираме парламента не защото...те (управляващата коалиция) не ни уважават, а защото имаме задължение към хиляди, които протестират...с искане за нормална система и нормална Сърбия\", обяви Санда Рашкович Ивич, лидер на дясноцетристката Демократическа партия на Сърбия.Партията на Ивич е част от Алианса за Сърбия - група от политически партии, синдикати и граждански организации.Президентът Вучич обяви, че няма да изпълни исканията на протестиращите. През миналата седмица той започна да обикаля страната, за да сплоти поддръжниците си.Решението на опозицията да бойкотира заседанията няма да засегне работата на парламента, където Сръбската прогресивна партия и Социалистическата партия държат 160 места в 250-местния парламент, но може да засегне доверието към управляващата коалиция.Според последните социологически проучвания Вучич и партията му се радват на 50% подкрепа, докато общо опозиционните партии събират 15%.", "date": "2019.02.11", "title": "Опозицията в Сърбия бойкотира заседанията на парламента"}
{"url": "https://news.bg/int-politics/hds-ima-chas-pri-lekar-tarsi-se-retsepta.html", "text": "\"Средствата за отбрана не са подходяща рецепта през 21-ви век.\" Християндемократическият съюз трябва да е наясно с това, когато ближе раните си по време на преговорите за миграцията. Това пише в свой коментар за германския \"Зюддойче цайтунг\" Бернд Кастнер.ХДС има час при лекар. Това, което новият лидер на партията Анегрет Крамп-Каренбауер нарича \"семинарни разговори\", вероятно ще се превърне в терапевтична сесия, прогнозира журналистът. Точно както СДП все още страда от Хартц IV, ХДС страда от есента на бежанците през 2015 г. и последиците от мигрантската криза. Добре е, че християндемократите отново обсъждат темата и по думите му, ближат рани. Според Кастнер германските консерватори трябва да внимават да не пренебрегнат важното. В друг свой коментар от ноември 2018 година Кастнер определя немската политика по отношение на мигрантите като \"нечовешка\".Да се говори за тогавашните грешки е по-добре, отколкото да се премълчават постоянно, по искане на канцлера Ангела Меркел. \"Мълчанието носи риск от гнойна рана\", категоричен е Кастнер и допълва, че анализирайки недостатъците, като липсата на европейски гласове в лицето на стотиците хиляди бежанци, Каренбауер не трябва да забравя какво се е случило. По думите му въпреки че Германия е далеч от целта на интеграцията, тя е постигнала много.\"Не трябва да се гордееш с това като германец, но не е и нужно човек да се срамува от това човечество\", пише още Кастнер.Добре е според него да се говори за това как да се избегне хаосът и прекомерните изисквания в бъдеще, когато става дума за бежанци. Политическите средства обаче не трябва да бъдат затварянето на границите или дори премахването на основното право на убежище, смята журналистът. Мизерията на бягството може да бъде лекувана само чрез третиране на причините. Ако това не се случи, войната, потисничеството, бедността, изменението на климата ще донесат нови и все повече бежанци, малка част от които идват в Европа. Повечето от близо 70 милиона бежанци по света остават в бедните страни, сочи статистиката.Кастнер споделя мнението на министъра на вътрешните работи на Бавария Йоаким Херман (ХСС) , че една \"силна държава\" определено може да помогне. Въпреки това тази силна държава не бива да се задоволява със защитата срещу бежанците, да наблюдава и възпира онези, които въпреки това стигат до германските граници.Журналистът допълва: Европа също не трябва да третира бежанците като прокажени. Държавата трябва да бъде достатъчно силна, за да предложи адекватна помощ на нуждаещите се. И управляващите трябва да са достатъчно силни, за да обяснят на своите граждани разбираемо защо е необходимо да се помогне на нуждаещите се. Той изтъква, че общността се основава на идеята за човечеството. Струва си да се инвестира повече в комуникацията с гражданите, коментира Кастнер. Възходът на \"Алтернатива за Германия\" според него също е вследствие от неспособността за обясняване в ерата на Меркел.Желаната силна държава ще съществува само за нейните граждани и бежанци, ако е вградена в силна Европа, отбелязва журналистът. Това, което Германия прави за или срещу бежанците, засяга и нейните европейски съседи и тук според Кастнер новият лидер на ХДС Анегрет Крамп-Каренбауер има право. И обратно. Още по-важно е ХДС да се погрижи за раните си по време на терапевтичните сесии и след това да гледа към бъдещето, обяснява Кастнер и се аргументира с това, че средствата за отбрана не са подходяща рецепта в 21-ви век, защото тя само засилва страданието.", "date": "2019.02.11", "title": "ХДС има час при лекар, търси се рецепта"}
{"url": "https://news.bg/world/18-000-dzhihadisti-ot-islyamska-darzhava-deystvat-v-siriya-i-irak.html", "text": "В Ирак и Сирия остават до 18 000 джихадисти от ДАЕШ (\"Ислямска държава\"), съобщава ТАСС.От 14 до 18 хиляди бойци от терористичната групировка \"Ислямска държава\" остават в Ирак и Сирия. Групировката постепенно се превръща в подземна мрежа, заяви заместникът на генералния секретар на ООН Владимир Воронков, който е с ресор борба с тероризма.Той поясни на заседание на Съвета за сигурност на ООН, че сред джихадистите има 3000 чуждестранни терористи.Междувременно АФП съобщава, че сирийски бойци, подкрепяни от артилерийски огън от водената от САЩ коалиция, водят ожесточени боеве срещу \"Ислямска държава\" в Сирия. Сирийските бойци се опитват да освободят последните територии, които са под контрола на ДАЕШ.Боевете се водят в Източна Сирия.В събота водените от кюрдите Сирийски демократични сили обявиха финална офанзива срещу джихадистите до границата с Ирак.Ръководената от САЩ коалиция бомбардира последния джоб на ДАЕШ, след като рано тази сутрин групировката предприе контраатака.", "date": "2019.02.11", "title": "18 000 джихадисти от „Ислямска държава” действат в Сирия и Ирак"}
{"url": "https://news.bg/world/pompeo-sasht-ne-prikrivat-ubiystvoto-na-kashogi.html", "text": "Държавният секретар на САЩ Майк Помпео отрече, че Вашингтон \"прикрива\" убийството на саудитския журналист Джамал Кашоги. Помпео обеща разследването да продължи, информира АФП.\"Америка не прикрива убийство\", каза Помпео пред журналисти в Будапеща, след като беше помолен да коментира критика от страна на високопоставен американски демократ.Президентът на САЩ Доналд Тръмп пропусна наложения от Конгреса краен срок за установяване кой е убил Кашоги на фона на новите разкрития, че престолонаследникът на ООН установи, че Помпео е на обиколка в Централна Европа. По-късно тази седмица САЩ и Полша организират международна конференция за Близкия изток във Варшава.", "date": "2019.02.11", "title": "Помпео: САЩ „не прикриват” убийството на Кашоги"}
{"url": "https://news.bg/int-politics/protivoborstvoto-mezhdu-sasht-kitay-i-rusiya-predveshtava-vrazhdebno-badeshte.html", "text": "Нова епоха на съперничество между големите световни сили като Китай, САЩ и Русия поставя света пред непредсказуемо и по-враждебно бъдеще, изтъкват домакините на Мюнхенската конференция за сигурност, цитирани от \"Ройтерс\".Озаглавен \"Големият пъзел: Кой ще събере парчетата?\", техният доклад има за цел да определи дневния ред на лидерите на ежегодната среща на Мюнхенската конференция за сигурност, която ще се проведе от четвъртък до неделя.Вицепрезидентът на САЩ Майк Пенс трябва да присъства на събитието в столицата на Бавария, което идва, след като Вашингтон обяви по-рано този месец, че ще спре да спазва историческия Договор за ликвидиране на ракетите със среден и малък обсег, сключен между САЩ и СССР през 1987 г.\"Предвид преобладаващите стратегически перспективи във Вашингтон, Пекин и Москва, очакванията за нова епоха на съперничество между големите сили изглежда се превръщат в самоизпълняващо се пророчество\", се изтъква в доклада.\"Ако всички се подготвят за враждебен свят, пристигането му е почти предопределено... Периодът след Студената война - и общият оптимизъм, свързан с него - приключи. Но не е ясно какъв нов ред ще се появи ... и дали преходният период ще бъде мирен\", се подчертава още в доклада.Председателят на конференцията Волфганг Ишингер, който е бивш посланик на Германия във Вашингтон, призова политиците от средните по големина сили, включително Европейския съюз, да направят повече, за да съхранят либералния международен ред.В интервю за германски вестник Ишингер е предложил ядреният арсенал на Франция да служи за защита на целия ЕС, а не само на Франция. Това би означавало, че страните от ЕС ще трябва да споделят разходите за поддържане на ядрените оръжия на Франция.Германският канцлер Ангела Меркел, която ще се изкаже пред конференцията в събота, използва последния си мандат, за да се съсредоточи върху външната политика, насочена към защита и освежаване на мултилатерализма (многостранния подход).Ала докладът предупреждава, че Берлин и Париж трябва да работят заедно по-ефективно, за да засилят капацитета на \"слабо подготвения\" ЕС да се справи със засиленото съперничество между големите сили.\"Тъй като няма вероятност вътрешните условия в двете столици да станат по-малко сложни, следващата година ще покаже дали тандемът може да изясни различията си или дали ще бъде пропусната още една възможност\", се посочва в доклада.Разглеждайки други средни по големина сили, докладът обръща внимание на Великобритания, посочвайки: \"Процедурите, свързани с Брекзит, ще продължат да причиняват рани от двете страни на Ламанша за години напред.\"Поглеждайки още по на изток, той подчертава: \"Тези, които разчитат на Япония да закрепи сигурността в Източна Азия, може би ще трябва да влошат очакванията си.\"", "date": "2019.02.11", "title": "Противоборството между САЩ, Китай и Русия предвещава враждебно бъдеще"}
{"url": "https://news.bg/politics/darzhavnata-avtomagistrali-imala-sporazumeniya-samo-s-pst-grup-i-glavbolgarstroy.html", "text": "Държавната компания \"Автомагистрали\" има действащи рамкови споразумения само с две от петте фирми, посочени от БСП - \"ПСТ Груп\" и \"Главболгарстрой\". Това става ясно от писмен отговор на министъра на регионалното развитие и благоустройството Петя Аврамова, .Допълва се, че договорът с трета фирма от списъка на БСП - \"Пътстрой -92\" АД, е бил за доставка на строителни материали за последното тримесечие на 2018 г. и е прекратен през декември поради изтичане на срока му.Твърди се, че с \"Хидрострой\" и \"Трейс Груп\" \"Автомагистрали\" не е имала рамкови споразумения през изминалите три години.\"Автомагистрали\" няма сключени нито договори с подизпълнители, нито нарочни рамкови споразумения за строителството на новите 134,14 км от магистрала \"Хемус\", чието изграждане ѝ бяха възложени на 20 декември м.г..Припомняме, че в края на миналата година правителството \"ударно\" разпредели около 1,4 млрд. лева от бюджетния излишък за строителството на 134 км от АМ \"Хемус\" от Боаза до главния път Русе-Търново без санкцията на парламента, както и без обявяването на конкурс и обществена поръчка. И понеже държавната компания \"Автомагистрали\" не е изпълнила нито един голям инфраструктурен обект, се породиха съмнения, че тя ще възложи изпълнението на строителните дейности по \"Хемус\" на подизпълнители по абсолютно непрозрачен начин, което отваря вратата за кражбата на стотици милиони лева.Очаква се строителството на новия участък от \"Хемус\" да започне през пролетта на 2019 г.Министерството на регионалното развитие е изпратило на БСП подробна справка и за всички рамкови споразумения на \"Автомагистрали\" през последните три години. Тя съдържа в табличен вид предмета на договорите, с кого са сключени, срока на действие и основанието за прекратяване. Те са за доставка на строителни материали, наемане на техника, доставка на ограничителни пътни системи, автомобилни и индустриални масла, сервизно обслужване и други.За допълнително обезпечаване на оперативната си дейност от юли 2018 г. \"Автомагистрали\" има петгодишни контракти с шест фирми за наем на техника, но нито една от тях не е сред споменатите от БСП. Това са фирмите ЗП \"Андрей Иванов Андреев\", \"Миро Транс 86\" ЕООД, \"Боби 66\" ООД, \"Бобо 5 и синове\" ООД, ЕТ \"Палина - Зафир Иванов\", ЕТ \"Бовема - Тодор Павлов\". Отделно през последното тримесечие на 2018-а \"Автомагистрали\" ЕАД е сключила споразумения за наем на техника, за доставка на строителни материали и за изпълнение на отделни видове дейности с още 8 фирми - \"ПСТ груп\" ЕАД, \"Инфрастроежи\" ООД, \"Грома холд\" ЕООД, \"ГБС- инфраструктурно строителство\" АД, \"Геострой\" АД, \"Инжстройинженеринг\" ЕООД, \"Галчев инженеринг\" ЕООД и \"Пътища и мостове\" ЕООД.", "date": "2019.02.11", "title": "Държавната \"Автомагистрали\" имала споразумения само с \"ПСТ Груп\" и \"Главболгарстрой\""}
{"url": "https://news.bg/bulgaria/poslanikat-na-rusiya-rumen-radev-ne-e-na-zaplata-pri-nas.html", "text": "Президентът на България Румен Радев не е на заплата при нас.Това стана ясно от думите на посланика на Русия в България Анатолий Макаров, който отговаря на въпроси на български граждани във \"Фейсбук\".На въпрос \"Румен Радев на заплата ли е при вас\", Макаров отговори: \"Не\".На някои въпроси дипломатът отговаря лаконично, а на други с чувство за хумор.На въпрос дали Москва обръща внимание на коментари и декларации от България по адрес на Русия и политиките й, посланикът отговори, че \"думите не минават незабелязано и от тях до голяма степен зависи нагласата на ръководството на страната ни към развитие на руско-българския диалог. Въпреки това много добре разбираме, че често има разлика между политическите декларации и настроението на народа, така че и други неща се вземат предвид\".Относно напрежението с НАТО, Макаров отбеляза: \"Дай боже, до реалния конфликт никога няма да се стигне - нали има още хора, които добре помнят поуките на Втората световна война\".\"Как да нападаме, ако сме пред разпад? Ако оставим хумора настрани, нито се каним да нападаме някого, нито сме пред разпад. Подведоха ви фалшивите новини\", отговори Макаров на въпрос \"Няма ли да нападате, пред разпад сте?\".По думите му Русия не се намесва във вътрешните работи на други държави за разлика от някои страни, а също така не предоставя военна помощ без получаване на съответни молби от легитимното им ръководство. Така посланикът отговори на въпрос \"Ако се съберем 100 000 русофила и с подписка поискаме от Владимир Владимирович да изпрати отряд алфа да елиминира соросоидите в България, има ли шанс?\".", "date": "2019.02.11", "title": "Посланикът на Русия: Румен Радев не е на заплата при нас"}
{"url": "https://news.bg/bulgaria/nyama-ukazaniya-ot-moskva-za-namesa-na-izborite-v-balgariya-obyavi-ruskiyat-poslanik.html", "text": "Посланикът на Русия в България Анатолий Макаров отхвърли твърденията за очаквана руска намеса в изборите у нас, съобщава БНР.Макаров отхвърли твърденията за очаквана руска намеса в изборите у нас. Във Варна той коментира изказване на Цветан Цветанов, който изрази убеждение, че ще има такава намеса.\"Няма никакви основания г-н Цветанов да говори така. Не смятаме да се намесваме във вашите предизборни кампании. Никакви указания за това не сме получавали. Българският народ има право сам да избира кой да го представлява на местно, национално и европейско ниво\", посочи Анатолий Макаров.Дипломатът определи като абсурдни твърденията за връзка на Русия с отравянето на бизнесмена Емилиян Гебрев през април 2015 година.По-рано днес прокуратурата потвърди, че агент на руското разузнаване, свързван с отравянето на Сергей Скрипал във Великобритания, е", "date": "2019.02.11", "title": "Няма указания от Москва за намеса на изборите в България, обяви руският посланик"}
{"url": "https://news.bg/world/nikola-stardzhan-shotlandiya-shte-bade-nezavisima-darzhava-do-5-g.html", "text": "Шотландия ще бъде независима държава до пет години. Това обеща първият министър на страната Никола Стърджън в интервю за Си Ен Ен.Шотландският политик потвърди намерението си да организира нов референдум за независимост на Шотландия след Брекзит. Тя вярва, че повечето шотландци ще подкрепят независимост на втори референдум в рамките на пет години.Датата за провеждане на нов референдум интензивно се дебатира от членовете на Шотландската национална партия и високопоставени политици през последните месеци. Някои призовават партийния лидер да организира допитването още тази година, докато други настояват за по-предпазлив подход.Запитана дали вярва, че Шотландия ще подаде документи за членство в ЕС като независима държава през следващите 3-5 г., тя отговори положително.Мисля, че Шотландия ще бъде независима държава, която ще търси членство в ЕС и в ООН, отбеляза Стърджън.", "date": "2019.02.11", "title": "Никола Стърджън: Шотландия ще бъде независима държава до 5 г."}
{"url": "https://news.bg/world/napadnete-tel-aviv-i-shte-vi-bade-poslednata-godishnina-zaplashi-netanyahu-iran.html", "text": "Премиерът на Израел Бенямин Нетаняху отговори на заплахите на ирански военен лидер, който предупреди по-рано днес, че , ако САЩ предприемат нападение, информира \"Таймс ъв Израел\".\"Не пренебрегвам заплахите на иранския режим, но аз също не съм уплашен от тях\", каза Нетаняху.\"Ако този режим направи ужасната грешка и се опита да унищожи Тел Авив или Хайфа, няма да успее, и ще бъде последната му годишнина от революцията, която ще отбележи\", предупреди той.\"Трябва да го имат предвид\", добави премиерът на Израел.Иран отбелязва 40 г. от Ислямската революция.", "date": "2019.02.11", "title": "Нападнете Тел Авив и ще ви бъде последната годишнина, заплаши Нетаняху Иран"}
{"url": "https://news.bg/crime/sdelkata-za-tsarskite-konyushni-padna-na-parva-instantsiya-v-sada.html", "text": "Cдeлĸaтa мeждy бившия oблacтeн yпpaвитeл нa Coфия Beceлин Πeнeв и \"Eвpoтpaнcбилд\" OOД за т.нар  е нищожна, реши Софийският градски съд. Правният сайт defakto.bg цитира мотивите на съдия Росен Димитров, според когото продажбата противоречи на добрите нрави заради изключително занижената цена.Oбщaтa пpoдaжнa цeнa e 658 870 лeвa, в дeceтĸи пъти пoд дeйcтвитeлнaтa, пpиeмa CГC.Cĸaндaлът гpъмнa пpeз лятoтo нa 2016 г. пo cигнaл нa БCΠ. Toгaвa oпoзициятa oбвини, чe aпeтитният пapцeл e пpoдaдeн нa цeнaтa нa eдни мapaтoнĸи - около 90 лв. на квадрат.се води и дело в Специализирания наказателен съд срещу Веселин Пенев и лицензирания оценител Юлия Димитрова-Цекова. Според прокуратурата Пенев е ощетил държавата с над 10 млн. лв.Дo пpoдaжбaтa нa тepeнитe нa бyл. \"Дoндyĸoв\", нa мeтpи oт пaмeтниĸa нa Bacил Лeвcĸи, ce cтигa cлeд cepия oт cдeлĸи, при които те остават при досегашния съсобственик \"Евтотрансбилд\".\"Cпopeд нacтoящия cъcтaв и тpитe cдeлĸи ca cĸлючeни пpи изĸлючитeлнo cъщecтвeнo нapyшaвaнe изиcĸвaниятa зa eĸвивaлeнтнocт нa пpecтaциитe , ycлoвиятa нa cĸлючвaнeтo им coчaт нa нeoбичaйнocт в тaзи нacoĸa и пpaĸтичecĸи ce явявaт в paзpeз c oбщoпpиeтитe paзбиpaния зa пpaвoв peд и cпpaвeдливocт\", oбявявa ceгa cъдия Димитpoв oт CГC.Peшeниeтo мy нe e oĸoнчaтeлнo, мoжe дa ce oбжaлвa пpeд Стoличния aпeлaтивeн cъд.", "date": "2019.02.11", "title": "Сделката за \"Царските конюшни\" падна на първа инстанция в съда"}
{"url": "https://news.bg/disasters/izvanredno-polozhenie-na-ostrovi-v-rusiya-zaradi-masovo-nashestvie-na-beli-mechki.html", "text": "Природозащитните органи в Русия са изпратили екип от специалисти в затънтен арктически район, за да успокоят и преместят десетки гладни бели мечки, които са обсадили хората, живеещи там.Това е било направено, след като местните власти в архипелага Нова Земя с население от около 3000 души са помолили за помощ.\"Никога не е имало такова масово нашествие на полярни мечки\", коментира Жиганша Мусин, ръководител на местната администрация, допълвайки: \"Те буквално преследват хората.\"Александър Минаев, който е заместник-ръководител на региона, добави: \"Хората са уплашени и се страхуват да напуснат домовете си. Родителите не желаят да пуснат децата си на училище или на ясла и детска градина.\"В района е било обявено извънредно положение.Други кадри показват, че полярните мечки се хранят с боклук на местно сметище. Опитите да изплашат белите мечки с помощта на автомобилни клаксони и кучета са се провалили, уточнява ТАСС.Русия категоризира полярните мечки като застрашен вид и отстрелването им е забранено от закона. Властите обаче предупреждават, че отстрелване може да се окаже необходимо, за да се гарантира безопасността на местното население, ако опитите за отстраняване на животните се провалят.През 2016 г. петима руски учени бяха обсадени от полярни мечки в продължение на почти две седмици в затънтена метеорологична станция на остров Тройной, източно от Нова Земя.Най-вероятно това необичайно поведение на белите мечки е заради климатичните промени, които водят до загуба на местообитания и дефицит на храна за най-големия сухоземен хищник на планетата. ", "date": "2019.02.11", "title": "Извънредно положение на острови в Русия заради масово нашествие на бели мечки  "}
{"url": "https://news.bg/health/aptekari-alarmirat-za-masova-panika-sred-patsientite.html", "text": "Българската организация по верификация на лекарствата и всички медии да се въздържат от изявления, че част от лекарствата в България са фалшиви. За това призовават от Националната аптечна камара по повод репортажите, че се стартира системата за верификация на лекарствените продукти.Според тях това нагнетява обществото и всява страх за живота на възрастните пациенти и родителите на малки деца.От Камарата съобщават, че са започнали да получават съобщения от фармацевти от цялата страна. Аптекарите алармирали, че обезпокоени пациенти са започнали да влизат в аптеките с всичките си лекарства, настоявайки фармацевтите да ги верифицират дали са истински.Пациентите обяснявали, че са спрели да си приемат лекарствата, защото искали първо да проверят в аптеката дали са истински.В България фалшиви лекарства в аптеките няма, категорични са от Националната аптечна камара и посочват, че за последните 5 години Изпълнителната агенция по лекарствата е извършила редица проверки на пазара, без да открие нито една такава опаковка.Лекарствоснабдителната мрежа е част от Системата за национална сигурност и правителството трябва да я пази чиста от търговските интереси на мултинационалните компании за производство на лекарства, които системно се опитват да я превърнат в крайното звено на своя бизнес, казва се още в позицията на Камарата.Те призовават Министерството на здравеопазването и Прокуратурата да вземат спешни мерки, за да успокоят населението, че медикаментите в обръщение в законната мрежа са безопасни за употреба.Който твърди обратното, нека да приведе доказателства или да бъде преследван с цялата строгост на Закона за всяване на смут сред населението и разклащане на устоите на държавността, отсичат от Камарата.", "date": "2019.02.11", "title": "Аптекари алармират за масова паника сред пациентите"}
{"url": "https://news.bg/regions/pochistvat-petnata-ot-mazut-na-kamping-dobrudzha.html", "text": "Почистват появилите се петна от мазут на къмпинг \"Добруджа\" край Шабла, съобщи БНТ.От РИОСВ-Варна информират, че са извършили проверка и са дали предписание на общината плажът да бъде почистен.От екоинспекцията са установили замърсяване на около 100 квадратни метра на плажната ивица в местността Тузлата.Според кметът на Шабла Мариян Жечев при подобни замърсявания трудно може да се установи източникът.По думите му предвид североизточните течения в района, вероятно замърсяването не е станало в наши води.Припомняме, че в неделя алармираха за През лятото на 2018 година морето изхвърли мазут на четири плажа по Южното Черноморие - Приморско, Алепу, Несебър и Ахелой.Припомняме, че корабът, който е потънал между Созопол и Черноморец през далечната 1921 г., Своевременно бяха предприети мерки за овладяване на разпространението на горивото. Институциите увериха тогава, че няма опасност за живота и здравето на гражданите.На 13 август, транспортният министър , но трябва да се вземат мерки за източването на останалото количество мазут от подводния съд.Ден по-късно стана ясно, че , като също така са монтирани и 1000 метра заграждения.На 22 август ", "date": "2019.02.11", "title": "Почистват петната от мазут на къмпинг \"Добруджа\""}
{"url": "https://news.bg/world/v-italiya-predlagat-zlatniya-rezerv-za-zapalvane-na-byudzhetnite-dupki.html", "text": "Вицепремиерът на Италия Матео Салвини предложи правителството да използва част от златните резерви на Банката на Италия за запълване на дупките в бюджета и за да се избегне фискална корекция по-късно тази година, информират медии.Салвини смята, че идеята \"може би е интересна\". Той добави, че златните резерви са \"собственост на всички италианци\". След като през уикенда разкритикува централната банка на държавата, Салвини заяви, че Банката на Италия трябва да бъде независима, но да не се държи безотговорно.Коментарът на вътрешния министър идва след борбата между популисткото правителство в Рим и Европейската комисия заради заложените дефицитни цели в бюджета на Италия. Първоначално Италия предлагаше дефицит от 2,4 на сто, но впоследствие двете страни се През миналата седмица стана ясно, че ", "date": "2019.02.11", "title": "В Италия предлагат златния резерв за запълване на бюджетните дупки"}
{"url": "https://news.bg/crime/dadoha-godina-zatvor-na-podkupnata-lekarka-ot-telk-targovishte.html", "text": "Една година затвор получи подкупната лекарка от ТЕЛК-Търговище, предаде БНР.Обвиняемата беше осъдена на една година лишаване от свобода с тригодишен изпитателен срок.Делото се гледа по съкратената процедура, тъй като лекарката е направила самопризнания - като член на ТЕЛК тя е взела пари от пациент, за да му даде документ за трайно увреждане на здравето.Припомняме, лекарката беше задържана в началото на февруари  който поискала от възрастен пациент.Съдът постанови, че обвиняемата ще плати и 1000 лева глоба, няма да може да бъде член на ТЕЛК в продължение на една година, нито да заема отговорни постове за три години.Присъдата подлежи на обжалване пред Апелативния съд във Варна.", "date": "2019.02.11", "title": "Дадоха година затвор на подкупната лекарка от ТЕЛК-Търговище"}
{"url": "https://news.bg/regions/patyat-kam-rilskiya-manastir-ne-e-blokiran.html", "text": "Пътят към Рилския манастир е блокиран от свлачище, съобщиха от регионалния сайт struma.bg.Към момента трафикът е затруднен и се осъществява само в едната лента.От Пътна полиция предупреждават шофьорите да се движат с повишено внимание.Впоследствие от пресцентъра на Агенция \"Пътна инфраструктура\" (АПИ) опровергаха тази информация. Според данните на АПИ в района на пътя не са подали камъни и движението не е блокирано. Преминаването се осъществява и в двете ленти за движение.", "date": "2019.02.11", "title": "Пътят към Рилския манастир не е блокиран"}
{"url": "https://news.bg/int-politics/iran-plashi-da-razrushi-tel-aviv-i-hayfa-ako-sasht-go-atakuvat.html", "text": "Един от командирите на Иранската революционна гвардия се зарече да \"срине (израелските градове) Тел Авив и Хайфа със земята\", ако САЩ предприемат атака срещу Ислямската република, съобщава иранската агенция ИРНА.\"САЩ нямат смелостта да изстрелят и един куршум срещу нас, въпреки всичките си отбранителни и военни средства. Но ако ни нападнат, ще сринем Тел Авив и Хайфа със земята\", предупреди Ядолах Джавани, който е заместник-началник на Иранската революционна гвардия по политическите въпроси, по време на събитие за отбелязване на 40-ата годишнина от Ислямската революция в Иран.Коментарите на Джавани бяха направени часове, след като говорителят на Революционната гвардия бригаден генерал Рамезан Шариф предупреди, че иранските военни сили \"категорично ще накажат всеки агресор\" и ще \"защитят неговите граници с ефективни военни способности\".В реч, изнесена на площад \"Азади\" в Техеран пред десетки хиляди иранци по-рано днес, президентът на страната Хасан Рохани подчерта, че Техеран ще продължи да увеличава военната си мощ и няма да иска разрешение от никого за разработване на \"различни видове ракети\".", "date": "2019.02.11", "title": "Иран плаши да разруши Тел Авив и Хайфа, ако САЩ го атакуват"}
{"url": "https://news.bg/world/anti-es-populistite-se-ochakva-da-paralizirat-bloka-sled-evrovota.html", "text": "Анти-ЕС партиите могат да се представят добре на предстоящите избори за Европейски парламент и да получат възможност да \"парализират\" Общността в редица политически сфери, както и да донесат \"качествена промяна\" в съюза.Това показва проучването \"Европейски избори 2019: Как антиевропейските партии планират да разрушат Европа и как да бъдат спрени\" на Европейския съвет за външна политика (ЕСВП).Това е най-подробното проучване до момента за влиянието на антиевропейските партии преди изборите за Европейски парламент през месец май. Направено с участието на мрежа от асоциирани изследователи в европейските столици, чрез разговори с политически партии, политици и експерти, както и чрез анализи на тенденциите в сегментирането на гласоподаватели и партийни програми, проучването на ЕСВП разглежда коя област е под заплаха във всяка една държава от 27-те държави членки на ЕС. То взема предвид влиянието на антиевропейските партии, ако те работят заедно в Европейския парламент върху всяка една ключова област като търговия, сигурност, изменение на климата и бюджет.Проучването предупреждава, че въпреки разделенията вътре в антиевропейските партии, те най-вероятно ще заработят заедно с цел подкопаването на общата работа в Европа и за предотвратяването на наказания върху държави членки, които нарушават ценностите на ЕС.Европейският съвет за външна политика (ЕСВП) прогнозира националистическите, евроскептичните и крайнодесните партии да спечелят около 1/3 от местата на изборите през май. Те биха били достатъчни, за да осуетят дейността и да подкопаят сигурността и отбраната в Европа, като всеят раздори, които с течение на времето могат да разрушат ЕС.Резултатът ще даде на популистите значително влияние върху работата на съюза и възможност да блокират законодателство, показва проучването на ЕСВП, публикувано днес.Партиите ще могат да назначат председатели в 1/3 от комисиите в Европейския парламент и ще блокират органа при опити за задействане на процедури по Член 7 срещу страни членки, нарушили върховенството на закона. Също така популистите и евроскептиците могат да блокират избора за председател на Европейската комисия, да окажат влияние при приемането на бюджета и при оформянето на законодателството на ЕС.Авторите на изследването пишат, че антиевропейските сили ще оказват влияние върху ключовите процеси и решения, ако спечелят около 33% от местата.Ако данните от настоящите сондажи се окажат верни, крайнодесните и евроскептиците могат да увеличат подкрепата си от 23 до 28 на сто, потенциално около 30% след започване на предизборната кампания.Проучването разкрива, че антиевропейските законодатели могат да:Попречат на Европа да отговори на важни международни политически предизвикателства: оказвайки натиск по отношение на спирането на санкциите, наложени върху Русия, отслабвайки репутацията на НАТО и като настояват за национален вместо европейски отговор на икономическите заплахи, поставени от Китай и САЩ;Намалят върховенството на закона в Европа: с блокирането на процедурите по член 7 в Европейския парламент и с компрометирането на способността на Европа да защитава вътрешната демокрация и да работи срещу нарушенията на човешките права;Нанесат вреда на икономическата конкурентоспособност на Европа: като осуетяват преговорите и ратифицирането на споразуменията за свободна търговия (ССТ), като например споразумения с Обединеното Кралство след Брекзит. Докладът предупреждава, че търговската политика ще бъде предпочитаната спорна област за намеса от антиевропейските партии;Излагайки на риск свободата на движение: стремеж отново да се въведе стриктното спазване на вътрешните граници като основно решение на въпроса с миграцията в ЕС;Затрудняване на усилията в световен мащаб по спирането на изменението на климата: препоръки за излизането от международни споразумения (като например Парижкото споразумение);Вътрешно насърчаване на дезинтеграцията в ЕС: чрез саботаж на преговорите по бюджета, забавяне на назначаването на комисари и използване на платформата в парламента за оказване на натиск за провеждане на референдуми в държави членки на принципа \"вън или вътре\". Парализата, която ще се получи като резултат от това, ще подкопае тезата, че ЕС може да бъде реформиран;Промяна на политическата култура на Европа: Един успех в изборите за Европейски парламент ще послужи като трамплин за националистите да успеят и в националните избори. Най-големият ефект от изборите за Европейски парламент ще бъде една вълна от национални избори през 2019 г. в Дания, Естония и Словакия, в които има вероятност да се образуват коалиции с националисти, което от своя страна ще затрудни работата на Европейския съвет.Чрез анализа на предстоящите изборни кампании и стратегии за борба с анти-европейците, докладът отбелязва, че:Поддръжниците на Европейския съюз трябва да разширят дебата с цел да разкрият реалната щета от дейността на антиевропейските партии върху голям политически диапазон. В повечето държави доминират националните политически въпроси, като единственият важен въпрос в много държави членки, освен Португалия, Ирландия и Литва, ще бъде миграцията;Консервативните партии трябва да се въздържат от приемането на възгледите на крайнодесни партии, както и да се въздържат от влизане в коалиции с тях;Фокусът на партиите трябва да бъде в отговор на опасенията на гласоподавателите в теми като външна политика, климат, сигурност, отбрана, растеж и работни места, области в които националистите са разединени и не могат да кажат много.Изборите за Европейски парламент ще се проведат от 23 до 26 май.", "date": "2019.02.11", "title": "Анти-ЕС популистите се очаква да „парализират” блока след евровота"}
{"url": "https://news.bg/crime/zadarzhaha-nad-2-kg-zlatni-nakiti-i-55-000-evro-na-mp-kalotina.html", "text": "Над 2 кг златни изделия и 55 000 евро задържаха на МП \"Калотина\", съобщиха от Агенция \"Митници\".При проверка на лек автомобил на 6 февруари, пътуващите в него австрийци - мъж и жена са заявили, че не пренасят нищо за деклариране.Митничарите обаче откриват златни изделия гривни, колиета, накитни пендари, с общо тегло 2,114 килограма, на стойност 159 582 лв. Накитите са били скрити между хранителни продукти.В опаковка от шоколад от известна марка са намерени и 55 000 евро.Сключено е споразумение, според което подсъдимия Г.К. е наложено наказание \"глоба\" в размер 53 430,54 лева, представляваща 1/5 от общата стойност на предмета на престъплението.Останалата сума и изделията от злато са върнати на чуждия гражданин.", "date": "2019.02.11", "title": "Задържаха над 2 кг златни накити и 55 000 евро на МП \"Калотина\""}
{"url": "https://news.bg/regions/neobitaema-sgrada-se-sruti-v-tsentara-na-vratsa.html", "text": "Сграда в центъра на Враца се срути малко преди обяд, съобщи bTV.Постройката e частна собственост и е необитаема от години. Преди година e изгорял покрива.Рухналата сграда се намира близо до училище. Няма пострадали минувачи.Общината няколко пъти е издавала предписания на собствениците за укрепване, но те не са се съобразили.Очаква се общината да изпрати екип, който да разчисти мястото.", "date": "2019.02.11", "title": "Необитаема сграда се срути в центъра на Враца"}
{"url": "https://news.bg/world/kitay-otvarna-na-turtsiya-i-publikuva-video-s-vaprosniya-muzikant.html", "text": "Китай отвърна на обвиненията на Турция, че азиатската държава преследва уйгурското малцинство след спор около съдбата на известен музикант, информира Би Би Си.Турция нападна Пекин във връзка с информация, че Абдурехим Хеит е починал в лагер за задържане. Анкара заклейми действията на Китай към уйгурите като \"голям срам за човечеството\".Но азиатската държава отговори с публикуване на видео, на което Абдурехим Хеит е жив. Китай призова Турция да оттегли \"грешните\" твърдения. Говорител на китайското външно министерство заяви, че музикантът е \"много здрав\".Надяваме се турските власти да правят разлика между правилно и грешно и да оправят грешките си, призова говорителят на ведомството.Видеото беше разпространено от китайско радио, което коментира, че критиката на Анкара към Китай е безпочвена.Според видеото музикантът заявява, че е разследван за нарушаване на националните закони. Той твърди, че никога не е бил тормозен. Мъжът носи цивилни дрехи и говори на уйгурски език.Но турски представители смятат, че видеото е \"подозрително\".", "date": "2019.02.11", "title": "Китай отвърна на Турция и публикува видео с въпросния музикант"}
{"url": "https://news.bg/finance/bsk-naredbata-za-kasovite-aparati-e-zlonamerena-i-inkvizira-balgarskiya-biznes.html", "text": "\"Почтеният български бизнес вярва, че трябва да има регламент и идеята на Наредба Н-18 е полезна за хората, които са в светлата част на икономиката. Всичко останало в Наредбата обаче е направено некадърно, на места граничещо със злонамереност, инквизиращо българския бизнес.\" Това заяви председателят на Българската стопанска камара (БСК) Радосвет Радев в хода на дискусия, проведена във връзка с влизащите в сила нови изисквания към касовите апарати.В дискусията взеха участие 90 представители на браншови организации и фирми от почти всички сектори на икономиката, които потърсиха разумен изход от създалото се напрежение за бизнеса от прилагането на Наредба №Н-18/2006 за регистриране и отчитане на продажби в търговските обекти чрез фискални устройства.Бизнесът настоява за отлагане и преработка на наредбата. Всички участници в дискусията бяха категорични, че е невъзможно да изпълнят изискванията в наредбата, особено в заложените в нея срокове. Представителите на бизнеса представиха и множество примери за неадекватност на текстовете в наредбата от гледна точка на съвременното развитие на технологиите, както и на специфичните изисквания на отделните видове бизнеси.Радев обобщи, че вместо към дигитална трансформация тази наредба изпраща българската икономика към дигитална деградация и че може да се говори за ДАНС-анизация на Националната агенция по приходите (НАП), тъй като приходната агенция ще има практически пълен достъп за следене на бизнеса, включително за неща, представляващи търговска тайна, без да има необходимата защита от нерегламентирано изтичане на подобна информация към трети страни. \"Под благовидния анонс, че се бори срещу сивата икономика, тази наредба инквизира за сетен път белия бизнес\", натърти Радосвет Радев и настоя за продължаване на диалога с НАП и Министерството на финансите (МФ), представители на които не присъстваха на днешната среща, въпреки поканата на БСК.Относно отсъствието на представители на приходната агенция И МФ Радев заяви: \"Празният стол тук е за Министерството на финансите, любезно поканени днес. Смятам, че понякога хората, присъствайки, говорят безсмислени неща, а други, отсъствайки, казват страшно много. Така че, благодаря на министър Горанов.\"БСК и браншовите организации няма да спрат усилията си за удължаване на сроковете и спешно стартиране на работни групи за преработка на конфликтните текстове в наредбата, увери Радев. Едно от големите притеснения на бизнеса е свързано със заложеното в наредбата задължение за свързване със Софтуер за управление на продажбите в търговските обекти (СУПТО) с касовите апарати и предоставяне на source-кода, който представлява обект нa интелектуална собственост.Според резултатите от експресно онлайн допитване, осъществено от БСК в периода 6-10 февруари тази година между 2493 фирми, 71% от анкетираните заявяват, че имат притеснения от изтичане на чувствителна фирмена информация, съдържаща се в използвания от тях СУПТО, вкл. рецептурници, търговски надценки и отстъпки, лични данни на клиенти и пациенти (при личните лекари) и други. 65% от анкетираните заявяват, че няма да успеят да изпълнят изискванията по наредбата в нормативно определения срок (31 март 2019 година).По време на срещата председателят Международната данъчна асоциация - България (IFA) адвокат Валентин Савов заяви, че новата наредба може и ще бъде оспорена пред съответните органи - Европейската комисия, Върховния административен съд, Комисията за защита на конкуренцията и други.\"Заради множеството неясноти, заради ограничаването на стопанската инициатива, нарушаване на основни права и свободи, гарантирани от националното и европейското законодателство, заради несъразмерност и нецелесъобразност, дискриминация и редица други причини, Наредбата може и ще бъде оспорена пред съответните органи\", каза Савов и резюмира и основните проблемни изисквания, които би следвало да бъдат преработени и/или премахнати изцяло, като рискови, противоречащи на законодателството и на установените правни принципи, прекомерни, неприложими, неизпълними и други.Според Савов следните са такива примери:Припомняме, по-рано днес финансовият министър пред журналисти, че ако се установи невъзможност за справяне с наредбата, МФ може да прояви гъвкавост.", "date": "2019.02.11", "title": "БСК: Наредбата за касовите апарати е злонамерена и инквизира българския бизнес"}
{"url": "https://news.bg/health/zdrava-imunna-sistema-zdravo-tyalo.html", "text": "Грипната епидемия вече почти е преминала, но след нея се задават нови изпитания за имунната система. При смяната на всеки сезон организмът ни претърпява промени и на физическо ниво. Те могат да се отразят в настроението, режима на сън или хранене, но най-вече в спад в имунната система. С настъпването на по-дълги дни започваме да си мислим, че пролетта е съвсем наблизо, но резките промени във времето от топли следобеди към студени вечери, появата на ветрове и неочаквани превалявания, се оказват пагубни за нашето здраве. Хубаво е при такъв климат както за предпазване от разболяване, така и при възстановяване и лечение, да подкрепяме имунната си система, за да се справим по-лесно и бързо с болестите.Изключително подходящо е да се използват природни имунно стимуланти. Това се дължи на факта, че те съдържат комплекс от вещества, които спомагат усвояването едно на друго и предлагат по-широк спектър на действие. Една от най-добрите комбинации е ацерола (с много витамин C), ехинацея и селен. Това са съставките на Цегет+.Цегет+ е изключителен продукт, заради специалния висококачествен фармакопеен екстракт от ехинацея. Ехинацеята влияе благоприятно на имунната система и естествените защитни сили на организма. Наличието на полифеноли и алкиламиди в Цегет+ засилва синергичния ефект, който притежава билката. Според стандартите на Американската фармакопея от 2018 година, новите директиви показват, че ехинацеята, която се използва за направата на билкови лекарствени средства или медицински изделия, трябва да е именно стандартизирана според наличието на полифеноли и алкиламиди.Екстрактът от ехинацея в Цегет+ отговаря именно на тези изисквания, което осигурява отличния и бърз ефект на продукта. Допълнително екстрактът от ацерола съдържа голямо количество витамин C - това е изключително важен за организма витамин, защото организмът не го произвежда сам, освен това този витамин спомага укрепването на съединителната тъкан. При натуралния витамин С заедно със самата аскорбинова киселина се усвояват и цял микс от биофлавоноиди и други полезни вещества, които подобряват усвояването и допълнително подобряват имунитета.Селенът е изключително важен за организма елемент. Селенът влиза в състава на глутатион пероксидазата - процес, който отговаря за обезвреждането на свободните радикали, което го прави мощен антиоксидант. Голяма част от държавите, в които селенът не се набавя лесно по естествен начин, приемат програми, за да го влагат в най-често употребяваните хранителни стоки, за да може населението да приема нужното количество от този жизнено важен елемент. България не е една от тези държави, затова можете да се доверите на Цегет+, за да си набавите селен. Допълнително този елемент има и благоприятен ефект върху имунната система.Комбинацията от тези научнодоказано полезни натурални екстракти правят Цегет+ изключително полезен, както по време на зимата за предпазване от върлуващите вируси и бактерии, за по-лекото изкарване на грипни състояния, така и при възстановяването от тях. Подходящ е и при преходните сезони, когато е нужно време организмът ни да се климатизира към промените. Цегет+ подобрява естествените имунни защити на организма и подобрява тонуса. Цегет+ съдържа само висококачествени суровини. Цегет+ не съдържа изкуствени продукти, оцветители, ароматизатори и консерванти! Цегет+ няма установени странични ефекти в посочените дози. Цегет+ е подходящ както за възрастни, така и за деца над 4 години, както и от бременни след 3 месец от бременността или кърмещи. Цегет+ предлага сигурна защита за имунната система на цялото семейство.Цегет+ е 100% натурален имуностимулатор за здрава имунна система!Можете да закупите от аптеките без рецепта или онлайн на .", "date": "2019.02.11", "title": "Здрава имунна система - здраво тяло!"}
{"url": "https://news.bg/crime/lozan-panov-predlozhi-na-vss-da-nalozhi-distsiplinarno-nakazanie-na-shefa-na-asns.html", "text": "Лозан Панов предложи на ВСС за дисциплинарно наказание на административния ръководител на Апелативния специализиран наказателен съд (АСНС) Георги Ушев, съобщават от ВКС.Направеното предложение е във връзка с доклад от проверка на дейността на АСНС.Според шефа на ВКС са извършени две дисциплинарни нарушения от председателя на АСНС.Първото е за това, че извън кръга на своите правомощия е дал устно разпореждане на съдия от по-долустоящ съд да извърши фактически и правни действия по делото \"Иванчева\", които не съответстват на нормативни разпоредби, нито на установена съдебна практика.Шефът на АСНС е посетил докладчика по делото след постъпване на частен протест от прокурора.Уведомил го е също за необходимостта следственият арест да бъде уведомен за постъпване на документите, изготвени от прокурора. Според него с действията си ръководителят на АСНС е допуснал накърняване на основната роля на съда на независим и безпристрастен арбитър при спазване на принципите на справедливост и точно прилагане на законите спрямо всички страни в процеса.Второто, сочено от Панов, дисциплинарно нарушение е неизпълнение на служебни задължения, в които се посочва изменение на мерките за неотклонение на подсъдимите Десислава Иванчева и Биляна Петрова от \"задържане под стража\" в \"домашен арест\".По думите на шефа на ВКС това е станало без да е предвидена възможност за образуване на самостоятелно производство пред въззивната инстанция, без да са спазени изискванията на процесуалния закон за проверка на редовност и размяна на книжата, както и при липса на годен, подлежащ на спиране съдебен акт за изменение на мерките за неотклонение на подсъдимите.", "date": "2019.02.11", "title": "Лозан Панов предложи на ВСС да наложи дисциплинарно наказание на шефа на АСНС"}
{"url": "https://news.bg/comments/zashto-otkrivaneto-na-revolyutsionni-lekarstva-i-terapii-ne-e-dobra-novina-za-balgarite.html", "text": "Над 1500 лекарства са изтеглени от българския пазар за последните пет години, съобщиха пациентски организации. Точната цифра е 1512 прекратени разрешения за употреба на лекарства в периода 2014-2017 година, по данни на Изпълнителната агенция по лекарствата.Защо са изтеглени?Първо, става дума предимно за медикаменти, които са съвсем нови и за тях има ограничен брой пациенти, затова не са регистрирани за употреба у нас. (А броят на пациентите е ограничен, защото не са регистрирани) Второ, регистрацията на нов препарат струва 15 000 лв., твърде висока цена за процедура, която не изисква кой знае какви административни усилия. Трето, заради изискването да се регистрира най-ниската цена на ниво производител и да се правят отстъпки на Здравната каса от фармацевтичните компании, последните прецениха, че е нерентабилно да търгуват определени препарати у нас и ги изтеглиха. Освен това новите лекарства трябва да минат през задължителни оценки за ефективност и икономическа изгодност - процедура, която трае три години.От друга страна, след насърчаването на паралелната търговия, с цел уеднаквяване на цените на медикаментите в ЕС, от Европейската комисия, ръстът на този бизнес у нас рязко се оживи заради най-ниските цени на ниво производител, изисквани със закон. Така много от скъпите медикаменти станаха атрактивни за експорт, защото цената им в западноевропейските страни е в пъти по-висока, и изчезнаха от българския пазар. Това се случи едновременно с прекратяването на регистрацията на около 400 лекарства през последните пет години, заради липсата на икономически интерес да бъдат продавани.Оказа се обаче, че дори разрешените и налични лекарства и терапии са химера за пациентите, защото достъпът до тях е възпрепятстван от сложна процедура. Миналата година беше взето решение нови лекарства да бъдат изписвани само от специалистите в болниците, в които се проследява ефектът от терапията с тях. Това са университетските и ведомствени болници в София, Пловдив и Варна. Решението на Националния съвет по цени и реимбурсиране на лекарствата засегна 18 нови лекарства, чиято цена се покриваше от здравната каса. Това, съвсем естествено, беше възприето като поредния мораториум върху новите лекарства, още повече, че съветът определяше и броя пациенти, чието лечение ще бъде проследявано. Решението веднага намери критиците си и по една друга причина - че у нас не е регламентирано как точно ще се проследява ефектът от терапията. В цивилизованите страни съществува например специален регистър и пациентите се следят по точно формулирани критерии. В България такъв регистър няма.Друг проблем е, че според закона за лекарствата, в Позитивния списък на медикаментите, заплащани от НЗОК, влизат само продукти с доказана ефективност. Според наредбата за цените обаче, новите лекарства трябва да се наблюдават поне три години, въпреки че по правило те са регистрирани в останалите европейски страни. Странно е, че поставяме под съмнение компетентността на чуждите специалисти, с опит и инфраструктура, каквито ние нямаме.На практика, в случаите, когато все пак медикамент или терапия са разрешени у нас, пациентът трябва да обиколи страната, за да получи достъп до тях, но само при условие, че доживее одобрението им, заради тромавия механизъм за проследяване на ефекта.Изобщо миналата година мина под знака на мораториумите върху лекарствата и терапиите. Пациентските организации твърдяха, че такива има, Министерството на здравеопазването отричаше с опровержения. В крайна сметка медиите се спряха на определението \"невидим\" мораториум, защото Здравната каса въведе лимити и изисквания, които затрудняват пациентите и дори ги отказват от лечение. И така осъществи мечтата си за спиране на изтичането на средства.Тези изисквания съживиха местния туризъм.Ако пациент от Тутракан например има нужда от лекарство за ревматизъм, трябва да бъде диагностициран във Варна. След диагностиката, този трудноподвижен болен трябва да се отправи към София. Там постоянен експертен съвет решава дали ще бъде лекуван. В случай че го одобрят, трябва да лежи в болница в София или Варна, докато друга комисия му издаде протокол. Въоръжен с протокола, пациентът вече може да посети районната здравна каса, която от своя страна да изпрати същия протокол в НЗОК.Ефектът от комисиите е подобен на този с трите години проследяване на ефекта от лекарствата. Засега най-продуктивни са протестите пред Министерски съвет и срещите с премиера, който по традиция лично се ангажира да задейства, когото трябва. Само че, при последната среща на \"червеното килимче\" пациентите бяха уверявани, че мораториумът върху 25 иновативни лекарства за тежки заболявания ще бъде вдигнат, но всъщност половината от тези лекарства все още не се изписват.Екскурзиите из страната не са привилегия само на ревматично болните. В същото положение са и хората с псориазис, пациентите с онкологични и хематологични заболявания. За тези с особено редки заболявания дори не става дума.Така, докато си играем на тука има -тука няма мораториум, болните продължават да чакат. Лекарите не смеят да изпишат медикамент или терапия, защото не са сигурни, че касата ще го плати. В крайна сметка пациентите поемат сами финансирането на лечението си и търсят неразрешените лекарства в чужбина. Така подхранват аптечния туризъм, от който печелят митниците. Но това не е толкова важно, важно е, че здравната каса пести от по-скъпи терапии и лекарства и то в страна, в която доплащането на медицинските услуги от пациентите е еквивалентно на държавното финансиране, което пък основно се \"спонсорира\" от здравните ни осигуровки.Докато българските пациенти правят екскурзии из страната или в чужбина, за да останат живи, медицината по света се развива с бурни темпове. Терапиите, които тук се приемат за иновативни, всъщност вече са в \"зряла възраст\", защото има по-нови и по-ефективни. За тях болните у нас дори не могат да мечтаят. Каква новина е например лечението на онкохематологичните болни с CAR-T клетки, което се смята за революционно, защото използва възможностите на имунната система на пациента и няма опустошителния ефект на химиотерапията? Ами това, че медицинската общност прогнозира бум на персонализираните терапии за рак? За страдащите от тази болест у нас, подобна новина не е нищо повече от любопитен факт - съществува някъде, но няма да им се случи.", "date": "2019.02.11", "title": "Защо откриването на революционни лекарства и терапии не е добра новина за българите"}
{"url": "https://news.bg/world/moskva-prizova-es-da-spre-da-igrae-po-svirkata-na-vashington.html", "text": "Европейският съюз трябва да спре да играе по свирката на Вашингтон, ако желае да продължи сътрудничеството си с Иран.Това заяви заместник-министърът на външните работи на Русия Сергей Рябков, цитиран от ТАСС.Дипломатът добави, че Техеран иска действия от Брюксел. По думите му ЕС трябва да започне да търгува с Техеран не само храни и лекарства.\"Европейският съюз трябва надрасне двойнствения си подход на \"игра от двете страни на мрежата\", когато се опитат да не ядосат американците, но в същото време да направят нещо, за да накарат Иран да види реалните им действия\", подчерта Рябков.Рябков обвини САЩ в оказване на натиск върху ЕС да критикува Иран за ракетната му програма.Министърът отбеляза, че ЕС призовава Техеран да спре изстрелването на ракети и да се въздържа от разработване на ракети като резултат от призиви на САЩ за подобни действия.По-рано днес иранският президент Хасан Рохани заяви, че страната му не се нуждае от разрешение, за да ", "date": "2019.02.11", "title": "Москва призова ЕС да спре да играе по свирката на Вашингтон"}
{"url": "https://news.bg/world/prezidentat-gani-predlozhi-na-talibanite-da-otkriyat-ofis-v-afganistan-te-otkazaha.html", "text": "Президентът на Афганистан Ашраф Гани предложи талибаните да си отворят офис в страната, но екстремистката организация бързо отхвърли офертата и отбеляза, че е решена да не включва правителството в ускорените мирни преговори, информира \"Ройтерс\".Гани изрази тревогата си от действията на талибаните, които отказват да преговарят с афганистанските власти. Вместо това екстремистите засилиха преговорите със САЩ и наскоро разговаряха с \"Ако талибаните искат офис, ще им го дам в Кабул, Нангархар или Кандахар от утре\", каза Гани по време на посещение в провинция Нангархар до Пакистан.Държавният глава обеща да донесе мир на страната.Но говорител на талибаните заяви пред \"Ройтерс\", че ще се съсредоточат върху международно признаване на политическия им офис в Доха, Катар.Представителят добави, че Гани се опитва да навреди на мирните усилия с последното си предложение.Преговорите между талибаните и САЩ ще продължат на 25 февруари в Катар.Междувременно осведомителната агенция съобщава, че временно изпълняващият длъжността военен министър на САЩ Патрик Шанахан е на посещение в Афганистан. Вашингтон желае афганистанското правителство да участва в мирните преговори с талибаните.Шанахан, който за първи път ще се срещне с американските войски и Гани в Афганистан от поемането на поста, заяви, че до момента не е получавал заповед за намаляване на контингента от близо 14 000 американски войници в Афганистан.Той подчерта, че САЩ имат важни интереси в сферата на сигурността в региона.", "date": "2019.02.11", "title": "Президентът Гани предложи на талибаните да открият офис в Афганистан, те отказаха"}
{"url": "https://news.bg/regions/dve-koli-se-udariha-i-izletyaha-v-kanavka-na-patya-ruse-byala.html", "text": "Два автомобила се блъснаха по пътя Русе - Бяла при разклона за село Божичен, съобщи БНТ.Движението временно е пренасочено само в едната лента. Няма жертви. Пътуващите са се разминали с уплаха, охлузвания и натъртвания.При удара колите са се завъртели и са излетели в канавката.По-късно се очаква колите да бъдат изтеглени.", "date": "2019.02.11", "title": "Две коли се удариха и излетяха в канавка на пътя Русе-Бяла "}
{"url": "https://news.bg/world/velikobritaniya-shte-pokazva-muskuli-po-sveta-sled-brekzit.html", "text": "Великобритания е подготвена да покаже мускули след излизането си от ЕС. Това обяви британският военен министър Гавин Уилямсън, цитиран от местни медии.Той добави, че принципът \"Глобална Великобритания\" на премиера Тереза Мей трябва да влезе в действие и да бъде повече от една \"смислена фраза\".В реч пред Кралския обединен институт за изследвания в отбраната министърът отбеляза, че откакто нова голяма глобална игра ще се провежда на световното игрище, Лондон трябва да се подготви да защити интересите си и ценностите си далеч от родината.Министърът вярва, че въоръжените сили на Обединеното кралство ще представят най-доброто от \"Глобална Великобритания\", когато влязат в действие.Уилямсън също обяви, че първият самолетоносач ново поколение на Великобритания \"Кралица Елизабет\" ще бъде разположен в Средиземно море, Близкия изток и Тихия океан като част от първата си операция през 2021 г. На самолетоносача ще бъдат разположени британски и американски изтребители Ф-35, поясни той.", "date": "2019.02.11", "title": "Великобритания ще показва мускули по света след Брекзит"}
{"url": "https://news.bg/regions/zatvoriha-am-hemus-zaradi-obarnat-tir.html", "text": "Затвориха временно АМ \"Хемус\" заради обърнат тир, съобщават от Агенция \"Пътна инфраструктура\".Товарният автомобил се е обърнал между ПВ \"Летище\" и ПВ \"Слънчево\", в посока София. Инцидентът е станал около 12:30 часа.Има разпилян товар - фуражни смески. Няма пострадали хора.Към момента се налага пренасочване на движението на автомобили и в двете посоки по стария път за столицата. ", "date": "2019.02.11", "title": "Затвориха АМ \"Хемус\" заради обърнат тир"}
{"url": "https://news.bg/crime/advokati-iskat-elektronen-obmen-na-informatsiya-mezhdu-sadilishtata.html", "text": "Адвокати настояват да получават копия от протоколите на съдебните заседания по имейл, предаде БНР.Общността на българските адвокати наброява над 2000 български адвокати и е втората най-голяма адвокатска колегия в страната.Тя е отправила искане до министъра на правосъдието Цецка Цачева и до ВСС за въвеждане на единни правила за електронен достъп до делата. Те трябва да са валидни за всички съдилища и адвокати. Сред исканията й са и да се изпраща по имейл копие от протоколите от съдебни заседания.При днешната мобилност, когато столични адвокати се явяват по дела извън столицата и съответно колеги, които са от страната, се явяват по много дела в столицата, това е най-нормалното нещо на света, смята адвокат Емил Георгиев. Според него не е редно съдилищата в столицата да отказват да изпращат протоколи от заседание по имейл.Представете си за един колега, който не е от София - той трябва да ангажира свой столичен колега, който да ходи да му прави справка по делото, възмущава се той.Георгиев е на мнение, че проблемът се дължи на липсата на единен стандарт, който да се прилага еднакво навсякъде. Вместо това различните съдилища работят по собствени правила.От Общността на българските адвокати се надяват, че министър Цецка Цачева ще се възползва от правото си да формира дневния ред на заседанията на ВСС, за да постави въпроса на дневен ред. Те очакват и органите на адвокатурата да станат по-отворени и по-прозрачни към своите членове и да се отчитат.По думи на Георгиев няма проблем правилата да бъдат разписани. Той посочва, че в Австрия подобна система работи от 1997 година.България реално е една от малкото държави, където няма електронен обмен на информация между съдилищата и другите представители на юридически професии и най-вече на адвокатурата, твърди Георгиев.", "date": "2019.02.11", "title": "Адвокати искат електронен обмен на информация между съдилищата"}
{"url": "https://news.bg/world/ligata-na-varha-sled-mesten-vot-v-italiya-pet-zvezdi-gubi-podkrepa.html", "text": "Дясноцентристки кандидат спечели регионален вот в Централна Италия. Управляващата крайнодясна партия \"Лигата\" увеличи подкрепата си, докато коалиционният им партньор Движение \"Пет звезди\" изгуби почва, информира \"Ройтерс\", позовавайки се на изнесените резултати.\"Лигата\", ръководена от вицепремиера Матео Салвини, все още участва на местни избори с традиционните си съюзници \"Форца Италия\" и \"Братя италианци\", но на национално ниво управлява с \"Пет звезди\".Дясноцентристкият кандидат Марко Марсилио спечели около 48% от гласовете на местните избори в Абруцо, показва официалното преброяване. Лявоцентристката коалиция е свалена от власт, след като събира 31 на сто.\"Пет звезди\" са трети с около 20% - далеч под 40%, които спечелиха в региона на парламентарните избори през миналата година.\"Лигата\" получи подкрепата на почти 28% от избирателите на вота в неделя в сравнение с 13,9% в Абруцо на вота през март 2018 г.Антисистемната Движение \"Пет звезди\", която винаги участва сама на избори, никога не е успявала да вземе властта в региона.ДПА коментира, че резултатите от гласуването в централния регион могат да покачат напрежението в популисткото правителство.Марко Марсилио е подкрепян от \"Лигата\". Той е от \"Братя италианци\".\"Благодаря ти Абруцо, благодаря ти Италия\", написа Салвини в \"Туитър\".", "date": "2019.02.11", "title": "„Лигата” на върха след местен вот в Италия, „Пет звезди” губи подкрепа"}
{"url": "https://news.bg/crime/signalizirat-za-nezakonni-sondazhi-po-traseto-na-am-struma.html", "text": "В района на Кресна, в непосредствена близост до трасето на бъдещата АМ \"Струма\" (лот 3.2.2.), са извършени незаконни сондажи и са направени незаконни временни пътища с дължина над 7 километра. Това повдига съмнения за опорочаване и предопределеност на процедурата за избор на изпълнител на строителните дейности на отсечката от магистралата, информират от фондация \"Антикорупционен фонд\" (АКФ).Фондацията е получила сигнал през месец декември 2018 година. След проверка съмненията са потвърдени. На посоченото място са извършвани неправомерни подготвителни и проучвателни действия по трасето на бъдещата магистрала, преди да има обявен спечелил участник в процедурата за избор на изпълнител. От АКФ допълват, че проучванията се извършват дори преди обявяването на обществената поръчка за изготвянето на техническия проект на участъка \"Крупник - Кресна\".Направен е анализ на сателитни изображения, чрез който се установява периода на изграждане на незаконните временни пътища - те са направени във времевия интервал от юни до септември 2018 година.За направата на пътищата е засегната и растителността в района.При проверка на място са констатирани и следи от извършени вертикални сондажи, които са типични за проучвателни дейности в началните етапи на строителството на подобен проект.АКФ отбелязват, че терените, върху които са направени временните пътища и сондажите, са държавна собственост и попадат в района на \"Държавно горско стопанство Кресна\". Същевременно директорите на горските стопанства не знаят за съществуването на тези пътища и сондажи. Разрешение за такава дейност също не е издавано.\"Значителната част от пътищата и сондажите (около 6.4 км от общо 7 км пътища) са извършени в период преди публикуване на официалната страница на АПИ на решението за откриване на поръчката и на цялата налична информация, включително в частта \"инженерна геология\", предоставена на участниците в процедурата за избор на изпълнител на технически проект и строителство на участъка \"Крупник-Кресна\" от лот 3.2.2. и участъка \"Обходен път на гр. Кресна\" от Лот 3.3.\", пишат от АКФ.Изграждането на пътищата е освидетелствано от граждани, които го потвърждават пред фондацията.АКФ подозира, че фирмата, която е направила незаконните пътища и сондажи, неправомерно е събрала допълнителна информация за терена с цел да използва данните като предимство в процедурата за избор на изпълнител. Това от своя страна би нарушило принципа прозрачност и равнопоставеност на участниците в обществената поръчка.Поради това фондацията настоява компетентните органи да разследват случая и да обявят публично кои са фирмите, извършили неправомерните проучвания, така че да се разсеят съмненията за корупционни практики, предвид значителните публични средства, които предстои да бъдат вложени в проекта - над 430 милиона лева без ДДС.Фондацията също така призовава всички граждани, които разполагат с допълнителна информация, да се свържат и да я предоставят на АКФ.", "date": "2019.02.11", "title": "Сигнализират за незаконни сондажи по трасето на АМ \"Струма\""}
{"url": "https://news.bg/politics/merki-sreshtu-vanshno-vliyanie-na-izborite-se-vzemat-uveryava-donchev.html", "text": "Нормално е не само да очакваме, а и да сме готови за всякакъв тип опити за вмешателство и зловредно влияние на изборния процес. Това мнение изрази вицепремиерът Томислав Дончев пред журналисти, когато се яви като свидетел по  и Адам Персенски за дарението на ваксини \"Пентаксим\", направено от Турция.Томислав Дончев увери, че не се работи по стратегия, а се взимат конкретни мерки, включително и на ниво киберсигурност, за да не бъде опорочен изборният процес.Той припомни, че през 2015 година имаше изключително мощна атака на изборите.Томислав Дончев отказа да влиза в подробности по отношение на плана за противодействие именно с оглед на сигурността.\"Няма изборен процес, който да не може да бъде направен опит да бъде ударен\", обясни обаче Томислав Дончев.На този етап няма информация за конкретна фирма, която да е замесена по , но вицепремиерът увери, че не само правителството, но и цялата държава се е ангажирала със случая.", "date": "2019.02.11", "title": "Мерки срещу външно влияние на изборите се вземат, уверява Дончев"}
{"url": "https://news.bg/world/britanskata-ikonomika-s-nay-nisak-rast-ot-2012-g.html", "text": "Британската икономика отчете най-ниския икономически ръст от шест години насам, съобщава АФП, позовавайки на официални данни.Осведомителната агенция коментира, че несигурността около Брекзит и по-слабия световен икономически растеж са оказали влияние върху представянето на британската икономика.През изминалата година БВП на Обединеното кралство е отчел ръст от 1,4%, което е спад в сравнение с 1,8 на сто през 2017 г. Данните на националната статистика също разкриват, че през последното тримесечие на 2018 г. икономиката на Великобритания се е разширила с едва 0,2%.През третото тримесечие Великобритания отчете ръст от 0,6%.Регистриран е спад в секторите строителство, услуги и производство. За първи път от септември 2012 г. е отчетен толкова слаб растеж на икономиката.През миналата седмица Английската банка намали прогнозата за икономическия ръст през тази година до 1,2 на сто от 1,7% заради забавянето на световната икономика и \"мъглата около Брекзит\".", "date": "2019.02.11", "title": "Британската икономика с най-нисък ръст от 2012 г. "}
{"url": "https://news.bg/health/goranov-ne-mozhel-da-pretseni-dali-ima-vreda-ot-razmyanata-na-vaksini-s-turtsiya.html", "text": "\"Не мога да преценя дали има вреда от размяната на ваксини с Турция през 2015 г.\" Това заяви министърът на финансите Владислав Горанов пред журналисти по повод случая, за който е обвинен бившия здравен министър Петър Москов.По думите има твърдение на прокуратурата за настъпила щета и граждански иск от страна на Министерство на здравеопазването . Според него само съдът може да прецени дали това е така или не.Горанов отбеляза, че специално първото решение не го е подписал, но е подкрепил финансовата обосновка към него.Той обясни, че финансовата обосновка има за цел да покаже дали има въздействие върху финансовия отчет и респективно върху бюджета на министерство на здравеопазването.\"От нея се твърди, че няма да се налагат допълнителни разходи\", допълни той.Според коментара на вицепремиера Томислав Дончев по обвинението срещу Петър Москов, неприсъствено се взимат решенията от спешен порядък, които изискват бърза реакция, отпускане на финансиране на дадена институция, както и изразяване на национална позиция.\"При положение, че е имало криза с ваксините е напълно нормално такова решение да се вземе неприсъствено\", обясни Дончев.Той обаче бе категоричен, че не може да коментира самия факт и причините за това да не е имало такива ваксини в момента в страната.По отношение на спора с бизнеса за , министър Горанов заяви, че той е основно за това дали ще е достатъчно времето, за да може касовите апарати да се приведат в съответствие с новите изисквания на наредбата.\"Ако се установи, че не могат да се справят, може да проявим гъвкавост.\", подчерта е той.Припомняме,  във връзка с вноса като дарение на ваксините \"Пентаксим\", \"Еувакс Б\" и \"Тетадиф\". Подсъдими са и трима от \"Бул Био НЦЗПБ\" ЕООД.Москов е обвинен за това, че на 9 юли 2015 г. в качеството си министър на здравеопазването не е изпълнил служебните си задължения. Москов е приел дарение от Министерство на здравеопазването на Турция под формата на 100 хил. дози ваксина за деца \"Пентаксим\" - 0.5 мл.\" и 100 хил. дози ваксина за \"Хепатит Б\" - \"Еувакс Б\", като обаче ваксините не са разрешени за употреба на територията на България. Поради това не биха могли да отговорят на нуждите на имунизационния календар в страната.Заради действията на Москов здравното ведомство е ощетено с 325 233,87 лв.Второто обвинение е, че на 27 ноември 2015 г. като помагач умишлено е улеснил сключване на неизгодна сделка с \"Бул Био НЦЗПБ\" ЕООД за дарение на 5 000 000 дози ваксини \"БЦЖ\".Третото обвинение на Москов е за това, че в периода 20 юни 2016 г. - 1 юли 2016 г., като министър на здравеопазването и принципал на \"Бул Био НЦЗПБ\" ЕООД, не е упражнил нужния контрол върху работа на лица, на които е възложено управлението на обществено имущество.", "date": "2019.02.11", "title": "Горанов не можел да прецени дали има вреда от размяната на ваксини с Турция"}
{"url": "https://news.bg/society/firmite-deklarirat-deystvitelnite-si-sobstvenitsi-do-kraya-na-may.html", "text": "Около 85 000 фирми трябва да подадат декларации за действителни собственици в Агенцията по вписванията. Срокът, в който трябва да го направят, е от 1 февруари до 31 май 2019 г.До момента в Агенцията по вписванията са подадени 64 такива декларации. По 4 от тях са дадени указания, а по 40 е постановен отказ заради липса на задължение по смисъла на закона. От подалите лица само 14 са били реално задължени и съответно толкова са вписванията.Подаването на декларациите за действителни собственици стана необходимо след приемането на Закона за мерките срещу изпиране на пари, според който фирмите, които не следва да подават такива декларации са: еднолични търговци; еднолични акционерни дружества и еднолични дружества с ограничена отговорност със собственици на капитала физически лица; дружества с ограничена отговорност със съдружници физически лица, които притежават до 25% от капитала; събирателни дружества със съдружници физически лица.Въпросните търговци трябва да подават тази декларация, само ако действителните собственици са различни от вече вписаните такива.Тъй като срокът за пререгистрация на юридическите лица с нестопанска цел е до 31 декември 2020 г., те могат да подават декларация за действителни собственици в 4-месечен срок след пререгистрацията.Заявяването на информацията за действителни собственици има декларативен характер и като част от базата данни на търговския регистър е публична и всеки има право на свободен и безплатен достъп.", "date": "2019.02.11", "title": "Фирмите декларират действителните си собственици до края на май"}
{"url": "https://news.bg/disasters/rezkiyat-spad-na-broya-na-nasekomite-zaplashva-da-dovede-do-sriv-na-prirodata.html", "text": "Насекомите по света отиват към изчезване, което застрашава да доведе до \"катастрофален срив на природните екосистеми\". Това показва първият глобален научен аналитичен преглед по темата, съобщава британският в. \"Гардиън\".Повече от 40 процента от видовете насекоми са в упадък, а една трета са застрашени, е установил анализът. Скоростта на изчезване на насекомите е осем пъти по-бърза от тази на бозайниците, птиците и влечугите. Общата маса на насекомите спада със стряскащите 2,5 процента на година, показват най-добрите налични данни, което предполага, че те могат да изчезнат в рамките на едно столетие.Планетата е в началото на шестото масово измиране в историята си, като големи загуби вече бяха съобщени при по-големи животни, които са по-лесни за изследване. Ала насекомите са най-разнообразните и изобилни животни, надвишаващи броя на хората със 17 пъти. Те са от \"решаващо значение\" за правилното функциониране на всички екосистеми, изтъкват изследователите, като те са храна за други същества, те са основни опрашители и преработватели на хранителни вещества.За колапс на популациите на насекомите наскоро беше съобщено в Германия и Пуерто Рико, но новият аналитичен преглед категорично показва, че кризата е глобална. Изследователите излагат заключенията си в необичайно твърди термини за рецензирана научна статия: \"Тенденциите (при насекомите) потвърждават, че шестото масово измиране оказва дълбоко въздействие върху формите на живот на нашата планета. Ако не променим начините, по които произвеждаме храна, насекомите като цяло ще поемат по пътя на изчезването след няколко десетилетия. Последствията, които това ще има за екосистемите на планетата, са най-меко казано катастрофални.\"Анализът, публикуван в сп. , посочва, че интензивното земеделие е основният двигател на упадъка, особено голямата употреба на пестициди. Урбанизацията и климатичните промени също са важни фактори.\"Ако загубите на насекоми не могат да бъдат спрени, това ще има катастрофални последици както за екосистемите на планетата, така и за оцеляването на човечеството\", предупреждава Франсиско Санчес-Байо от Университета в Сидни, който е написал аналитичния преглед заедно с Крис Вайчюс от Китайската академия за селскостопански науки в Пекин.Процентът на годишните загуби на насекоми от 2,5% през последните 25-30 години е \"шокиращ\", изтъква Санчес-Байо, допълвайки: \"Това е много бързо. След 10 години ще имате една четвърт по-малко, след 50 години ще останат само половината, а след 100 години няма да имате никакви насекоми.\"Едно от най-големите въздействия на загубата на насекоми е върху многото птици, влечуги, земноводни и риби, които се хранят с насекоми. \"Ако този източник на храна бъде отнет, всички тези животни ще измрат от глад\", предупреждава той. Такива каскадни ефекти вече са наблюдавани в Пуерто Рико, където неотдавнашно проучване показва 98% спад при наземните насекоми за период от 35 години.Новият анализ е подбрал 73-те най-добри изследвания, извършени до момента, за да се оцени упадъкът на насекомите. Пеперудите и молците са сред най-силно засегнатите. Например броят на широко разпространените видове пеперуди е спаднал с 58% в обработваемата земя в Англия между 2000 и 2009 г. Във Великобритания е отчетен най-големият регистриран спад на насекоми като цяло, макар че това вероятно е резултат от по-интензивното проучване в сравнение с повечето други места.Пчелите също са сериозно засегнати, като само половината от видовете пчели, установени в американския щат Оклахома през 1949 г., са налице през 2013 г. Броят на пчелните колонии в САЩ е бил 6 милиона през 1947 г., но оттогава са загубени 3,5 милиона.Има повече от 350 000 вида бръмбари и се смята, че много от тях са намалели, особено торните бръмбари. Но има и големи пропуски в познанието, като много малко се знае за много мухи, мравки, листни въшки, миризливки и щурци. Експертите казват, че няма причина да смята, че те се справят по-добре от изследваните видове.Малък брой адаптивни видове отбелязват увеличение на популациите си, но това съвсем не е достатъчно да компенсира големите загуби. \"Винаги има някои видове, които успяват да се възползват от вакуума, оставен от изчезването на други видове\", посочва Санчес-Байо. В САЩ обикновената източна пчела увеличава популацията си заради търпимостта си към пестицидите.\"Основната причина за упадъка на популациите от насекоми е интензификацията на земеделието\", изтъква Санчес-Байо, допълвайки: \"Това означава изсичането на всички дървета и храсти, които обичайно заобикалят полетата, така че са налице обикновени, голи полета, които се третират със синтетични торове и пестициди.\"По думите му, смъртта на насекомите изглежда е започнала в началото на XX в., като се е ускорила през 1950-те и 1960-те години и е достигнала \"тревожни размери\" през последните две десетилетия.Той смята, че нови класове инсектициди, въведени през последните 20 години, включително неоникотиноиди и фипронил, са особено вредни, тъй като се използват масово и продължават да съществуват в околната среда: \"Те стерилизират почвата, убивайки всички ларви.\" Това се отразява дори в природните резервати в близост; 75 процента от загубите на насекоми, регистрирани в Германия, са в защитени територии.Светът трябва да промени начина, по който произвежда храни, подчертава Санчес-Байо, като отбелязва, че фермите за биоземеделие имат повече насекоми и че рядкото използване на пестициди в миналото не е довело до нивото на упадък, наблюдаван през последните десетилетия. \"Интензивното индустриално земеделие убива екосистемите\", констатира той.В тропиците, където индустриалното земеделие често все още не е налице, повишаващите се температури заради климатичните промени се смятат за значим фактор за упадъка на популациите на насекоми. Видовете там са се адаптирали към много стабилни условия и имат малка способност да се променят, както се вижда в Пуерто Рико.", "date": "2019.02.11", "title": "Резкият спад на броя на насекомите заплашва да доведе до срив на природата"}
{"url": "https://news.bg/crime/arestuvaha-piyan-shofyor-opital-da-izbegne-dregera-sreshtu-50-evro.html", "text": "Полицаите в Хасково задържаха 42-годишен мъж, предложил подкуп в размер на 50 евро, за да пропусне проверка с дрегер.Мъжът е спрян за проверка около 15 минути след полунощ в квартал \"Болярово\" от двама младши инспектори, съобщават от Областната дирекция на МВР в Хасково.Полицаите поискали съдействие от свои колеги от сектор \"Пътна полиция\", които да проверят дали водачът е употребил алкохол, преди да се качи зад волана. Тогава шофьорът подхвърлил банкнота от 50 евро през прозореца служебния полицейски автомобил, с цел да осуети проверката с дрегер. Униформените обаче не приели подкупа и задържали мъжа.След проба с дрегер е установено, че мъжът е шофирал с 0.74 промила алкохол в кръвта.Пияният водач е задържан за срок до 24 часа, по случая е образувано досъдебно производство.", "date": "2019.02.11", "title": "Арестуваха пиян шофьор, опитал да избегне дрегера срещу 50 евро"}
{"url": "https://news.bg/world/velikobritaniya-i-shveytsariya-sklyuchiha-targovsko-sporazumenie.html", "text": "Великобритания се подписа под търговско споразумение с Швейцария, което ще влезе в сила след Брекзит, съобщават медии.Под сделката се подписаха британският министър за международна търговия Лиъм Фокс и швейцарският икономически министър Гай Пармелин в Берн.Споразумението гарантира, че двете държави ще продължат да търгуват под \"привилегировани условия\" след Брекзит вместо под условията на Световната търговска организация.Британското правителство отбелязва, че търговското споразумение с Швейцария ще \"донесе значителни спестявания и ще помогне за запазване на британски работни места\".Междувременно Фокс отхвърли вероятността Великобритания да остане част от митническия съюз след Брекзит. Лидерът на Лейбъристката партия Джереми Корбин поиска Обединеното кралство да има думата при сключването на бъдещите търговски споразумения между Общността и други държави. Фокс определи това като \"опасна заблуда\".В края на миналата седмица Великобритания се .", "date": "2019.02.11", "title": "Великобритания и Швейцария сключиха търговско споразумение"}
{"url": "https://news.bg/regions/65-godishen-pochina-pri-pozhar-v-doma-si-kray-nikopol.html", "text": "65-годишен мъж почина при пожар в жилището си в никополското село Новачене, съобщи Нова телевизия, позовавайки се на ОД на МВР - Плевен.Сигналът е подаден около 7.12 часа. Огледите на мястото на инцидента продължават. По първоначална информация починалият е живеел сам.При друг пожар вчера са изгорели покривна конструкция на къща и домашно имущество в село Чомаковци. Пострадали при инцидента няма. Стихията е потушена от огнеборци от Червен бряг.", "date": "2019.02.11", "title": "65-годишен почина при пожар в дома си край Никопол"}
{"url": "https://news.bg/regions/tarsyat-sotsialni-zhilishta-za-tsiganite-ot-voyvodinovo.html", "text": "Циганите от Войводиново, които останаха без домове, да бъдат настанени в социални жилища, които да бъдат осигурени и предложени от областната управа в Пловдив. Жилищата ще бъдат в пловдивския квартал \"Столипиново\". Около това становище се обединиха участниците в срещата в Община Марица, свикана от кмета на общината Димитър Иванов, за да се преодолее напрежението в селото, пише БНР.Преди началото на разговорите казусът събра на едно място прогонени роми, представители на различни неправителствени организации, както и жители на Войводиново, които се обявяват против връщането на циганите в селото.Срещата започна с представители на полицията и областната управа.Кметът Димитър Иванов заяви, че в следващите дни ще стане ясно колко точно жилища областната управа може да предложи на циганите и къде ще бъдат те.До момента са съборени 19 опасни постройки в ромската махала. Други 17 постройки предстои да бъдат съборени. За 15 от тях ромите са обжалвали в съда.По думите на кмета жителите на Войводиново са категорични, че няма да допуснат ромите да се върнат в селото. Надеждата била, че с намирането на социални жилища, конфликтът ще се разреши.Кметът е на мнение, че за да се реши наистина проблемът, държавата и всички служби, които са свързани с подпомагане на населението на страната, трябва да се обединят.", "date": "2019.02.11", "title": "Търсят социални жилища за циганите от Войводиново"}
{"url": "https://news.bg/health/avtotransplantatsiyata-kato-po-dobra-alternativa-na-implantite.html", "text": "Искаш да имаш блестяща и здрава усмивка. За да я постигнеш, със сигурност трябва да се довериш на екип от специалисти, които да направят точна оценка на състоянието на зъбите и предложат решение.Всеки зъб е сложен организъм и за решаването на различните му проблеми в клиника Medical Dent залагат на специализираното лечение и използването на иновативни методи, но проверени и надеждни.Един от тези нови методи е автотрансплантацията на зъб, която се прилага в България отскоро, но успешно решените случаи вече са десетки. Най-просто казано, автотрансплантация означава преместването на един зъб от една позиция на друга. Не всеки зъб може да заеме всяка позиция, затова дали това да е мъдрецът или някой от резците, решава стоматологът.Подробно представяне на метода направиха д-р Бранимир Кирилов, орален хирург, имплантолог и д-р Миле Чурлинов, ендодонтист, които са част от екипа на Medical Dent и заедно работят по случаите, когато автотрансплантацията е възможна или предпочитана в процеса на лечение.Д-р Чурлинов, чийто първи случай в автотрансплантацията е 8-годишно момче и при което резултатите са повече от блестящи, е категоричен, че това е по-добрият метод при деца и младежи до 23-24-годишна възраст. При тях върнатият на мястото си или пък преместен зъб има над 70-процентен шанс да остане жив и което е още по-важно, да се съхрани растежа на челюстта. Ако зъбът е със завършен корен, както е при възрастните пациенти, той няма как да остане жив. Това обаче не пречи да бъде приет от организма и да продължи да служи години наред.При зъбните травми, особено често срещани при децата и подрастващите, много е важно частта от зъба, който е избит или ако това е целият зъб, да бъдат сложени в прясно мляко или физиологичен разтвор. Така се запазват най-добре преди стоматологът да се заеме с тяхното възстановяване.\"Възрастта на пациента не е определяща за трудността на автотрансплантацията, а по-скоро за успеваемостта\", подчерта д-р Кирилов. По думите му няма опасност тъканите да не приемат зъба-донор, тъй като той е от един и същи човек и самите тъкани се разпознават.Преди самата операция се прави скенер и 3D модел, за да бъде съкратено времето на преместването на зъба под 1 минута и да заеме той най-добрата позиция в устната кухина. Цялата манипулация отнема 3 до 4 посещения в рамките на 4 месеца.Най-честите случаи, в които се прилага автотрансплантацията, са при дълбоко разрушен зъб, липсата на зародиш на постоянен зъб или зъбна травма, причинена от инцидент.По отношение на финансирането на операцията д-р Кирилов дадe за пример Япония като страна, в която интервенцията се поема от здравната каса, докато в България това не е така. Според спациалиста трябва да започне сериозна дискусия по тази тема, тъй като прилагането на метода, особено при децата и младежите, гарантира запазването на здравето им в дългосрочен план.Лекарите са категорични, че автотрансплантацията е най-добрият метод, за да се запази един зъб и той да продължи да функционира по предназначение въпреки причинената травма или неправилното развитие.Освен автотрансплантация, в клиниката предлагат още и поставяне на фасети, избелване на зъби, качествено лечение на коренови канали с модерни технологии, лечение на венци, правилно подредени зъби, грижа и стоматологично лечение на деца, поставяне на импланти и др.Повече за възможностите на Medical Dent може да откриете на интернет сайта: ", "date": "2019.02.11", "title": "Автотрансплантацията като по-добра алтернатива на имплантите"}
{"url": "https://news.bg/health/oblast-plovdiv-izliza-ot-gripnata-epidemiya.html", "text": "Област Пловдив излиза от грипната епидемия. Всички превантивни мерки, въведени заради високия брой заболели, се преустановяват от днес.От Регионалната здравна инспекция в областния град отчитат, че случаите на заболели от грип и остри респираторни заболявания намаляват, информира БНР.Възстановяват се плановите приеми и операции в болниците, както и консултациите на бременни, кърмачета и имунизациите в здравните заведения.", "date": "2019.02.11", "title": "Област Пловдив излиза от грипната епидемия"}
{"url": "https://news.bg/society/strategiyata-za-deteto-ne-tryabvalo-da-se-pravi-na-krak.html", "text": "Национална стратегия за детето не може да се прави \"на крак\". Това заявиха от политическа партия МИР в свое писмено становище до медиите.Според тях разделянето на детето като отделна единица от семейството е неприемливо и трябва да бъде коригирано в проекта за \"Национална стратегия за детето\" 2019-2030 г.Те не одобряват и възможността за отнемане на дете от родителите му и оставянето му изцяло в ръцете на институциите, тъй като са на мнение, че това омаловажава ролята на семейството и нарушава Конституцията на България, в която се казва: \"Отглеждането и възпитанието на децата до пълнолетието им е право и задължение на техните родители и се подпомага от държавата\".От ПП МИР подчертават, че \"подпомага\" означава, че държавата няма право да изземва правата на родителите без доказана вина, а да ги счита за невинни до доказване на противното. В така предложената стратегия липсват принципи, свързани със създаване на сигурна и устойчива среда за отглеждане и възпитание, условия за развитие на детето и изграждането на духовни и нравствени ценности, които са сред най-важните фактори за подобряването на качеството му на живот и би трябвало да бъдат основна цел на стратегията, казва се още в позицията.По тази причина от партията възнамеряват да организират кръгла маса с участието на всички заинтересовани страни - институции, неправителствени и граждански организации, както и с представители на Светия синод на Българската православна църква. Целта е да се постигне съгласие около работещи текстове, които да гарантират основните принципи на българското семейство и да защитят правата на децата в България. Националната стратегия за детето е един от най-важните стратегически документи на българското общество и той не може да бъде написан и приеман на крак, без широка обществена дискусия, посочва председателят на партия МИР Симеон Славчев.От партията са категорични, че няма да позволят на управляващите да приемат Националната стратегия за детето, без в нея да са гарантирани здравето, доброто възпитание и условия за развитие на детето.Те настояват в Национална стратегия за детето 2019-2030 г. децата да бъдат защитени от домашно насилие, но успоредно с това да се гарантират конституционните права на родителите и те да не зависят от субективни фактори в лицето на държавните и социалните служители.Припомняме, преди дни стана ясно, че  В своя позиция те заявиха, че тя е врата към опасни практики и посегателство над семейството.Евродепутатът Ангел Джамбазки предупреди, че макар проектът да е добре звучащ, той крие много подводни камъни.От своя страна на Националната стратегия за детето 2019-2030 г., тъй като не била съобразена с нагласите на българския народ.Министърът на труда и социалната политика Б", "date": "2019.02.11", "title": "Стратегията за детето не трябвало да се прави \"на крак\""}
{"url": "https://news.bg/crime/sluzhbite-razsledvat-otravyaneto-na-gebrev.html", "text": "Службите разследват отравянето на бизнесмена Емилиян Гебрев.Това стана ясно на брифинг в Министерски съвет, след срещата на премиера Бойко Борисов и посланика на Великобритания у нас Ема Хопкинс по казуса.На брифинга присъстваха още главният прокурор Сотир Цацаров, шефът на МВР Младен Маринов и горните двама.По думите на Хопкинс българските и британските служби вече няколко месеца работят по случая за отравянето на Гебрев.В хода на брифинга официално беше потвърдена информацията, че руският агент с агентурно име \"Сергей Вячеславович Федотов\" е бил в България няколко дни преди българският предприемач да се разболее сериозно след отравяне с неустановено вещество. Главният прокурор Цацаров заяви, че британските власти са обявили трима служители на руските специални служби, които считат за замесени в случая \"Скрипал\". Двама от тях се подозират като преки извършители, един от тях, под името Сергей Вячеславович Федотов, се подозира като помагач.При извършването на съответните проверки и действия по разследването е установено, че за период от 10 години първите двама не са влизали на българска територия. Установено е обаче, че третият е пребивавал на българска територия.Федотов е влизал в България 3 пъти. Първият път - със самолет на 5 февруари 2015 година. Той излетял обратно отново със самолет от Аерогара София на 22 февруари. Вторият път - отново със самолет каца на Аерогара Бургас на 24 април 2015 година. Напуска България на 28 април 2015 година в 20.21 минути отново със самолет. Третото влизане на Федотов в България е на 23 май 2015 година със самолет през Аерогара София. Този път обаче руснакът не се прибрал със самолет от България. На 29 май 2015 година той заедно с друг руски гражданин е напуснал страната с лек автомобил в посока Република Сърбия.На 28 април 2015 година г-н Емилиян Гебрев, след вечеря с партньори от чужбина, се е почувствал изключително зле, след което е откаран за лечение в Медицинска академия.При едно от пътуванията на руснака е налице съвпадение с датата на отравянето на Гебрев.\"До настоящия момент прокуратурата, МВР и ДАНС работят основно по установяване на маршрута, ако мога така да се изразя, на руския гражданин. Установяват се всички моменти от неговото пребиваване на българска територия, които са свързани с отсядане в хотели, ползване на превозни средства, контакти с български граждани, като е събрана значителна по обем информация\", каза цацаров. \"На 11 октомври 2018 година до мен постъпи писмо от г-н Гебрев на официална бланка на компанията \"Емко\", в което писмо дословно той заявява следното: \"През месец март тази година във Великобритания бе извършено покушение срещу Скрипал и неговата дъщеря, което придоби широка международна известност. Имам основание да считам, че отровата, която бе използвана в нашия, българския случай, и която не бе напълно идентифицирана през 2015 година, е от семейството на новичок\", посочи главният прокурор и допълни, че искането на Емилиян Гебрев е да бъде разпоредено възобновяване на процесуалните действия, като бъдат информирани за това британските, а по възможност и други компетентни органи.Още следващия ден, 12 октомври, Цацаров изискал от СДВР спряното досъдебно производство. На 15 октомври разследването е било възстановено с постановление на Софийска градска прокуратура (СГС).До настоящия момент са проведени 13 разпита на свидетели. На 16 октомври Гебрев за първи път дава пред разследващите информация, че непосредствено след инцидента той е поръчал изследване във финландска лаборатория, което е било заплатено от самия него.\"До тогавашия момент момент, 16 октомври 2018 година, по досъдебното производство по никакъв начин не е било известно, че изследване на проби от кръв и урина са били извършвани от такава финландска лаборатория.\"Прокуратурата незабавно изискала от ВМА резултатите от това изследване.Цацаров: \"След възобновяването по досъдебното производство е издадена европейска заповед за разследване, която е адресирана до съответните компетентни британски власти.\" На тях е представена пълната документация от медицинските изследвания и от провежданите от нас експертизи. Въпросът бил дали отровата, с която е отровен Гебрев, е подобна на новичок.\"От тогава досега се работи в пълно сътрудничество и координация с британските служби. На тях е осигурен пълен достъп до всички документи и материали по делото и резултатите от всички действия по разследването.\"\"По делото работи български съвместен екип за разследване. Мога да ви уверя, че той работи в пълна координация с британския екип за разследване по случая \"Скрипал\". Така че всякакви твърдения и внушения за бездействие при разследването всякакви твърдения и внушения за това, че случаят е бил оставен настрани и по него не се е работило от българските служби и българската прокуратура, са меко казано не отговарят на истината.Припомняме, преди две седмици вестник \"Капитал\" написа, чеБританският сайт за разследваща журналистика Bellingcat е установил, че , който е бил във Великобритания по време на отравянето на , е пристигнал в България няколко дни преди отравянето на Гебрев.Третият заподозрян е 45-годишният с агентурно име \"Сергей Вячеславович Федотов\", който според Bellingcat е високопоставен служител на ГРУ.Както при  \"Скрипал\", агентите \"Александър Петров\" (истинско име Александър Мишкин) и, агентурното име на \"Федотов\" е създадено през 2010 г., като преди това няма никакви свидетелства за съществуването на такава личност.\"Федотов\" е установен първо от руската медия \"Фонтанка\".Bellingcat и разследващите им партньори от The Insider (Русия) са проследили движението на \"Федотов\" от 2010 г. до посещението му в Лондон през март 2018 г. През тези години той е пътувал в Европа, Азия и Близкия изток, често до горещи точки дни при преди да излезе голяма новина в медиите.Агентът пътувал до България през април 2015 г., но се откроява с поразяваща прилика с обстоятелствата около отравянето на Скрипал през март 2018 г.На 24 април 2015 г. \"Сергей Вячеславович Федотов\" пристигнал в Бургас с полет от Москва. Той е трябвало да се върне в руската столица седмица по-късно, 30 април, с полет от София. Но той не се качил на самолета. Вместо това агентът се появил късно вечерта на 28 април на летище \"Ататюрк\" в Истанбул и в последния момент закупил билет за полет до Москва.Тук се наблюдава известно разминаване между данните, изведени от главния прокурор Цацаров, и тези на Bellingcat.По-рано същия ден, 28 април, Емилиян Гебрев е хоспитализиран, след като припаднал в София. По същото време синът му и един от представителите на компанията му се разболяват внезапно. Тримата са хоспитализирани със симптоми на тежко отравяне. Състоянието на Гебрев рязко се влошава и той изпада в кома. Лекарите предполагат, че отровата е поета на същия ден или няколко дни по-рано. Но лекарите не успяват да установят отровата.", "date": "2019.02.11", "title": "Службите разследват отравянето на Гебрев"}
{"url": "https://news.bg/crime/gdbop-razbi-15-sayta-za-targoviya-s-menteta.html", "text": "ГДБОП проведе мащабна специализирана операция във Варна срещу незаконната търговска дейност в Интернет. Акцията се е провела на 7 февруари и при нея са били иззети огромни количества стоки от защитени търговски марки.Били претърсени общо 5 адреса в града. Антимафиотите пресекли престъпната дейност на общо 15 интернет сайта, насочени към клиенти от България, Гърция и Румъния. Един от сайтовете имал регистрирани над 43 000 потребители и 15 810 948 посещения и реализирал повече от 25 000 продажби на парфюми.В двата склада на извършителите били открити над 9500 мъжки и дамски парфюми на 30 водещи световни търговски марки, над 300 чифта маратонки, чанти, над 600 броя слънчеви очила, аксесоари.На адресите на двамата задържани, които са от Ямбол, били намерени големи суми пари, както и самите компютърни конфигурации, от които били качвани обявите за продажба в сайтовете. Единият мъж бил задържан в офиса на куриерска фирма, докато се опитвал да изпрати поредните 117 пратки към клиентите си. У него били открити и част от телефоните за поръчка на няколко от 15-те сайта, както и печати на двете търговски дружества, използвани за престъпната дейност.", "date": "2019.02.11", "title": "ГДБОП разби 15 сайта за търговия с ментета"}
{"url": "https://news.bg/society/sledim-v-realno-vreme-dvizhenieto-na-vlakovete-s-nova-usluga-na-bdzh.html", "text": "БДЖ подобрява информационното обслужване на своите клиенти. За целта в официалната страница на Българските железници ( www.bdz.bg ) вече е налична нова функция, която предоставя информация в реално време за движението на влаковете в страната. Услугата е достъпна чрез активния бутон LIVE.При въвеждане на конкретна гара всеки потребител може да проследи има ли закъснение на интересуващия го влак, както и с колко минути и кога се очаква да пристигне или замине от съответната гара.Очаква се, че публикуването на актуална информация за движението на влаковете ще подобри информираността на клиентите на БДЖ, които ще могат да проверяват по всяко време има ли закъснение или извънреден престой на влака, с който са избрали да пътуват.Предимството на публикуването на информация в реално време на официалната страница на БДЖ е, че всеки потребител може да проверява за закъснения на влаковете и през мобилното си устройство.", "date": "2019.02.11", "title": "Следим в реално време движението на влаковете с нова услуга на БДЖ"}
{"url": "https://news.bg/regions/nyama-opasnost-ot-zamarsyavane-vsledstvie-na-pozhara-vav-voyvodinovo.html", "text": "Няма опасност от замърсяване и съответно за здравето на хората във пловдивското село Войводиново, където . Това заяви пред БНТ директорът на Регионалната инспекция по околната среда и водите Стефан Шилев.По думите му жителите могат да бъдат спокойни за здравето си. Снощните измервания с мобилна апаратура не са показали превишени стойности на серни и азотни оксиди, прах и въглероден оксид в атмосферния въздух. Въпреки това в селото се усеща задушлива миризма. Миризмата се усещала дори в северните части на Пловдив.\"Към момента има разпореждане за преместване на мобилната автоматична станция в село Войводиново\", каза още Шилев.Междувременно от мястото на пожара продължава да излиза гъст дим.Припомняме, пожарът в цеха се разрази вчера. Повече от 14 часа пожарникарите се борят с огъня.Огнената стихия изпепели 8 000 квадратни метра от предприятието. Вследствие на това 300 души от населеното място могат да останат без работа. Работниците се събират пред предприятието и не крият, че са изключително притеснени за работата си. Очаква се по-късно днес те да се срещнат с ръководството на предприятието.Все още няма информация дали става въпрос за умишлен палеж, предизвикан, за да внесе допълнителен смут в селото. Това ще стане ясно, след като пожарът бъде потушен напълно, за да може да се влезе безопасно в сградата за оглед.От пожарната служба са на мнение, че това най-вероятно ще стане утре, заяви пред Нова началникът на пловдивската противопожарна служба комисар Георги Мангараков.", "date": "2019.02.11", "title": "Няма опасност от замърсяване вследствие на пожара във Войводиново"}
{"url": "https://news.bg/society/spasi-sofiya-nastoyava-za-ostavki-na-shefovete-na-stolichniya-avtotransport.html", "text": "Гражданската организация \"Спаси София\" подаде сигнал до Главна инспекция по труда и омбудсмана заради редовната практика шофьори и ватмани от столичния градски транспорт да полагат извънреден труд, в нарушение на Кодекса на труда.Причина за сигнала е, че според организацията масово шофьори изкарват дори и по 14 последователни дни без почивка.От Спаси София припомнят също, че преди дни стана поредна тежка катастрофа с автобус, като шофьорът е имал само 3 почивни дни от началото на годината.Борис Бонев от \"Спаси София\" подчертава, че според Кодекса на труда се предвиждат максимум 150 часа извънреден труд на година. Въпреки това по думите му има честа практика да се работи между 350 и 500 часа извънредно.Той е категоричен, че това създава сериозни рискове за сигурността на градския транспорт.Затова от \"Спаси София\" настояват за незабавна оставка на директорите на Столичен автотранспорт - Слав Монов и Столичен електротранспорт - Евгений Ганчев.Те очакват Инспекцията по труда да извърши незабавно проверка, да накаже виновните и да наложи спазване на законодателството.Бонев допълни, че проблемите с градския транспорт на София са много, но този, за който твърде малко се говори са условията за труд в депата и гаражите. По думите му хората там са принудени да работят в мизерни условия.Активистите отбелязват, че след публикация на страницата им по темата, общински съветници от опозицията са излезли с позиция, но от организацията поставят въпроса защо досега не са направили нищо, предвид множеството си представители във всички комисии в общинския съвет.Георги Борисов от организацията заяви, че \"тази загриженост или активност както на опозицията, така и на управляващите, издава или популизъм, или съучастие\".Той посочва, че общинският съвет е този, който назначава ръководството и в двете дружества.От организацията изтъкват, че не е случайна липсата на активност от страна на транспортните синдикати по темата, предвид това, че техният председател - Екатерина Йорданова е общински съветник от управляващата партия и председател на комисията по транспорт.Те са категорични, че това е класически конфликт на интереси.", "date": "2019.02.11", "title": "\"Спаси София\" настоява за оставки на шефовете на Столичния автотранспорт"}
{"url": "https://news.bg/int-politics/smenyat-granichnite-tabeli-v-makedoniya.html", "text": "Днес ще се постави първата гранична табела с новото име на Бившата югославска република Македония - Република Северна Македония. Табелата ще бъде поставена от македонската страна на граничния пункт между Гърция и Македония \"Богородица\", информира БГНЕС. ", "date": "2019.02.11", "title": "Сменят граничните табели в Македония"}
{"url": "https://news.bg/regions/hilyadi-varnentsi-ostavat-bez-voda-za-15-chasa.html", "text": "Хиляди варненци остават без вода поради реконструкция на ул. \"Цар Симеон I-ви\", съобщи БНР.От \"Водоснабдяване и канализация - Варна\" заявяват, че от 9.00 до около 24.00 часа нямат да имат вода абонатите в карето между бул. \"Хр. Ботев\", бул. \"Мария Луиза\", \"Преслав\", бул. \"Приморски\", \"Александър Дякович\".Без вода до 15ч. ще са и абонатите на част от ул. 8-ма и улиците 16,19,21,22,23 и 24 в местност \"Траката\".", "date": "2019.02.11", "title": "Хиляди варненци остават без вода за 15 часа"}
{"url": "https://news.bg/economics/balgarite-vse-po-chesto-otsyadat-v-5-zvezdni-hoteli-otchita-nsi.html", "text": "През декември миналата година у нас са функционирали общо 1 997 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 59 000, а на леглата - 119 900. Това показва проучване на Националния статистически институт.В сравнение с последния месец на 2017 г. общият брой на местата за настаняване, функционирали през периода, се увеличава с 2.6%, а на леглата в тях - с 2.8%.Общият брой на нощувките във всички места за настаняване, които са регистрирани през декември 2018 г., е 844 200. Това е с 1.3% повече в сравнение със същия месец на 2017 г. Най-много са се увеличили нощувките в местата за настаняване с 4 и 5 звезди - с 5.2%.През декември миналата година в хотелите с 4 и 5 звезди са реализирани 74.3% от общия брой нощувки на чужденци и 40.3% - на българи. В местата за настаняване с 3 звезди са осъществени 18.4% от нощувките на чужди граждани и 30.3% - на българи, докато в останалите места за настаняване (с 1 и 2 звезди) те са съответно 7.3% и 29.4%.Броят на нощувките в местата за настаняване през декември 2018 г. се увеличава с 1.6% в сравнение със същия месец на 2017 г. По този начин той достига 437 300, като увеличение е отчетено както при чуждите, така и при българските граждани - съответно с 2.2% и 1.4%.Сънародниците ни, които са нощували в местата за настаняване през декември 2018 г., са 318 100. Те са реализирали средно по 1.8 нощувки. Чуждите граждани са 119 200 и са реализирали средно по 2.3 нощувки, като 75.1% от тях са нощували в хотели с 4 и 5 звезди.Общо 23.4% от леглата в местата за настаняване са били заети през декември 2018 г. Това е с 0.7% по-малко в сравнение с декември 2017 година. Най-висока е заетостта на леглата в хотелите с 4 и 5 звезди - 31.1%, следват местата за настаняване с 3 звезди - 22.2%, и с 1 и 2 звезди - 15.5%.Приходите от нощувки през декември миналата година достигат 48.4 млн. лева, което е с 9.3% повече в сравнение с декември 2017 година. Повече приходи са постъпили както от чужденци (11.7%), така и от българи (7.6%).", "date": "2019.02.11", "title": "Българите все по-често отсядат в 5-звездни хотели, отчита НСИ"}
{"url": "https://news.bg/regions/zadarzhaha-40-godishen-za-nezakonna-sech-vav-vidinsko.html", "text": "Полицията засече незаконен дърводобив в землището на село Кладоруб, съобщиха от МВР-Видин.В района на бившия стопански двор полицейски и горски служители засекли 40-годишен жител на Димово, а на близкия път- товарен автомобил, с водач 33-годишен жител на село Рабиша.В товарния отсек имало 7 кубика немаркирани дърва. На мястото, откъдето е добита дървесината имало двама секачи.Докато полицаите извършвали проверката, 40-годишният димовчанин стартирал двигателя на зила и преобърнал превозното средство в близка яма.Автомобилът и дървесината са иззети, а мъжът е задържан.", "date": "2019.02.11", "title": "Задържаха 40-годишен за незаконна сеч във Видинско "}
{"url": "https://news.bg/regions/otkradnaha-kamerite-na-rezervat-srebarna.html", "text": "Откраднаха камерите на резерват \"Сребърна\", съобщиха от Областната дирекция на МВР в Силистра.Изчезнали са една въртяща и пет стационарни камери, които са били разположени на открито в местността \"Фазанарията\" на парка. Те са били откраднати между 17.00 часа на 7 февруари и 07.45 часа на 8 февруари.Камерите са били изрязани от металните тръби, на които са били поставени. Заедно с тях са изчезнали и две записващи устройства.По случая е образувано досъдебно производство.", "date": "2019.02.11", "title": "Откраднаха камерите на резерват \"Сребърна\""}
{"url": "https://news.bg/int-politics/iran-shte-prodalzhi-da-uvelichava-voennata-si-mosht-i-da-raboti-po-raketite-si.html", "text": "Иранският президент Хасан Рохани обяви, че Иран е решен да увеличи военната си мощ и да разшири програмата си за балистични ракети, въпреки нарастващия натиск от страна на враждебни страни за ограничаване на отбранителната работа на Иран, съобщава \"Ройтерс\", цитирайки държавната телевизия.\"Не сме питали и няма да искаме разрешение за разработване на различни видове ... ракети и ще продължим пътя си и засилването на нашата военна мощ\", подчертал Рохани в реч на площад \"Азади\" (свобода) в Техеран, където десетки хиляди се събраха за отбелязване на 40-ата годишнина от Ислямската революция.Иранският държавен глава също така се зарекъл, че Иран ще победи санкциите на САЩ, които бяха наложени отново, след като миналата година американският президент Доналд Тръмп оттегли страната от ядреното споразумение на Техеран със световните сили, сключено през 2015 г.\"Иранският народ има и ще има някои икономически затруднения (заради санкциите), но ние ще преодолеем проблемите, като си помагаме взаимно\", изтъкнал Рохани.", "date": "2019.02.11", "title": "Иран ще продължи да увеличава военната си мощ и да работи по ракетите си"}
{"url": "https://news.bg/regions/avariya-ostavi-polovin-asenovgrad-na-suho.html", "text": "Авария остави половин Асеновград на сухо, предаде БНР.Нарушеното водоподаване се дължи на аварийна подмяна на магистрален водопровод по централната улица \"Христо Ботев\" в града.Заради ремонта без вода са кварталите \"Изток\", \"Запад\", \"Баделема\", както и част от квартал \"Свети Георги\" и центъра.В момента 70-метрово трасе по участъка между улиците \"Александър Батенберг\" и \"Панайот Сребров\" се обновява. На място работят четири екипа на местното ВиК дружество.До разкопаването се стигна след множеството аварии в района, обясни зам.-началникът на ВиК в Асеновград Иван Трайков. Той допълни, че заради тях жителите на кварталите \"Изток\" и \"Баделема\" често остават без вода.Освен смяна на старата водопроводна тръба с нова се предвижда и подмяна на спирателен кран и възстановяване на пътната настилка.Ремонтът ще приключи до края на деня и водоподаването ще бъде възстановено, уверяват от водното дружество.", "date": "2019.02.11", "title": "Авария остави половин Асеновград на сухо"}
{"url": "https://news.bg/health/detsata-s-epilepsiya-u-nas-sa-okolo-30-000.html", "text": "За 2017 само децата с епилепсия са били около 30 000. В момента всички хора с епилепсия в страната са около 50 000. Това стана ясно на пресконференция по повод Международния ден на борбата с епилепсията.Всяка година от епилепсия заболяват между 20 и 70 души на всеки 100 000, няма статистика болните деца да са повече в момента. Оказва се, че най-засегнати от заболяването са децата, тъй като над 60% от епилепсията започват в детска или юношеска възраст.Ако те бъдат диагностицирани в ранна възраст могат да бъдат успешно оперирани и да не приемат лекарства. \"Спестяват се мъките на пациентите и техните семейства\", подчерта доц. Петя Димова, председател на Българското дружество против епилепсията.На днешния ден центърът по хирургия на епилепсията към клиниката по неврохирургия на УМБАЛ \"Св. Иван Рилски\" навършва 10 години.\"От две години той е и център за изследване и на други редки и сложни форми на заболяването\", обясни доц. Димова. Тя посочи, че това е най-често срещаното неврологично заболяване.Според нея е необходимо на хората с епилепсия да бъдат давани повече права и достъп до правилно лечение.В клиниката са изследвани над 1000 пациенти, от които 250 успешно са преминали операция.Всички диагностични методи и иновации от цял свят са въведени в първия център по епилепсия у нас. \"Разполагаме с всякакви технологии за откриване на причината за епилепсия, когато това е възможно\", сподели неврохирургът доц. д-р Красимир Минкин.Центърът няма нужда от чужди епилептолози и работи с български специалисти.Около 30% от пациентите имат пристъпи, които не се овладяват с медикаменти. 30 електрода покриват главата, за да изследват заболяването. Правят се и вътремозъчни изследвания. Оперативната намеса може да премахне дългогодишната епилепсия, водеща до редица ограничения в живота на пациентите.За да може един медикамент да влезе в позитивната листа и да бъде реимбулсиран в България, преминава през тежка процедура.По думите на д-р Минкин всичко ще е по-лесно, ако започва от министерство на здравеопазването, защото има осигурена пътека, по която преминава лечението.Веска Събева, председател на Асоциацията на родители на деца с епилепсия, обясни, че все още има хора, които считат, че епилепсията е заразна болест, а други смятат, че тя е психично заболяване.Според нея трябва да се дава повече гласност на това заболяване.", "date": "2019.02.11", "title": "Децата с епилепсия у нас са около 30 000"}
{"url": "https://news.bg/press/3000-dushi-godishno-posyagat-na-zhivota-si-radev-odobril-poslanik-v-london-no-spor-s-kabineta-za-parizh-sprya-vartelezhkata.html", "text": "Статистика. \"Дума\":3000 души годишно посягат на живота си Годишно в България се регистрират около 3000 опита за самоубийство, а около 600 от посегналите на живота си умират. Тревожните данни бяха оповестени на тематичен семинар, организиран от Националния център по обществено здраве и анализи. Д-р Владимир Наков призова медиите да сведат до минимум отразяването на самоубийства. Най-често подобни опити са повлияни от медийното отразяване на посегателства върху живота.Само 20 на сто от българите, страдащи от депресия, тревожност и психични разстройства, са получили адекватна помощ. 14,5 на сто от хората у нас са с психични разстройства като тревожност, депресия и състояния, предизвикани от употребата на алкохол и наркотици. Данните бяха представени от д-р Захари Зарков, началник на отдел \"Психично здраве\", на семинар, посветен на изводите и измеренията на психиатричната стигма, организиран от Националния център по обществено здраве и анализи. Най-често болните търсят помощ от общопрактикуващите лекари. Десет пъти по-малко са лицата, обърнали се към психиатри, подчерта той. Като причини за честите психични разстройва д-р Зарков посочи генетични фактори и телесно заболяване. Спор. \"24 часа\":Радев одобрил посланик в Лондон, но спор с кабинета за Париж спря въртележкатаВече половин година президентът Румен Радев и външната министърка Екатерина Захариева не успяват да се разберат за новите посланици.Президентският екип залага за френската столица Петко Драганов, правителството държи на Юрий Щерк.Румен Радев все пак е одобрил бившия служебен премиер Марин Райков за посланик в Лондон.\"Съгласувателната процедура между президентската институция и Министерството на външните работи за назначаването е приключена. Указ ще бъде издаден от държавния глава след получаване на решение на Министерския съвет и на агреман от страна на Обединеното кралство за направеното предложение от МВнР.\" Това коментираха от президентството пред \"24 часа\". Мадуро. \"Сега\":Мадуро искал да източва Венецуела и през БългарияДепутатът от венецуелския национален парламент Карлос Папарони обвини национална петролна компания Петролеос де Венесуела (PDVSA) в опит да изнесе държавни средства в България. \"Петролеос де Венесуела иска да използва брокерска къща в България, за да продължи да краде парите на Венецуела. Вече се свързахме с България!\", заяви депутатът в Туитър, съобщава руската информационна агенция \"Нюз\", цитирана от БНР.Според изявлението на депутата изнасянето на средства ще бъде преустановено незабавно. Агенцията информира още, че опозиционният лидер Хуан Гуайдо, който събира подкрепа като временен президент на Венецуела, също е потвърдил тази информация. Гуайдо планира да използва приходите на държавното петролодобивно предприятие, за да финансира отстраняването на президента Николас Мадуро.Петролната компания на Венецуела е поискала от клиентите на своите съвместни предприятия да депозират приходите от продажби в сметка, открита неотдавна в руската \"Газпромбанк\". Решението беше взето след като САЩ наложиха тежки финансови санкции на 28 януари, които имат за цел да попречат на венецуелския президент Николас Мадуро да получи достъп до приходите от търговията с петрол. Тормоз. \"Монитор\":Всяко четвърто дете е тормозено от връстници в интернетОколо 20-25% от децата, според наше изследване, са ставали обект на подигравки, тормоз, обиди, заплахи от свои връстници най-често в интернет, а около 20% пък си признават, че са извършвали подобни действия срещу техни връстници. Това каза координаторът в Националния център на безопасен интернет Георги Апостолов пред \"Фокус\".\"Но всъщност 100% от децата стават жертва на това явление, тъй като човек, който наблюдава някакъв акт на агресия, било то както е в случая вербална, той не може да остане безучастен, казват психолозите. Той се отъждествява подсъзнателно или с жертвата, или с извършителя\", обясни той. По думите му в най-малката възрастова група основният риск е детето да попадне на неподходящо за възрастта му съдържание - най-вече за сексуално, порнографско или съдържание с екстремно насилие. \"Имайки предвид крехката възраст на децата, на която са вече в интернет, това може да ги шокира и травмира.", "date": "2019.02.11", "title": "3000 души годишно посягат на живота си; Радев одобрил посланик в Лондон, но спор с кабинета за Париж спря въртележката"}
{"url": "https://news.bg/world/elizabet-uoran-tramp-otiva-v-zatvora-do-2020-godina.html", "text": "Американският президент Доналд Тръмп може да отиде в затвора до 2020 година. Това заяви сенатор Елизабет Уорън,  от Демократическата партия. Тя направи изявлението по време на предизборно събитие в щата Масачузетс. Уорън е убедена, че още преди следващите президентски избори в страната, Тръмп ще е зад решетките. Тя осъди расистките изявления, които непрекъснато публикува държавният глава и предупреди, че нацията се намира в опасна ситуация. 69-годишната Елизабет Уорън е сред най-известните демократи. Тя е остър критик на големите банки и нерегулирания капитализъм.В края на миналата година тя обяви, че се включва в битката за Белия дом. Тръмп в предишни изяви е отправил обиден коментар към Уорън. Тя е била наречена \"Покахонтас\" като намек за произхода си. Уорън , предположил, че Тръмп ще отиде в затвора. ", "date": "2019.02.11", "title": "Елизабет Уорън: Тръмп отива в затвора до 2020 година "}
{"url": "https://news.bg/world/nov-krag-pregovori-sasht-kndr-prez-tazi-sedmitsa.html", "text": "През тази седмица ще се проведе нов кръг от преговори между САЩ и Северна Корея.Това съобщи говорител на президента на Южна Корея в неделя.Северна Корея и САЩ планират да проведат нов кръг от преговори в трета азиатска държава, за на върха на техните лидери Доналд Тръмп и Ким чен Ун.Специалният представител на САЩ за Северна Корея Стивън Бегун проведе първия кръг от преговорите преди срещата със своя севернокорейски колега Ким Хак-хол по време на тридневното си посещение в Пхенян от сряда до петък.Бегун проведе серия от срещи с южнокорейски служители преди и след пътуването си в Пхенян, преди да се прибере в неделя.Ким Чен-ун и Тръмп ще проведатМеждувременно се съобщава, че САЩ са готови да направят отстъпки на Северна Корея, ако тя се съгласи да ликвидира част от ракетно-ядрения си потенциал.", "date": "2019.02.11", "title": "Нов кръг преговори САЩ - КНДР през тази седмица"}
{"url": "https://news.bg/world/mey-otgovori-na-pismoto-na-korbin-za-brekzit.html", "text": "Британският премиер Тереза Мейа лейбъристите Джереми Корбин относно Брекзит, предаде BBC.Премиерът не отхвърля категорично нито едно от петте искания. Със задоволство тя отбелязва съгласието им, че не искат Бекзит без сделка. Тя оспорва искането за оставането на Лондон в митническия съюз, но приветства повече разговори с лейбъристите.В отговора си Мей повдига въпроса за ирландската граница и как да не се стигне до връщането на твърда такава.Припомняме, че Корбин изпрати писмо на премиера с исканията на опозицията за Брекзит. Корбин ще одобри плана на правителството за Брекзит, ако бъдат изпълнени исканията на Лейбъристката партия. Корбин отново настоява за постоянно британско членство в митническия съюз на ЕС, което Мей многократно отхвърли.Вчера стана ясно, че  тази седмица, за членовете на парламента. Тя ще им даде възможност да изразят мнението си преди очаквания Брекзит.Този месец може да бъде отложено гласуването на обсъждания вариант за Брекзит.Секретарят на общините Джеймс Брокеншир заяви, че вместо това може да има повече необвързващи гласове по алтернативите на Brexit.Премиерът на Великобритания трябва да постигне споразумение с ЕС, прието от депутатите до 29 март, за да се избегне безразборна Brexit.Запознати твърдят, че Мей е готова да предложи на парламента нов вот за Брекзит, ако нейният план с новите промени не е готов до края на февруари.", "date": "2019.02.11", "title": "Мей отговори на писмото на Корбин за Брекзит "}
{"url": "https://news.bg/weather/slanchevo-i-vse-oshte-toplo-za-sezona.html", "text": "Слънчево и топло за сезона остава времето и днес, съобщават от НИМХ. Очакват се максимални температури до 10-15 градуса.През деня ще се задържи без валежи. Вятърът ще се ориентира от северозапад и следобед на места ще превали.Атмосферното налягане ще се понижи. От сряда се очаква чувствително застудяване с дневни температури между 0 и 5 градуса.", "date": "2019.02.11", "title": "Слънчево и все още топло за сезона "}
{"url": "https://news.bg/world/sauditska-arabiya-ne-znae-kade-e-tyaloto-na-kashogi.html", "text": "Саудитска Арабия не знае къде е тялото на журналиста и дисидент Джамал Кашоги. Това твърди външно министерство. Пред CBS първият дипломат Адел ал Джубеир настоява, че Кралството не разполага с данни.\"Все още разследваме.\", каза той.11-те задържани по случая са действали извън властта ни, каза той. Министърът отказа да коментира доклади, базирани на анонимни източници.Убийството на Кашоги е планирано от Саудитска Арабия. Това е брутално и предумишлено деяние. Това бяха заключенията на разследване, проведено от експерти на ООН. То бе публикувано Според него, Рияд сериозно подкопава усилията на Турция да проведе своето разследване и открие истината за края на саудитеца и виновните за убийството му.На турските разследващи не са били предоставени пълен достъп и достатъчно време, за да си свършат работата.Саудитските , задържани заради убийството, което причини международно недоволство и повлия отрицателно на репутацията на 33-годишния принц.Припомняме, Кашоги, колумнист на \"Вашингтон пост\", . Рияд твърди, че престолонаследникът Мохамед бин Салман .Американските разузнавателни агенции заключиха, че , разкри американски източник.Американският президент , след като въпреки доклада на ЦРУ по случая, той отказа да обвини открито саудитския престолонаследник.Финансовото министерство на  срещу 17 души за ролята им в убийството на журналиста.  предложението, направено от Турция за международно разследване на убийството на Джамал Кашоги. и разпространиха . Според Анкара високопоставени лица в Рияд са свързани с убийството. , но после се появи в пълния си вид.", "date": "2019.02.11", "title": "Саудитска Арабия не знае къде е тялото на Кашоги "}
{"url": "https://news.bg/world/rusiya-skochi-na-zapada-zaradi-za-sazdavaneto-na-kosovskata-armiya.html", "text": "Обединеното кралство и други западни страни пренебрегват опасността, която формирането на армията в самопровъзгласеното Косово създава за сръбското население на територията. Това се посочва в изявление на руското посолство в Лондон, предаде ТАСС.Това драстично увеличава ескалацията на напрежение на Балканите. Изненадващо е, че западните представители упорито пренебрегват този очевиден факт, споменат например в последния полугодишен доклад на ръководителя на мисията на ОССЕ в Прищина, посочва още посолството.Усилията на ЕС за посредничество се провалиха. Вместо да се придържат към доброволно поетите ангажименти за нормализиране на ситуацията в региона, те всъщност си затварят очите за груби нарушения на международното право\", пише още в позицията.\"Както отбелязахме по-рано, решението на Прищина да трансформира косовските сили за сигурност в пълноправни въоръжени сили представлява грубо нарушение на Резолюция 1244 на Съвета за сигурност на ООН, която позволява само многонационални контингенти под международен контрол да присъстват на тази територия. Решението противоречи и на \"конституцията\" на Косово \", отбеляза руското посолство.Косово твърди, че създаването на армияПрипомняме, че отношенията между Косово и Сърбия са обтегнати отново и след решението на Прищина да наложи 100 процента мито върху вноса за сръбски и босненски стоки, докато Белград не признае суверенитета му и не спре да му пречи да се присъедини към международни организации като НАТО и ЕС. Косово се отцепи от Сърбия през 2008 г., но Сърбия все още не е признала неговата независимост.Въпреки опитите за диалог, страните признават, че до споразумение ще се стигне трудно. ", "date": "2019.02.11", "title": "Русия \"скочи\" на Запада заради за създаването на косовската армия "}
{"url": "https://news.bg/regions/obraha-atelieto-na-stavri-kalinov-v-kremikovtsi.html", "text": "Обраха ателие на художника Ставри Калинов, предаде bTV.Изчезнали са метални скулптури, метални заготовки и няколко машини.Калинов разбрал за обира вчера, когато за първи път от близо седмица отишъл до ателието си в Кремиковци.По думи на художника вътре имало много ценни картини. Те са непокътнати. За сметка на това липсват металните скулптури.По тази причина Калинов смята, че крадците най-вероятно са искали да продадат месинговите фигури за скрап. Галериите вече са предупредени за кражбата.Припомняме, това е поредната кражба на произведения на изкуството, след като миналия месец , сред които и ценни платна на Владимир Димитров-Майстора.", "date": "2019.02.11", "title": "Обраха ателието на Ставри Калинов в Кремиковци"}
{"url": "https://news.bg/regions/pozharat-v-tseha-vav-voyvodinovo-veche-e-ovladyan.html", "text": "След пожара, възникнал вчера в цех в пловдивското село Войводиново, на мястото дежурят четири пожарни екипа. Това съобщи началникът на пловдивската противопожарна служба комисар Георги Мангараков за Нова телевизия. Целта е да не се допусне разпространението на огнището, което към момента е локализирано, върху сградите в близост. Все още се доизгасяват и някои локални огнища, но опасност за населението вече няма. Това е показала проверка на сектор \"Специализирани оперативни дейности\".Трудностите за пълното потушаване на пожара се дължат на това, че огнеборците не могат да достигнат до тлеещите животински продукти в запалилата се кланица.По думи на собственика пожарът е възникнал в самия цех зад административната сграда, като за него е сигнализирал дежурният пазач на обекта.Към 8.30 часа се очаква на мястото да пристигне и екип на екоинспекцията в Пловдив, за да замери чистотата на въздуха в района.Все още няма информация дали става въпрос за умишлен палеж, предизвикан, за да внесе допълнителен смут в селото. Това ще стане ясно, след като пожарът бъде потушен напълно, за да може да се влезе безопасно в сградата за оглед. От пожарната служба са на мнение, че това най-вероятно ще стане утре.Припомняме, в селото се стигна до сблъсъци между българи и роми. На  на пътя в село Войводиново. Предполага се, че двамата побойници са били подпомогнати от група от близката циганска махала.Командосът им направил забележка за това, че създават опасност на пътя и в отговор те го  го довели в безпомощно състояние.В края на януари жители на село Войводиново отново излязоха на протест и поискаха всички  в селото да бъдат премахнати.Вчера беше съобщено, че да се върнат във Войводиново, придружавани от адвокат.Заканиха с война и масови протести, ако бъдат изгонени отново от имотите.След случая с Войводиново, вицепремиерът и лидер на ВМРО Красимир Каракачанов обяви, че ще твори . Тя включва стратегии, свързани с образованието, контрол на раждаемостта, както и трудовата повинност.Каракачанов категорично отрече  която предизвика , да е свързана с предстоящите избори.Според него  става все по-сериозен и скоро ще ескалира, а ", "date": "2019.02.11", "title": "Пожарът в цеха във Войводиново вече е овладян"}
{"url": "https://news.bg/regions/demontirat-reaktorite-na-sprenite-blokove-na-aets-kozloduy-nay-rano-dogodina.html", "text": "Оборудването в зоната без радиация на затворените четири малки блока на АЕЦ \"Козлодуй\" ще бъде демонтирано до края на годината. Това съобщи Сергей Цочев от Управителния съвет на държавното предприятие \"Радиоактивни отпадъци\" пред БНР.Демонтажът на реакторите и съоръженията в радиоактивната зона на блоковете ще започне, след като техническият проект бъде одобрен от Агенцията за ядрено регулиране.Документът трябва да бъде внесен в регулатора тази година и от следващата да започне същинската работа, посочи Цочев и допълни, че в момента се работи на порции.Искаме една система да бъде демонтирана, представяме програма, агенцията ни разрешава, ние демонтираме, след това искаме за друга порция и така до момента, в който получим одобрен технически проект и съответното разрешение да извършваме тези дейности в по-големи мащаби, поясни той.", "date": "2019.02.11", "title": "Демонтират реакторите на спрените блокове на АЕЦ \"Козлодуй\" най-рано догодина"}
{"url": "https://news.bg/world/do-kraya-na-2020-g-patuvame-do-velikobritaniya-samo-s-lichna-karta.html", "text": "Дори при твърд Брекзит правата на българските граждани във Великобритания ще бъдат гарантирани. Това увери ръководителят на службата по трудови и социални въпроси в посолството на България в Лондон Васил Асенов пред БНР.Асенов напомни, че българите, които към 29 март тази година живеят на територията на кралството, трябва да кандидатстват за статут на уседналост чрез специално разработено приложение.Електронната процедура е активна от 21 януари тази година за сънародниците ни, които разполагат с биометричен паспорт. Тези, които нямат такъв или са само с лични карти, ще могат да кандидатстват, след като схемата бъде отворена за всички граждани на Европейския съюз до 30 март.Асенов посочи, че ако не се постигне сделка, британското правителство ще публикува \"Бяла книга\" по отношение на бъдещата емиграционна система на страната.Очаква се новото емиграционно законодателство да влезе в сила от началото на 2021 г.За момента имаме индикации, че до края на 2020 г. гражданите ще продължат да имат възможност да пътуват със своите лични карти или съответно задгранични паспорти, заяви Асенов и допълни, че след 2021 г. най-вероятно за краткосрочните пътувания с цел туризъм няма да е необходимо да се вадят туристически визи.Този месец Службата по трудови и социални въпроси към българската мисия в Лондон организира информационни дни. Целта е да предостави информация за правата на българските граждани след оттеглянето на Великобритания от ЕС.Предстои да бъде разкрито генерално консулство и в Единбург, Шотландия.", "date": "2019.02.11", "title": "До края на 2020 г. пътуваме до Великобритания само с лична карта"}
{"url": "https://news.bg/regions/burkani-s-lyutenitsa-spryaha-dvizhenieto-po-okolovrastnoto-v-sofiya.html", "text": "Съмнителен багаж наложи спиране на движението на околовръстния път в София.В 5.20 часа рано тази сутрин жители подали сигнал на телефон 112 за подозрителен багаж, намиращ се в района на Националния исторически музей (НИМ).На място пристигнали екипи на полицията, които отцепили района от НИМ до отбивката за квартал \"Драгалевци\". Униформените отворили саковете, а вътре имало дрехи и буркани с лютеница.Около 7 часа преминаването в района е били възстановено. Полицията и пожарната спазили всички процедури при сигнал за неидентифициран багаж, пише Нова.", "date": "2019.02.11", "title": "Буркани с лютеница спряха движението по околовръстното в София"}
{"url": "https://news.bg/society/novi-protesti-vav-voyvodinovo-zhiteli-ne-iskat-tsiganite-obratno.html", "text": "Жители в село Войводиново готвят нови протести. Причината - прогонените от там цигани търсят възможност да се върнат по домовете си, което предизвиква недоволството на местните, които се мобилизират в социалните мрежи. Хората се събират пред сградата на общината, информира bTV.Припомняме, в събота, 9 февруари, група от около 20 роми склониха да напуснат домовете си с обещание да се срещнат с кмета на община Марица.Ромите са категорични, че няма къде да живеят и желаят да започнат процедура по узаконяването на незаконните постройки.Жителите на Войводиново не искат да допускат това и се събират пред местната управа точно по време на насрочената среща между ромите и кмета на община Марица.Припомняме, напрежението в селото беше създадено, след като в началото на годината. Случаят предизвика широк обществен отзвук, който доведе до събарянето на незаконни постройки и прогонването на роми.След това вицепремиерът и лидер на ВМРО Красимир Каракачанов обяви, че ще твори , както и че циганите са станали прекалено \"нагли\", което предизвика недоволство за насаждането на етническа омраза. Вкрая на януари жители на село Войводиново отново излязоха на протест и поискаха всички  в селото да бъдат премахнати. ", "date": "2019.02.11", "title": "Нови протести във Войводиново - жители не искат циганите обратно"}
{"url": "https://news.bg/politics/sluchayat-s-gebrev-porazhda-vaprosi-kam-balgarskite-sluzhbi.html", "text": "Българските служби трябва да си свършат работата и да разследват възможността бизнесменът Емилиян Гебрев да е бил отровен. Това е общото мнение на Александър Йорданов и Ивайло Калфин. Двамата коментираха в студиото на Нова телевизия информацията от британския разследващ сайт Bellingcat. Случаят предстои да влезе за обсъждане и в четвъртък и в парламентарна комисия, както потвърди вчера председателят на ПГ на ГЕРБ Цветан Цветанов.Вчера и бившият председател на ДАНС Цветлин Йовчев заяви, че има основание да се твърди за операция на руското военно разузнаване, която съвпада по време и място с покушението срещу Скрипал, но едва ли е във връзка с нея. Според Цветлин Йовчев обаче нападението срещу бизнесмена е солова акция на частни интереси, а не дело на руските служби.Според Ивайло Калфин ако военно разузнаване е намесено, то очевидно не е частна поръчка. Калфин не вярва да са намесени държавни структури, в случая руското ГРУ. Бившият външен и социален министър обаче заяви вярата си в разследващата журналистика. Той е в очакване българските служби да си свършат работата докрай и да излязат с позиция по случая.На въпрос дали случаят е показателен за опита на външни сили да влияят върху изборния процес у нас, Ивайло Калфин заяви, че тук, на Балканите, има много интереси и много сили се опитват да окажат влияние, но в крайна сметка изборът се прави от българския народ. Калфин призна, че има много пробойни в законодателството и процедурите.Александър Йорданов зададе въпрос защо три години българските служби са мълчали, ако са знаели за случая с отравянето на Емилиян Гебрев и защо от медии ние трябва да научаваме тази информация.Йорданов е склонен да вярва на Гебрев за отравянето и свързва случая с интереса на Русия, както и с опит да се отнемат предприятия за производство на оръжие. По думите му претенциите за лиценз за производство на оръжие са спекулативни, тъй като самите лицензи отдавна са изтекли и не Русия е тази, която ще каже на България какво можем да произвежда.\"Руската страна от години прави опит да спре България да продава оръжие. Спекулират с лицензите и правят опит да ни изтласкат от пазара. Това е само върхът на айсберга\", заяви Александър Йорданов.Очаква се българските служби да знаят, въпреки че от много време са шамаросвани с всякакви определения, така че очевидно какъв е капацитетът там, коментира Ивайло Калфин. За него е очевидно, че има злоумишлени действия, но не може да се говори чак за терористично нападение. По скоро съмнението е по коя точно схема е отровен господин Гебрев.", "date": "2019.02.11", "title": "Случаят с Гебрев поражда въпроси към българските служби"}
{"url": "https://news.bg/world/frantsiya-vaorazhava-avstraliya-s-podvodnitsi-za-50-mlrd-dolara.html", "text": "Австралия подписа договор за 50 млрд. австралийски долара (около 35,5 млрд. щатски долара) с френската компания Naval Group (преди DCNS) за строежа на 12 подводници клас Attack, предаде Sputnik.\"Подписването на договора е ключов момент за страната. Подводниците ще спомогнат за гарантирането на сигурността и просперитета на Австралия в следващите десетилетия и ще задълбочат отношенията, свързани с отбраната, между Австралия и Франция\", изтъкна австралийският министър на отбраната Кристофър Пайн.От своя страна премиерът Скот Морисън подчерта на страницата си в Туитър, че \"споразумението ще разкрие близо 2 800 работни места за австралийците, ще допринесе за гарантирането на сигурността на страната и ще осигури безопасност на австралийците.\"HMAS Attack е първата подводница от серията, основана на модел Shortfin Barracuda Block 1A. Производството й ще започне през 2030 г.Подводниците от клас Attack са важна част от Националния план за морско строителство, за който са предвидени 90 млрд. австралийски долара (63.8 млрд. щатски долара).Програмата предвижда в Австралия да се построят 54 военни кораба, за да се изпълнят стратегическите изисквания, заложени в Бялата книга за отбраната от 2016 г.", "date": "2019.02.11", "title": "Франция въоръжава Австралия с подводници за 50 млрд. долара"}
{"url": "https://news.bg/politics/borisov-govori-s-ema-hopkins-za-gebrev.html", "text": "Министър-председателят Бойко Борисов разговаря в Министерски съвет с посланика на Великобритания у нас Ема Хопкинс за случая \"Гебрев\".Срещата между двамата е започнала в 9 часа, като се очаква след това премиерът да даде изявление, съобщиха от правителствената пресслужба за news.bg.Причината за срещата е информацията, че е възможно един от предполагаемите участници в покушението срещу бившия руски агент Сергей Скрипал да е участвал в отравянето на българския бизнесмен Емилиян Гебрев. Припомняме, данните бяха съобщени от два сайта за разследваща журналистика - единият руски, а другият - британски.В петък, 8 февруари, председателят на ПГ на ГЕРБ Цветан Цветанов заяви, че Комисията за контрол над службите за сигурност ще направи изслушване по казуса на компетентните органи и институции.", "date": "2019.02.11", "title": "Борисов говори с Ема Хопкинс за Гебрев"}
{"url": "https://news.bg/bulgaria/katastrofa-blokira-patya-mezhdu-lukovit-i-yablanitsa.html", "text": "Движението по път І-3 Луковит - Ябланица в участъка Луковит - Петревене е ограничено заради катастрофа при км 143.Трафикът се пренасочва от Пътна полиция. Обходният маршрут е по общински път за с. Тодоричене - път ІІІ-307 - Луковит и обратно.", "date": "2019.02.11", "title": "Катастрофа блокира пътя между Луковит и Ябланица"}
{"url": "https://news.bg/crime/23-godishen-ubi-vazrastniya-si-sased-vav-varnensko.html", "text": "23-годишен мъж уби възрастен човек във варненското село Старо Оряхово, съобщиха от Областната дирекция на МВР.Престъплението било извършено рано сутринта в събота. 70-годишната жертва била открита в двора на дома си в безпомощно състояние. На адреса веднага били изпратени екипи полицията и на Спешна помощ, които констатирали смъртта на възрастния човек.При извършения оглед били установени следи от насилие. За деянието бил задържан 23-годишен мъж, който бил съсед на убития.Работата по случая продължава.", "date": "2019.02.11", "title": "23-годишен уби възрастния си съсед във Варненско"}
{"url": "https://news.bg/regions/zhiteli-ot-kyustendilski-sela-varvyat-nad-5-km-do-avtobusna-spirka.html", "text": "Села в община Невестино останаха без автобусен транспорт, предаде БНТ.Повече от пет години жителите на Долна Козница и Мърводол нямат превоз до общинския център Невестино.Причината е, че фирмите превозвачи отказват да обслужват селата, защото смятат линията за нерентабилна.Най-близката автобусна спирка, от която местните могат да се качат на автобус до Невестино, е на главния път между Кюстендил и Дупница. Тя обаче се намира на повече от 5 км от селата.Възрастните хора са принудени да изминават разстоянието пеша, за да отидат при личния си лекар.В Долна Козница и Мърводол няма дори хранителен магазин. Доставя се единствено хляб от Невестино.Възрастните хора си спомнят, че преди години до техните села ежедневно е пътувал автобус. Те се надяват линията да бъде възобновена, дори ако автобусът отива до града веднъж седмично.Припомняме, Долна Козница и Мърводол са поредните села, останали без транспорт.Преди седмица стана ясно, че пред същата опасност са изправени и . Заради нерентабилност бяха закрити и автобусни линии до няколко По тази причина преди дни премиерът  на субсидиите за превоз на пътници по нерентабилни автобусни линии.", "date": "2019.02.11", "title": "Жители на кюстендилски села вървят над 5 км до автобусна спирка"}
{"url": "https://news.bg/regions/krasimir-kanev-vidya-etnichesko-prochistvane-vav-voyvodinovo.html", "text": "Председателят на Българския хелзински комитет (БХК) Красимир Кънев видя етническо прочистване във Войводиново. Таза теза той заяви в сутрешния блок на bTV.По думите му действията за изселването на циганите от пловдивското село е крайна степен на дехуманизация, защото прогонените 100 души вече от месец живеели в скотски условия, а сред тях имало деца, бременни жени и хора с увреждания. Те се обърнали за помощ към различните институции.\"Тези хора нямат нужда от подклаждане, те бяха прогонени от техните домове\", посочи Кънев и добави, че цялата ситуация е нелепа.Имало и голям интерес на чужди журналисти по въпроса, с които БХК си сътрудничи.Той посочи още, че във Войводиново не е имало представители на БХК. Там имало представители на ромите от \"Столипиново\", с които комитетът си сътрудничи.", "date": "2019.02.11", "title": "Красимир Кънев видя етническо прочистване във Войводиново"}
{"url": "https://news.bg/world/sasht-navlyazoha-vav-vodite-ni-shte-reagirame-besen-kitay.html", "text": "Министерството на външните работи на Китай реагира гневно, след като два американски бойни кораба преминаха в близост до спорни острови в Южнокитайско море, съобщават \"Ройтерс\" и други медии.Азиатският гигант има претенции към островите.Корабите навлязоха във водите ни без разрешението на Китай, заяви говорител на китайското ведомство на всекидневния брифинг. Пекин заплаши, че е разположил крилати ракети, способни да поразят бойни кораби.\"Действията на САЩ нарушават китайските закони и международното право, нарушават суверенитета на Китай, вредят на регионалния мир, сигурност и ред\", подчерта говорителят.Китайската страна изразява крайно недоволство и решително протестира. Призоваваме американската страна незабавно да прекрати тези провокационни действия. Китайската страна ще приеме всички необходими мерки за решителна защита на суверенитета и безопасността си, закани се говорителят.Пекин и Вашингтон влязоха в търговска война. Двете държави се опитват да сключат споразумение преди крайния срок 1 март, когато Вашингтон ще наложи нови мита върху китайски внос за 200 милиарда долара. САЩ предвиждат увеличаване на митата от 10 на 25%. Ескалиралото напрежение струва на двете държави милиарди долари и разтърсва световните финансови пазари.Американски представител коментира, че два разрушителя (USS Spruance и USS Preble) са преминали в рамките на 12 морски мили от рифа Мисчийф като част от архипелага Спратли. САЩ уверяват, че операцията не нарушава международното право.Днешната операция е втората на американските ВМС в Южнокитайско море през тази година. През януари разрушителят USS McCampbell премина на 12 морски мили от Параселските острови.През септември 2018 г. китайски разрушител се доближи на около 40 метра от американски кораб, принуждавайки го да направи маневра, за да се избегне сблъсък. Инцидентът беше до островите Спратли.Днешната операция е поредният опит на Вашингтон да сдържа амбициите на Пекин в региона и да поддържа свободата на мореплаване в стратегическите води, където Китай и няколко други държави от региона имат претенции.Китай има претенции към почти цялата акватория.", "date": "2019.02.11", "title": "САЩ навлязоха във водите ни, ще реагираме, бесен Китай"}
{"url": "https://news.bg/int-politics/v-tayland-ne-dopusnaha-printsesata-za-kandidat-za-premier.html", "text": "Избирателната комисия в Тайланд дисквалифицира сестрата на краля от надпреварата за министър-председател, слагайки край на зашеметяващата, продължила кратко кандидатура за популистка партия, след като крал Маха Ваджиралонгкорн определи инициативата на сестра си като \"неуместна\", съобщава \"Ройтерс\".Комисията публикува официалния списък на кандидатите на партиите за премиер, в който липсва името на 67-годишната принцеса Уболратана, по-голямата сестра на краля.Членовете на кралското семейство трябва да бъдат \"над политиката\" и следователно не могат да \"заемат каквито и да е политически длъжности\", се посочва в изявление на комисията, повтаряйки формулировката на публично изявление, с което кралят излезе в петък.Принцесата прие номинацията на партията Thai Raksa Chart (Thai Спаси страната), съставена от поддръжници на сваления от власт бивш премиер Таксин Шинаватра.", "date": "2019.02.11", "title": "В Тайланд не допуснаха принцесата за кандидат за премиер"}
{"url": "https://news.bg/world/klimatichnite-promeni-nay-golyamata-svetovna-zaplaha.html", "text": "Климатичните промени се възприемат като най-голямата световна заплаха, но киберзаплахите все повече притесняват хората по света. Това става ясно от проучване на Pew, в което са участвали 26 държави през пролетта на 2018 г.През миналата година Междуправителствената експертна група за климатичните промени към ООН излезе с доклад, в който изразява сериозно безпокойство от възможните резултати от климатичните промени в близко бъдеще и дългосрочен план.Като цяло хората по света са съгласни, че климатичните промени представляват голям риск за страните им. В 13 от 26-те държави анкетираните посочват климатичните промени като основна международна заплаха.Но глобалното затопляне не е единственият проблем, който безпокои хората. Тероризмът, конкретно действията на ДАЕШ (\"Ислямска държава\"), и кибератаките се възприемат като друга голяма заплаха. В осем от анкетираните държави, включително Русия, Индонезия и Нигерия, основна заплаха е ДАЕШ. В четири страни, включително Япония и САЩ, респондентите посочват като основна международна заплаха кибератаките. В Полша като основна заплаха се отбелязва силата и влиянието на Русия.Мнозина също се безпокоят от ядрената програма на КНДР, но в нито една от 26-те държави хората не я посочват като основна заплаха (дори и в съседна Южна Корея, където смятат, че са климатичните промени).В някои страни като голяма заплаха се възприема състоянието на световната икономика, включително Гърция и Бразилия. САЩ и влиянието им също се посочват като заплаха в някои държави (около половината).На последно място анкетираните отбелязват като заплаха влиянието и силата на Китай. Около половината в Южна Корея, Япония, Филипините, Австралия и САЩ разглеждат Китай като голяма заплаха.В проучването са участвали 27 612 души от 26 държави в периода 14 май - 12 август 2018 г.", "date": "2019.02.11", "title": "Климатичните промени - най-голямата световна заплаха"}
{"url": "https://news.bg/politics/gerb-krieli-stremezha-si-kam-avtoritarizam-zad-evropeyskite-normi.html", "text": "Законът и свободата стоят над партийния интерес. Това заяви лидерът на БСП Корнелия Нинова на среща с представители от Асоциацията на европейските журналисти - България в централата на партията на \" Позитано\"20.Инициатор на срещата беше АЕЖ, според която е важно да не се допусне повторно приемане на текстовете от медийния закон, които будят притеснение.Припомняме, на 4 февруари президентът  върху части от Закона за личните данни след Още по време на обществените консултации при внасянето на , АЕЖ посочи, че вместо да гарантира правото на изразяване, законопроектът прави точно обратното - ограничава го.Според Асоциацията въпреки последвалите редакции на закона, в настоящия си вид той все още противоречи на Конституцията. Ако бъде приет без изменения, би било необходимо да се произнесе Конституционният съд, категорични са те.На днешната среща в централата на БСП Корнелия Нинова заяви, че през последните години има много случаи на засягане на журналисти, които си позволяват да критикуват властта и да споделят различно мнение.В момента сме свидетели на груба цензура от страна на ГЕРБ, отсече тя.На срещата присъства и говорителят на ПГ на \"БСП за България\" Елена Йончева.Нинова припомни, че срещу нея е организиран  и разследванията срещу корупцията на най-високи нива. Тя изтъкна, че въпросът за ограничаване на свободата на медиите и човешките свободи е принципен и по тази причина от БСП ще я защитят и в Брюксел.С представителите от Асоциацията на европейските журналисти-България беше обсъден и въпросът за честността на изборите. От Асоциацията и БСП единодушно приеха, че  защото така е регламентирано в закона.Нинова настоя за обща и надпартийна позиция по темата. Като пример, че законът стои над партийния интерес, тя изтъкна, че и сега БСП има квота в ЦИК. Те обаче държат да се спазват законите на страната, поради което искат нов избор.Лидерът на БСП се ангажира, че червената партия ще подкрепи ветото на президента върху текстове от Закона за защита на личните данни, тъй като според нея някои текстове от този закон налагат цензура на свободата на словото.\"Ако бъде преодоляно ветото, ние ще сезираме Конституционния съд. Има основания да смятаме, че се засягат основополагащи и конституционни права на свобода на изразяване и достъп до информация\", заяви Нинова.Според нея ГЕРБ често се позовават на европейски регламенти и правила, но е станало практика да вкарват в законодателството и неприемливи текстове, които нямат нищо общо с европейската практика. По този начин ГЕРБ крият истинските си намерения за авторитарна власт зад европейските норми, заяви тя.", "date": "2019.02.11", "title": "ГЕРБ криели стремежа си към авторитаризъм зад европейските норми"}
{"url": "https://news.bg/society/rabotodateli-nastoyavat-za-promyana-v-merkite-sreshtu-praneto-na-pari.html", "text": "Асоциацията на организациите на българските работодатели настояват за промяна в Правилника за прилагане на закона за мерките срещу изпирането на пари, приет в края на 2018 г. За това те се обръщат в писмо до премиера Бойко Борисов.Според тях с този правилник се въвежда нова административна и финансова тежест за бизнеса, което предвижда нотариална заверка на подписа при заявяване на подлежащите на вписване в Търговския регистър и регистъра на юридическите лица с нестопанска цел и в регистър БУЛСТАТ данни.От асоциацията предлагат от правилника да се заличат думите \"с нотариална заверка на подписа\" и също така изречението \"Настоящата декларация важи само след нотариална заверка!\", тъй като според тях това само ще утежни, забави и оскъпи процедурата по обявяването на собствениците в Търговския регистър.Работодателите са на мнение, че тази заверка на подписа при подаване на декларация относно действителния собственик няма да доведе до повече сигурност в търговския оборот или до по-голяма правна тежест на документа. Те смятат, че същото може да бъде заменено с обикновена писмена форма.В чл. 63 от ЗМИП се урежда вписването по партидите в Търговския регистър на действителните собственици от страна на юридическите лица, като се определя, че формата и съдържанието на декларацията за това ще бъдат регламентирани в правилника за прилагане на закона.По повод формата в чл. 38 от ППЗМИП от асоциацията подчертават, че се поставя изискване за нотариална заверка на подпис на декларацията, а в Приложение № 3 изрично се посочва, че \"Настоящата декларация важи само след нотариална заверка!\". Така посочената декларация следва да се подпише от представляващите юридическите лица (управители, изпълнителни директори, прокуристи), които извършват вписвания по партидите на съответните дружества в Търговския регистър по строго определен от закона ред.От асоциацията обясняват, че така при вписването на един изпълнителен директор същият предоставя нотариално заверен образец на подписа си, като така удостоверява начина, по който ще полага същия, действайки в това си качество.По думите им с това при промяна на обстоятелства по партидите на дружествата изпълнителният директор подава декларация за истинността на заявените за вписване обстоятелства. Така не подлежи на съмнение, че предоставената от представляващите и управляващи декларация за действителен собственик, е подписана именно от тези лица.Работодателите отбелязват, че изискването за нотариална заверка на подписа, има възможност да бъде заобиколено, като в такъв случай съответното лице би носило наказателна отговорност.", "date": "2019.02.11", "title": "Работодатели настояват за промяна в мерките срещу прането на пари"}
{"url": "https://news.bg/world/rusiya-se-izklyuchva-ot-internet-za-edno-denonoshtie.html", "text": "Русия ще се изключи от интернет за едно денонощие като част от планиран тест, съобщава специализираният новинарски сайт за бизнес технологии ZDNet, позовавайки се на руската медия РБК.Руските власти и големите интернет доставчици планират да изолират страната от интернет, което е част от планиран експеримент.Причината за провеждането на експеримента е да се събере информация и да предостави обратна връзка и промени в законодателство, внесено в руския парламент през декември 2018 г.Първият проектозакон задължаваше руските интернет доставчици да гарантират независимостта на руското интернет пространство (Руснет) в случай на чужда агресия, която води до спиране на интернет в Русия.В допълнение руските телекомуникационни фирми ще трябва да поставят \"технически средства\" за промяна на целия руски интернет трафик до точки за обмен, одобрени или управлявани от Федерална служба за надзор в сферата на съобщенията.Службата ще инспектира трафика за блокиране на забранено съдържание и да е сигурно, че трафикът между руските потребители ще остане в страната, както и че няма да преминава напразно през сървъри в чужбина, където може да бъде прехванат от други държави.Не се съобщава на коя дата ще се проведе тестът, но се предполага, че ще бъде преди 1 април, тъй като е крайният срок за внасяне на поправки в законопроекта, известен като Национална програма за цифрова икономика.През 2017 г. руски официални представители съобщиха, че планират 95% от целия интернет трафик да е на местно ниво до 2020 г.", "date": "2019.02.11", "title": "Русия се изключва от интернет за едно денонощие"}
{"url": "https://news.bg/regions/varnaha-starite-tseni-na-biletite-v-tundzha-i-straldzha.html", "text": "Превозвачите по междуселищните линии в общините Тунджа и Стралджа отново возят пътници на старите цени на билетите, съобщи БНР. В началото на февруари те повишиха цената с до 70% и срещнаха масовото недоволство на пътниците.По думите на кмета цените ще останат на старите нива до сключването на договор между превозвачите и общините \"Тунджа\" и Стралджа.Той посочи и че ще бъде променена транспортната схема, тъй като не е коригирана повече от 10 години. За да не се стига отново до драстичен скок на цените, от община \"Тунджа\" обещават дотиране на превозвачите.Ще се търсят възможности и за финансиране от държавата.", "date": "2019.02.11", "title": "Върнаха старите цени на билетите в Тунджа и Стралджа "}
{"url": "https://news.bg/bulgaria/nastoyavat-tsatsarov-da-proveri-rabotata-na-wwf-u-nas.html", "text": "11 организации искат мерки до властта срещу дейността на швейцарската частна организация WWF - Световен фонд за дивата природа. Според тях \"продължава намесата във вътрешните работи на страната.В отворено писмо, адресирано до премиера Бойко Борисов, главния прокурор Сотир Цацаров и външният министър Екатерина Захариева, организациите Според тях промените в Закона за биологичното разнообразие, предложени от Министерството на околната среда и водите, се атакуват от WWF, като целта на \"зелените\" е \"да провалят законопроекта, защото той ще даде възможност да се докаже, че Натура 2000 в България не е правена по европейските правила\".Според 11-те организации зоните в Натура 2000 в България, определени от \"зелените\" неправителствени организации в периода 2005-2007 година, не отговарят на изискванията - разпространение на растителни и животински видове, тъй като това не е потвърдено с данни от теренни проучвания, снимки,GPS-точки, попълнени формуляри и тракове (запис на маршрутите, по които минават екипите). Тоест документи, които неоспоримо доказват наличието на вида в съответната зона.\"Зелените\" са работили по прогнозни данни. тоест по предположения къде евентуално растителният или животинският вид би могъл да присъства.Именно заради подменената методология, според отвореното писмо, Натура 2000 в България достига до 34% от територията на страната.Като доказателство се прилагат и данни за другите европейски страни, където процентите са значително по-ниски - най-висок в Италия (19%) и най-нисcк в Дания - 8.4%.У нас защитените зони са толкова раздути, защото всичко е правено от офиси и на бюро без никаква достоверна информация, подплатена с научни доказателства, за наличието на различните видове в зоните на Натура 2000, заявява отвореното писмо.\"Заради тази измама и манипулиране на данни, винаги срещу държавата ни ще има наказателни процедури. Защото Натура 2000 не е правена на базата на научни данни, а чрез фалшификации\", посочват още организациите.Според тях отпорът срещу промените в Закона за биологичното разнообразие е за да се скрият фактите, че за нито една зона, вкарана от тях в Натура 2000, няма официални протоколи, доказващи проучвания на терен (на място), а ако се приемат промените от \"зелените организации\" трябва да представят данни за теренните си проучвания.\"Оказва се, че Натура 2000 в България е едно огромно престъпление\", пишат в отвореното писмо и посочват, че на практика в момента МОСВ иска да вкара ред в законодателството, като има поддръжката на имена от научната общност. \"Настояваме Министерският съвет да се съобрази с предложенията за промени в Закона за биологичното разнообразие, предложени от МОСВ - с тяхното приемане ще спрат престъпните схеми, чрез които швейцарската офшорка WWF и \"еколозите\" изсмукват пари от националния и европейския бюджет\", пише в отвореното писмо, в което се и настоява Главна прокуратура да започне проверка на клона на WWF в България и всички свързани с нея лица и организации.Освен това се призовава и МВнР да инициира законодателни промени, \"с които да се регламентира финансирането и дейността на чуждите неправителствени организации, работещи в Република България, и тези български, които се финансират от чужбина, и по донорски програми на чужди организации, действащи на територията на страната\".Според 11-те организации досега управлението на Натура 2000 представлява единствено забрани, рестрикции и превръщането на над 34% от територията на страната в пущинак, което автоматично оказва влияние върху обезлюдаването и процесите на емиграция.\"Разчитаме, че най-накрая институциите в България, начело с Министерския съвет, ще вземат да си свършат работата и ще прекратят рекета на \"зелените\" неправителствени организации, върху държавата, общините, бизнеса и хората\", завършва отвореното писмо, подписано от:Сдружение \"Зелена Кресна\", Съюз \"Интелигентна България\", Български-ловно рибарски съюз, Сдружение \"Бъдеще за човека и природата в Кресненското дефиле\", Балкански център за устойчивост и екоинженеринг, Сдружение \"Клъстър зелен транспорт\", Национална асоциация \"Българско Черноморие\", Национално гражданско сдружение \"Природата за хората\", Национална гражданска коалиция \"Природата за хората и регионите\", Коалиция \"За да останат хора в България\", Зелен алианс.", "date": "2019.02.11", "title": "Настояват Цацаров да провери работата на WWF у нас"}
{"url": "https://news.bg/politics/aezh-oprovergava-che-sa-podkrepili-ninova-za-tsik.html", "text": "Единствената обсъждана тема по време на срещата с лидера на БСП бяха промените в Закона за личните данни, подчертават от Асоциацията на европейските журналисти. Изказването им е по повод състоялата се среща в централата на партията на \"Позитано\" 20 с лидера на БСП Корнелия Нинова и говорителя на БСП Елена Йончева.Припомняме, по-рано днес от , че на срещата са били обсъдени както Законът за личните данни, така и въпросът за смяна на ЦИК. От червената партия посочиха, че АЕЖ ги е подкрепила в искането им От Асоциацията на европейските журналисти обаче опровергават това твърдение. Те посочват, че едва след края на официалната част от БСП са повдигнали темата за предстоящите избори, на които ще търсят подкрепата на журналистите за осигуряване на честен изборен процес.От АЕЖ информират, че въпреки че от партията са споменали желанието си за смяна на настоящия състав на ЦИК, те самите не са заемали никаква позиция по темата, тъй като това не е от компетенциите им.Единствените въпроси, които са в полето на действие на организацията, са тези, засягащи свободата на изразяване и състоянието на медийната среда, подчертават от Асоциацията. В своята позиция те изразяват надежда, че Нинова ще изпълни поетия ангажимент всички народни представители от партията да подкрепят ", "date": "2019.02.11", "title": "АЕЖ опровергава, че са подкрепили Нинова за ЦИК"}
{"url": "https://news.bg/world/seul-zatvarya-vsichki-klanitsi-za-kucheshko-meso.html", "text": "Кметът на Сеул Пак Вон-сун съобщи, че правителството ще затвори всички кланици за кучешко месо в столицата, пише \"Корея таймс\".Южна Корея се опитва да прекрати бизнеса с кучешко месо на национално ниво.Столичният градоначалник обяви решението след разпространението на анимационния филм \"Underdog\" за изоставени кучета, които са се озовали в демилитаризираната зона.Преди ние имахме няколко месарници за кучета, но аз затворих почти всичките с различи мерки. В момента една или две кланици за кучета остават. Не мога да ги принудя да изоставят бизнеса, така че ще окажа натиск върху тях сами да вземат решение, коментира кметът.На основния пазар за търговия на кучешко месо (Gyeongdong Market) има пет магазина, свързани с кучешко месо. В момента само три продават месо, а другите два са за клане.Пак Вон-сун коментира също проблема с растящия брой изоставени кучета.Всяка година по 8 500 кучета са изоставяни в Сеул, ¼ от тях са евтаназирани, защото не са приети. Вярвам, че в изграждането на един мирен свят има място и за животните, подчерта кметът.Кучешкото месо отдавна е част от южнокорейската кухня, като се смята, че около 1 млн. кучета се изяждат годишно, предимно през лятото.", "date": "2019.02.11", "title": "Сеул затваря всички кланици за кучешко месо"}
{"url": "https://news.bg/society/hora-s-uvrezhdaniya-s-nov-dostap-do-112.html", "text": "Осигуряват на достъп до тел.112 за хора със слухови и/или говорни увреждания чрез приложение за смарт устройства и интернет портал.To позволява чат връзка с операторите на 112. Чрез джипиеса на телефона пък ще се получава точното местонахождение на този, който е потърсил помощ. Това е едно от технологичните надграждания в системата по повод Европейския ден на телефон 112.Приложението има версия на английски и български. С напълно обновен хардуер и софтуер, системата повишава обществената сигурност и безопасност, като новопроизведените автомобили и тези с монтирано eCall устройство да изпращат автоматично повикване към тел.112 при ПТП.Всеки на територията на България може да разчита на тел. 112 при извънредна ситуация. Услугата е бърза и безплатна. Тя действа в синхрон със службите за спешно реагиране.От \"Националната система 112\" подчертават, че телефонът не е за информация, като уточняват, че при шеги и злонамерени обаждания се носи наказателна отговорност.Те призовават да не се звъни когато случаят не е спешен, защото в същото време някой друг се нуждае от помощ.", "date": "2019.02.11", "title": "Хора с увреждания с нов достъп до 112"}
{"url": "https://news.bg/world/italiya-iska-promeni-v-pravilata-na-nato-za-razhodite-za-otbrana.html", "text": "Италия иска промени в правилата на НАТО за разходите за отбрана, съобщава \"Политико\", позовавайки се на \"Файненшъл таймс\".Министърът на отбраната на Италия Елизабета Трента призова за промени в правилата и включване на разходите за инфраструктура и киберсигурност.Трента отбеляза, че насоките на НАТО изискват от страните членки да отделят 2% от БВП за отбрана, но също така трябва да се включат невоенни инвестиции, тъй като Италия планира повече разходи в социалната сфера.\"Има части от нашите разходи, които са свързани с отбраната, но не са във военния бюджет\", подчерта министърът пред вестника преди планираната за сряда среща на военните министри на страните членки на ЕС в Брюксел.\"Харченето на пари за развитие на отбранителни способности в киберсигурността трябва да се брои също като харченето на пари за закупуване на танкове...Не казвам, че не трябва да харчим пари, а че ние трябва да харчим пари за неща, които преди не се разглеждаха като разходи за отбрана\", добави министърът.През 2018 г. Италия отдели 1,15% от БВП за отбрана, показват данни на НАТО. Италия е седмата държава в 29-членния съюз с най-малък финансов принос.Трента уверява, че социалните програми на правителството не са в сблъсък с разходите за отбрана на Рим.", "date": "2019.02.11", "title": "Италия иска промени в правилата на НАТО за разходите за отбрана"}
{"url": "https://news.bg/politics/prezidentat-udostoi-tsigularya-svetlin-rusev-s-pochetniya-znak-na-darzhavniya-glava.html", "text": "Румен Радев удостои световноизвестния цигулар Светлин Русев с Почетния знак на държавния глава, съобщават от президентската институция.Музикантът е в България по повод предстоящия му съвместен концерт със Софийската филхармония.По думите на Радев това отличие е израз на признание за таланта и впечатляващите успехи на цигуларя, които достойно представят българската музикална школа и българската духовност и култура по целия свят.Държавният глава пожела на маестро Светлин Русев да продължава да прославя България.Той подчерта, че за световната публика е привилегия да чуе на живо негови изпълнения с невероятната цигулка Кампоселиче - Страдивари от 1710 г.", "date": "2019.02.11", "title": "Президентът удостои цигуларя Светлин Русев с Почетния знак на държавния глава"}
{"url": "https://news.bg/regions/api-otricha-da-ima-obshto-sas-sondazhi-v-kresnenskoto-defile.html", "text": "Агенция \"Пътна инфраструктура\" не е възлагала изпълнението на никакви дейности по трасето на лот 3.2 от АМ \"Струма\" - между Крупник и Кресна, свързани с извършването на сондажи, прокарването на временни пътища или на каквото и да било друго.Това се посочва в позиция, разпратена до медиите от Агенцията след като от  за незаконни дейности по трасето в непосредствена близост до трасето на бъдещата АМ \"Струма\" (лот 3.2.2.)АПИ е категорично против свързването й с дейности, които не са възлагани и изпълнявани от нея. От Агенцията се противопоставят и на внушения, че стартираните през миналата година две тръжни процедури за двата участъка на лот 3.2 за избор на изпълнители са опорочени.Към момента няма избрани изпълнители и сключени договори, въз основа на които да бъдат извършвани строителни дейности по бъдещото трасе на магистрала \"Струма\" през Кресненското дефиле, посочват от АПИ.Припомняме, от \"Антикорупционен фонд\" приложиха и анализ на сателитни изображения, чрез който се установява периода на изграждане на незаконните временни пътища - те са направени във времевия интервал от юни до септември 2018 година. АКФ подозира, че фирмата, която е направила незаконните пътища и сондажи, неправомерно е събрала допълнителна информация за терена с цел да използва данните като предимство в процедурата за избор на изпълнител.Това от своя страна би нарушило принципа прозрачност и равнопоставеност на участниците в обществената поръчка.Поради това фондацията настоява компетентните органи да разследват случая и да обявят публично кои са фирмите, извършили неправомерните проучвания, така че да се разсеят съмненията за корупционни практики.", "date": "2019.02.11", "title": "АПИ отрича да има общо със сондажи в Кресненското дефиле"}
{"url": "https://news.bg/world/vanshniyat-ministar-na-germaniya-boykotira-konferentsiyata-na-sasht-vav-varshava.html", "text": "Министърът на външните работи на Германия Хайко Маас няма да присъства на предстоящата конференция за мира и сигурността в Близкия изток във Варшава, съобщава ДПА.Международната среща е организирана от Полша и САЩ. Тя се разглежда като антииранска конференция.Говорител на външното министерство на Германия обяви, че Маас няма да участва на конференцията. Представителят добави, че Берлин ще бъде представляван от Нийлс Анен, високопоставен представител на ведомство.Няколко външни министри на западноевропейски държави се очаква да пропуснат спорната конференция, която ще се състои на 13 и 14 февруари. Техеран алармира, че конференцията е антииранска, което се опровергава от представители на американското правителство.Шефът за външната политика на ЕС Федерика Могерини няма да присъства заради запълнен график. Според полското правителство Русия няма да изпрати представител.Междувременно палестинците, цитирани от АП, призоваха арабите да бойкотират конференцията в Полша.Външният министър на Палестина Риад Малки призова арабските държави да бойкотират разговорите или да изпратят представители на по-ниско ниво.Саудитска Арабия и ОАЕ ще изпратят външните си министри. Премиерът на Израел Бенямин Нетаняху ще присъства на конференцията.Малки коментира, че палестинците \"разглеждат конференцията във Варшава като заговор срещу палестинската кауза\".", "date": "2019.02.11", "title": "Външният министър на Германия бойкотира конференцията на САЩ във Варшава"}
{"url": "https://news.bg/disasters/izvesten-zhurnalist-na-braziliya-zagina-v-aviokatastrofa.html", "text": "Най-малко двама души са загинали, след като хеликоптер се разби на магистрала в Бразилия, съобщават местни медии.Един от загиналите е известният в латиноамериканската страната телевизионен журналист Рикардо Боечат.Властите потвърдиха, че хеликоптер се е разбил на магистрала до Сау Паолу. При инцидента е пострадал и тежкотоварен камион.Шофьорът на ТИР-а е получил само леки наранявания. Загинал е пилотът на хеликоптера. Той се е опитал да приземи машината близо до пункт за плащане на магистрална такса. За нещастие ТИР-ът е връхлетял върху хеликоптера. При удара е възникнал пожар.Боечат е носител на три от най-престижните награди за журналистика в Бразилия за своите разследвания за корупция. Той бе известен с това, че не прощаваше на политици от целия политически спектър.Самият президент Жаир Болсанаро, което беше обект на критики от журналиста, изказа своите дълбоки съболезнования на семейството на Боечат.Загиналият журналист е баща на 6 деца.", "date": "2019.02.11", "title": "Известен журналист на Бразилия загина в авиокатастрофа"}
{"url": "https://news.bg/health/printsesa-dari-52-hirurgichni-legla-na-bolnitsa-v-sliven.html", "text": "Саксонската принцеса от български произход Теофана фон Саксен дари на МБАЛ \"Д-р Иван Селимински\" в Сливен 52 хирургични легла и 20 шкафчета към тях на стойност 8 800 евро.Леглата са втора употреба, дадени безвъзмездно от частна берлинска болница, съобщи БНР.\"Работят безупречно. Технически имат стойността на нови\", каза принцеса фон Саксен при официалното връчване на дарението на ръководството на областната болница и кмета на града Стефан Радев.Принцеса Теофана фон Саксен коментира, че е притеснителен фактът, че в България се дават много малко пари за здравеопазване, заплатите в сектора са ниски, а само с дарения здравеопазването не може да подържа нужното съвременно ниво.\"Дарението не е начинът една система да функционира. Закърпваме само едно положение, една малка дупка пълним, а ямите са по-големи. Трябва просто системата да функционира, а тя с толкова малко пари не може да функционира, първо. Второ- всички пари от здравната каса трябва да отиват за здравеопазването\", каза тя.Очаква се принцеса Фон Саксен да направи същото дарение и на болниците в Перник, Стара Загора, Плевен, Велико Търново и Тетевен.", "date": "2019.02.11", "title": "Принцеса дари 52 хирургични легла на болница в Сливен"}
{"url": "https://news.bg/int-politics/ungariya-razprodava-savetskite-mig-29.html", "text": "Унгарското министерство на отбраната продава всички съветски и руски изтребители МиГ-29, които са на въоръжение в местните военно-въздушни сили, пише британският портал \"Джейнс\".Според военното издание 19 самолета са включени в един лот. Някои от изтребителите се нуждаят от основен ремонт. Също така, купувачите на лота ще получат 20 двигателя и още 293 единици оръжие и оборудване за самолетите.Цената на целия лот е $ 10 милиона, като средната цена на един нов МиГ-29 в региона е 25 милиона долара.По-рано медиите съобщиха, че и Словакия възнамерява да скъса с руската военна техника.", "date": "2019.02.11", "title": "Унгария разпродава съветските МиГ-29"}
{"url": "https://news.bg/bulgaria/intsident-s-troley-v-sofiya-pochinal-e-chovek.html", "text": "Възрастен мъж почина при инцидент на столичния булевард \"Акад. Иван Евстратиев Гешов\", съобщи \"Нова телевизия\".По информация на МВР мъжът е пътувал с тролейбус. Тръгнал да слиза на спирка, но превозното средство потеглило.На място веднага е извикана линейка. Медиците обаче само констатирали смъртта на мъжа.Инцидентът е станал около 20:00 часа на спирката в близост до Националния център по хигиена, медицинска екология и хранене в посока пазар \"Иван Вазов\", а обстоятелствата се доизясняват.", "date": "2019.02.11", "title": "Инцидент с тролей в София, починал е човек"}
