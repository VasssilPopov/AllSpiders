{"url": "https://news.bg/bulgaria/kmetat-na-stara-zagora-otteglya-zhalbite-si-za-obidnite-saobshteniya-vav-feysbuk.html", "text": "Кметът на Стара Загора Живко Тодоров оттегля жалби, подадени за обиди във \"Фейсбук\". Това обяви той в ефира на bTV. Според него, действията му са възприети погрешно като желание да се ограничи свободата на словото, което той не е имал за цел да прави. Тодоров счита, че критиките са полезни за всяка власт, но е бил подразнен от тона, с който са били написани въпросните съобщения и настоя да се прави разлика между нападки на лична основа и градивна критика. Заради това оттегля жалбите и ще се съсредоточи в проблемите на града. Припомняме, че по-рано този месец стана ясно, че  за клевета.Градоначалникът се почувствал засегнат от коментари на потребители в социалната мрежа и в жалбите си до съда настоява да получи обезщетение за нанесените му неимуществени вреди.Тодоров е категоричен, че нищо от написаното в мрежата не е вярно и няма да остави ненаказани подобни клевети и обиди по свой адрес. Той също така напомни, че вече е спечелил две подобни дела.", "date": "2019.01.20", "title": "Кметът на Стара Загора оттегля жалбите си за обидните съобщения във \"Фейсбук\""}
{"url": "https://news.bg/crime/razsledvat-31-godishen-za-smartta-na-negov-priyatel.html", "text": "Полицията разследва 31-годишен мъж за смъртта на негов приятел, съобщават от МВР.Към 08.00 часа в полицията е подаден сигнал за мъж в безпомощно състояние, забелязан на улица в Козлодуй.На място полицейски и медицински екипи установили множество прободни рани и контузии. Пострадалият бил откаран в болница, където по-късно починал.Последвало разследване, след което било установено, че миналата вечер загиналият е гостувал на свой 31-годишен съгражданин. След сериозна употреба на алкохол, мъжът го откарал и го оставил пред дома му с такси. Веднага след това се качил на автобус и отпътувал за София.Мъжът е засечен на ГКПП-Калотина, където е задържан.Работата по случая продължава, за да се установи каква съпричастността му към престъплението.", "date": "2019.01.20", "title": "Разследват 31-годишен за смъртта на негов приятел"}
{"url": "https://news.bg/society/dovechera-ni-ochakva-palno-lunno-zatamnenie.html", "text": "Довечера ни очаква пълно лунно затъмнение, което някои наблюдатели наричат \"супер кървава Луна\", защото по време на грандиозното събитие, естественият спътник на Земята придобива поразителен червен оттенък.Цялото затъмнение ще се вижда от Северна и Южна Америка, както и от части от Западна Европа и Северна Африка. Пълната Луна ще е в сянката на Земята от 3:34 ч. до 6:51 ч. по Гринуич. Този вид затъмнение се случва, когато Земята минава точно между Слънцето и Луната. Следващото пълно затъмнение, ще се вижда от Европа през май 2022 г.Определението \"супер\" се дължи на факта, че Луната ще бъде най-близо до Земята и ще бъде малко по-голяма от обикновено. \"Малка част от слънчевата светлина се пречупва от земната атмосфера и достига до Луната, огъвайки се около краищата на Земята. Тази малка част червена светлина достига Луната и е достатъчна, за да я видим\" коментира Уолтър Фримън, преподавател в университета \"Сиракуза\".Докато слънчевите затъмнения са опасни за директно наблюдение, светлината от лунни затъмнения е много по-слаба и е напълно безопасна за гледане без специално оборудване.Сближаване на Венера и Юпитер също може да се наблюдава в небето преди зазоряване. Те ще бъдат видими около час преди изгрев слънце в източната зона на зазоряване. Макар и лесно видими на 21 януари, те ще бъдат най-близо (разделени само с 2,4 градуса) на следващата сутрин.Същата вечер можете да са насладите и на още едно невероятно зрелище. \"Супер кръвната Луна\" е до двете ярки звезди от съзвездието Близнаци, Кастор и Полукс.  Всъщност, точно до Луната ще се наблюдава нещо още по-интересно. Ако наблюдавате с телескоп или бинокъл, ще видите звездния клъстер \"Пчелен кошер\" (известна още като Praesepe и M44), наброяващ 1000 звезди, един от най-близките отворени кластери до нашата Слънчева система.", "date": "2019.01.20", "title": "Довечера ни очаква пълно лунно затъмнение"}
{"url": "https://news.bg/disasters/dvama-dushi-zaginaha-pri-pozhar-vav-frenskiya-ski-kurort-kurshevel.html", "text": "Двама души са загинали и 22-ма са ранени при пожар във френския ски курорт Куршевел, четири души са сериозно пострадали, съобщават местните власти, цитирани от БиБиСи.Пожарът започва преди зазоряване в неделя, в сграда, в която се настаняват сезонни работници, общо три сгради са засегнати. Седемдесет пожарникари са участвали в спасителните операции и потушаването на огъня, причината за пожара все още не е известна.Евакуирани са десетки хора, според местни медии, в сградата са разположени около 60 работници, включително и чужденци.Трима от четиримата тежко ранени са отведени в болница с хеликоптер, съобщиха местните власти. Не е установена самоличността на загиналите.\"В случаите с ранените, не можем да уточним дали травмите са от падане. Тъй като огънят беше на третия етаж, някои хора скачаха, за да спасят живота си\", коментира Фредерик Лойзе, представител на местните власти. Той обясни, че криминалисти и полицията ще започнат разследване за причините за инцидента.Френският министър на вътрешните работи Кристоф Кастанер изпраща своите съболезнования на близките на жертвите и отдава почит на пожарникарите.", "date": "2019.01.20", "title": "Двама души загинаха при пожар във френския ски курорт Куршевел"}
{"url": "https://news.bg/politics/pargov-prizovava-grazhdanite-da-izbirat-evrodeputati-zashtitavashti-natsionalniya-interes.html", "text": " Умението и желанието за защита на националния интерес трябва да бъде основен критерий при избора на евродепутати, това е критерият и за оценка на свършената работа на всички евродепутати в настоящия мандат, без значение от коя политическа партия са, коментира председателят на БСП-София Калоян Паргов.\"Когато един евродепутат допринесе за решаване на един или друг проблем на българските граждани в рамките на Европейския съюз, тогава оценката за неговата работа ще бъде положителна. Най-новите статистики показват, че чуждестранните инвестиции в България намаляват ...   също го изпуснаха\", обясни той.Паргов добави, че предстоящото заседание на конгреса на БСП трябва да очертае рамката за участие на партията в евроизборите, както и да приеме платформа. \"Няма да подреждаме листи, нито ще включваме или изключваме някого. Интересът на медиите към подреждането на листите на БСП за евроизборите е нещо нормално. Случващото се при нас го има във всички партии, не е нещо невиждано и уникално. Просто БСП е малко по-отворена към медиите и обществото\".За предстоящите през есента на тази година местни избори, Паргов обяви, че ще може да говори в конкретика след приключването на европейските през май.Относно София, той коментира, че \"ахилесовата пета на нашите опоненти от ГЕРБ е в това, че не успяват да реализират политиките си в града и трупат неодобрение от хората. ГЕРБ приличат на \"Титаник\", а ремонтът на улица \"Граф Игнатиев\" ще изиграе ролята на големия айсберг за тях. Корабът очевидно потъва. Кметът Йорданка Фандъкова вече е известна сред гражданите на София с политиката \"ремонт на ремонта\" и \"контрол на контрола\", което на практика е безсмислица и показва управленско безсилие\".Според Паргов, бъдещето принадлежи на новия социализъм. \"Това не е социализмът на Сталин. Това е различен тип социализъм, който предполага плуралистична система, върховенство на закона, правова държава, антирадикализъм, антимилитаризъм.\"\"Ценностите на православното християнство да са фундаментът на обществото. Новият социализъм не е еднопартийна система, авторитарен режим, диктатура...\", обяснява той.\"Означава отстояване на националните интереси ... Ние сме на първа линия, когато говорим за мигранти - бедната европейска държава България е поставена в ролята на филтър и трябва да охранява външната европейска граница с Турция. Турция, която не е онази държава от преди 10-15 години и която на моменти стои плашещо на картата на Европа. Турция, която е активен играч не само на Балканите, но и в световен мащаб. За съжаление, България не стои добре на Балканите. Звучи много обидно България да е встрани от балканския пъзел, на фона на който Сърбия, Гърция и Турция играят ключова роля в процесите\", коментира председателят на БСП-София Калоян Паргов", "date": "2019.01.20", "title": "Паргов призовава гражданите да избират евродепутати, защитаващи националния интерес "}
{"url": "https://news.bg/crime/prostrelyaha-58-godishen-sobstvenik-na-zavedenie-v-ognyanovo.html", "text": "Простреляха 58-годишен собственик на заведение в село Огняново, община Елин Пелин. Сигналът е получен в полицията около 14 часа днес.Раненият в рамото мъж веднага е откаран в болница. Пристигналият на място полицейски екип извършва оглед и установява, че изстрелите са произведени от 70-годишен местен жител.Минути преди това, стрелецът нахлува в заведението и насочва оръжие срещу мъжа, двамата от доста време били във вражда. Криминалистите откриват  възрастния мъж в дома му с огнестрелна рана в областта на сърцето. Според първоначалната експертиза смъртта е настъпила при самопрострелване.Образувано е досъдебно производство във връзка с тежък инцидент. Работата по изясняване на всички обстоятелства продължава под наблюдението на прокуратурата.", "date": "2019.01.20", "title": "Простреляха 58-годишен собственик на заведение в Огняново"}
{"url": "https://news.bg/regions/stolichna-obshtina-ne-otchita-zamarsyavane-na-vazduha.html", "text": "Всички измервателни станции в София на Националната система за контрол на качеството на въздуха показват, че няма превишаване на нормите на фини прахови частици, съобщава Столична община.Измервателните станции в \"Дружба\", \"Надежда\", \"Хиподрума\", \"Павлово\", \"Младост\", както и фоновата станция на Копитото, показват, че днес, 20 януари, нивата на ФПЧ са под 50 µg/m3 при запазваща се тенденция и не се предвижда превишаване на средноденонощната норма.Столична община напомня, че средноденонощната норма от 50 µg/m3 е усреднена стойност от измервания между 00:00 и 24:00 часа.", "date": "2019.01.20", "title": "Столична община не отчита замърсяване на въздуха"}
{"url": "https://news.bg/int-politics/hilyadi-gartsi-protestirat-sreshtu-novoto-ime-na-makedoniya.html", "text": "Десетки хиляди гърци се събраха в Атина, за да протестират срещу  с Македония, което урежда спора между двете страни и е насрочено за гласуване в парламента на Гърция следващата седмица, съобщава \"Ройтерс\".Скоро след като митингът започна, полицията използва сълзотворен газ, за ​​да разпръсне протестиращите пред парламента, като демонстрантите скандираха, че Македония е гръцка и размахваха с гръцки знамена.Протестът е един от най-големите в Атина, свързан със споразумението за името на Македония.Много гърци смятат, че името Македония предполага териториална претенция над северния регион на тяхната страна.Темата предизвиква силни емоции сред гърците, които считат Македония, древното царство, управлявано от Александър Велики, за неразделна част от родината и наследството им.Договореното между Атина и Скопие  този месец. Гръцкото парламентарно одобрение е необходима стъпка за балканската нация да започне процеса на присъединяване към Европейския съюз и НАТО.Според ТАСС, повече от 100 хиляди души са се събрали в центъра на Атина, като организатори коментират, че очакват до 600 хиляди души, които пристигат с автобуси.", "date": "2019.01.20", "title": "Хиляди гърци протестират срещу новото име на Македония"}
{"url": "https://news.bg/crime/33-godishen-napadna-paten-politsay-v-stolichniya-kvartal-druzhba.html", "text": "Пътен полицай е пострадал леко при задържане на агресивен водач. Към 15 часа е получен сигнал за пътен инцидент между два леки автомобила в района на столичния квартал \"Дружба\".33-годишен шофоьор на едната кола започва да обижда и заплашва пристигналите полицаи. След предупреждение за задържане, мъжът става агресивен и удря полицая в ръката.Полицаят е прегледан и освободен за домашно лечение. Нарушителят е задържан в столичното Осмо РУ. Издирва се другия участник в пътния инцидент.", "date": "2019.01.20", "title": "33-годишен нападна пътен полицай в столичния квартал \"Дружба\" "}
{"url": "https://news.bg/int-politics/siriya-prihvana-7-raketi-ot-izraelski-f-16.html", "text": "Сирийската ПВО е осуетила атака на Израел, сваляйки седем ракети, насочени към летище в югоизточен Дамаск, съобщава ТАСС.Ракетите са изстреляни от четири израелски F-16, не се съобщава за жертви и щети.\"Системите за противовъздушна отбрана на Сирия отблъснаха израелската въздушна атака в южната част на страната\", съобщава САНА. Според военния източник на агенцията, \"врагът не е изпълнил нито една от задачите, които е си е поставил\". \"Железен купол\" на Израел е прихванал ракета, изстреляна на Голанските възвишения, съобщава израелската армия.\"Преди известно време ракета бе пусната към северната част на Голанските възвишения и е прихваната от системата за противовъздушна отбрана \"Железен купол\", допълват военните, без да дават подробности за инцидента.Според израелското радио \"Кан\", няма жертви или щети, но цитират САНА относно сирийската ПВО.", "date": "2019.01.20", "title": "Сирия прихвана 7 ракети от израелски F-16"}
{"url": "https://news.bg/int-politics/papa-frantsisk-si-napravi-profil-v-mobilno-prilozhenie-za-molitvi.html", "text": "По време на неделната молитва на площад \"Св. Петър\", Папа Франциск създаде своя собствен потребителски профил в Click To Pray, официалното приложение на световната молитвена мрежа на папата, съобщава \"Ватикан нюз\".Click To Pray е платформа, която кани мъже и жени от цял ​​свят да придружат папата в мисия за състрадание към света. Платформата разполага с уебсайт и мобилно приложение, както за Android, така и за iOS, със социални мрежи, достъпни на шест езика (испански, английски, италиански, френски, португалски и немски).Тя има и три основни раздела: \"Моли се с папата\", с ежемесечните молитви на папата за предизвикателствата пред човечеството и мисията на Църквата, \"Молете се всеки ден\", с молитвен ритъм, включващ три ежедневни момента и \"Молете се с мрежата\", която е пространство, където потребителите (като папа Франциск е сред тях), могат да споделят молитвите си с другите.Профилът на Франциск може да бъде намерен с натискане на бутона с името му в секцията \"Моли се с мрежата\". ", "date": "2019.01.20", "title": "Папа Франциск си направи профил в мобилно приложение за молитви"}
{"url": "https://news.bg/world/netanyahu-izrael-ne-zhelae-iransko-prisastvie-v-siriya.html", "text": "Израел не желае иранско присъствие в Сирия. Целта нa прaвителството ни остава непроменена - да не допуснем това да се случи, както и да спрем всеки, който работи за това Иран да се установи трайно в Сирия. Това написа в Twitter израелският премиер Бенямин Нетаняху, който в момента е на посещение в Чад. Така той повтори политиката на Тел Авив по отношение на стария противник Техеран. Иран, от своя страна обаче Припомняме, че днес Сирийската ПВО осуети атака на Израел, сваляйки седем ракети, насочени към летище в югоизточен Дамаск.Ракетите са били изстреляни от четири израелски F-16, не се съобщава за жертви и щети.Според военния източник на агенцията, \"врагът не е изпълнил нито една от задачите, които е си е поставил\".\"Железен купол\" на Израел е прихванал ракета, изстреляна на Голанските възвишения, съобщи израелската армия.", "date": "2019.01.20", "title": "Нетаняху: Израел не желае иранско присъствие в Сирия "}
{"url": "https://news.bg/crime/spetssadat-ostavi-v-aresta-obvinenite-za-finansirane-na-terorizam.html", "text": "Петима от задържаните в петък за финансиране на тероризъм, остават в ареста. Това реши Специализираният съд на днешното си заседание, предаде БНТ.Определението на съда не е окончателно и може да се обжалва пред Апелативния специализиран съд.Припомняме, че общо 43-ма бяха задържани при акцията в петък, проведена в 7 града на страната. От тях до момента , а един от обвиняемите е обявен за международно издирване.Петима от задържаните са сирийски граждани. В групата е замесена и българка, която живее в София.Групата е действала от 2016 г. в България и косвено е осъществила финансиране на терористична организация, която действа на територията на друга държава, коментира говорителят на главния прокурор Румяна Арнаудова.Групата е трансферирала към международни терористични организации през последните 4 години не по-малко от 25 милиона евро\".Ако бъдат признати за виновни, обвиняемите могат да получат присъди до 12 години затвор. ", "date": "2019.01.20", "title": "Спецсъдът остави в ареста обвинените за финансиране на тероризъм"}
{"url": "https://news.bg/crime/17-godishen-s-opasnost-za-zhivota-sled-boy-v-razgrad.html", "text": "17-годишно момче е в болница с опасност за живота след кървав бой в Разград, предаде \"Нова\".Той е бил намушкан от 22-годишен мъж, който вече е бил задържан от полицията. Според данните, спор за момиче е довел до насилието.  То се е разиграло вечерта в петък в Градската градина. Нападателят е избягал и се е опитал да се укрие във Варна след случилото се. С него е била задържана и приятелката му. ", "date": "2019.01.20", "title": "17-годишен с опасност за живота след бой в Разград "}
{"url": "https://news.bg/crime/stolichnata-politsiya-izdirva-chetirima-za-grabezh-razsledva-shteti-po-7-koli.html", "text": "Столичните криминалисти издирват извършителите на грабеж, съобщиха от МВР.В ранните часове на днешния ден е получен сигнал за пострадал мъж и грабеж на паркинг в района на ул. \"Луи Айер\".Полицейските екипи са установили, че на паркинга са блъснати и увредени седем автомобила.Според обясненията на мъжа, докато чакал в колата приятелката си, забелязал приближаването на четирима непознати, потеглил рязко, но бил настигнат от тях, бит и ограбен. Отнети са му мобилният телефон и наличните пари.Той е тестван за наличие на алкохол и наркотици, резултатите са отрицателни. Заради нанесените материални щети по паркираните коли спрямо него е взето отношение по Закона за движение по пътищата.Във връзка с извършения грабеж е образувано досъдебно производство, работата по което продължава под наблюдението на прокуратурата.", "date": "2019.01.20", "title": "Столичната полиция издирва четирима за грабеж, разследва щети по 7 коли"}
{"url": "https://news.bg/regions/chetirima-raneni-pri-katastrofa-po-patya-sopot-karlovo.html", "text": "Четирима души са били ранени тази вечер при катастрофа по пътя Сопот - Карлово. Сигналът е подаден в 18:30 часа. Това са съобщили от ОДМВР-Пловдив, цитирани от Агенция \"Фокус\". Двама мъже и две жени са били приети в болница. До инцидента е довело неправилно изпреварване на един от шофьорите, заради което автомобил се блъска в друг. Катастрофата ограничи движението по пътя Сопот - Карлово. Това съобщиха от АПИ. Въведен е обходен маршрут при затворения участък. Движението се осъществява по общинския път Карлово - Дъбене - Войнягово - Климент - Каравелово - Богдан - Московец - път I-6.", "date": "2019.01.20", "title": "Четирима ранени при катастрофа по пътя Сопот - Карлово"}
{"url": "https://news.bg/world/tramp-pelosi-e-radikalen-demokrat.html", "text": "Нанси Пелоси е радикален демократ. Това написа в \"Туитър\" американският президент Доналд Тръмп. Той изля гнева си в серия от съобщения по темата.Повод за гневната му реакция стана отказът на председателя на Камарата на представителите на  от продължаващия По думите на Тръмп, Пелоси вече се държи нерационално и прекалено ляво като радикален демократ. Някои от демократите, пише той, отхвърлиха предложението ми, преди още да съм се изказал. Те не виждат наркотици и престъпност, интересуват ги само изборите през 2020 година. Все пак, той декларира желание за диалог.Тръмп се похвали и с добрите си резултати сред испаноговорящите в страната. Според последните социологически проучвания, вече 50% от тях одобряват политиката му. При предишните допитвания, те в били едва 19 процента. Този скок в одобрението Тръмп си обяснява с миналото на тези хора, които познават проблема отлично и заради това са \"за\" стената, която иска да построи по южната граница.Припомняме, че в официална реч Тръмп заяви, че е готов на компромис по отношение на програмата DACA (Deferred Action for Childhood Arrivals), защитаваща нелегалните имигранти в детска възраст, които американското общество нарече \"мечтатели\" - да не бъдат депортирани. Става дума за стотици хиляди случаи.Тръмп, който от 2 години се опитва да отмени програмата, предлага да я удължи с три години.Същевременно американският президент е  от построяването на стена  и предлага тя да бъде с дължина 370 километра.Той обаче продължава да настоява сумата за построяване на съоръжението да бъде увеличена до 5,7 милиарда долара.\"За съжаление неговото предложение е компилация от вече отхвърлени инициативи, всяка от които е неприемлива. Това не може да се приеме като честен опит за връщане на стабилността в живота на хората\" - коментира обаче Нанси Пелоси.Така  продължава вече седмици наред след началото на правителствената криза и неуспешните опити за решаването ѝ.Президентът на САЩ Доналд Тръмп освен това да използва военен самолет на администрацията до Афганистан като отговор на предложението на демократа към американския лидер да  именно заради продължаващото спиране работата на правителството заради липса на финансиране.", "date": "2019.01.20", "title": "Тръмп: Пелоси е радикален демократ "}
{"url": "https://news.bg/press/obviniha-shestima-ot-shemata-za-finasirane-na-terorizam-skandalat-s-libiya-prodalzhava-mechkite-zaspaha.html", "text": "Казусът с групата, задържана за финансиране на тероризъм, е водеща тема за неделните вестници.\"Прокуратурата обвини само 6 от 43-мата задържани за престъпления срещу Републиката. Те са петима сирийци и българка. През тяхната схема били минали поне 25 млн. евро и са закупени 100 коли, които са отишли от България в Сирия. Към настоящия момент към наказателна отговорност са привлечени 6 лица, 5 от които са задържани от прокурор за 72 часа, а шестото лице е обвинено задочно и е обявено за международно издирване, тъй като не е установено на територията на страната. Това е обявила пред Агенция \"Фокус \"говорителят на главния прокурор Румяна Арнаудова по повод операцията на Специализираната прокуратура, ДАНС и ГДБОП по линия на престъпления срещу Републиката, включително финансиране на тероризъм. При нея бе обявено, че са задържани 43 лица. Сега се оказва, че обвинения ще има спрямо 6 от тях. \"Обвиненията, които са повдигнати на шестте лица, са на всяко от тях по две обвинения за престъпления против републиката...\" - в. \"Сега\".\"Първото обвинение е за това, че в периода от началото на 2016 г. до 18 януари 2019 г. на територията на страната всяко едно лице поотделно е извършвало небанкови парични операции по метода \"хавала\" в особено големи размери - общо от всички лица, не по-малко от 25 млн. евро, и е участвало в закупуване на леки автомобили в България и други държави и прекарването им до сирийски територии\", коментира Арнаудова. По думите ѝ всички тези действия са извършени от лицата, като са предполагали, че ще бъдат използвани изцяло или частично за извършване на терористични актове на територията на чужда държава. \"Второто обвинение е за това, че са участвали в група, която си е поставяла за цел извършване на терористични действия на територията на чужда държава. Автомобилите, които са били прекарвани от членовете на тази група от България до Сирия, в инкриминирания период са не по-малко от 100\", обясни Арнаудова и уточни, че групата се състои от общо шест лица, като петима са мъже. \"Всички те са сирийски граждани, законно пребиваващи на територията на България. Жената пък е българска гражданка. По отношение на чужденците, трима от тях са с постоянно пребиваване на територията на страната, а останалите с временно пребиваване\", допълни тя. Румяна Арнаудова уточни още, че в рамките на утрешния ден прокуратурата ще поиска от съда вземане на най-тежките мерки за неотклонение на петимата задържани. Продължава и издирването не шестия участник в групата.\" - в. \"Труд\".\"Разкритите действия без съмнение представляват заплаха за националната ни сигурност, коментираха пред Нова телевизия експертите Мажд Алгафари и Димитър Гърдев. \"Това са едни пари, които никой не вижда и те не се използват само за тероризъм, а и за проституция, наркотици и всякакви други нелегални дейности\", заяви Алгафари. Гърдев бе категоричен, че срещу подобни схеми трябва да се действа безкомпромисно, защото в противен случай участниците в тях ще се множат. \"Трябва да се реагира на всяка една такава структура, тъй като това затруднява работата на всички подобни\", смята експертът по сигурност и обясни, че логистиката, с чиято организация се предполага, че са се занимавали задържаните, никак не е безобидна. \"По този начин българи влизат в контакт с опасни хора и има риск от радикализация\", каза още Гърдев. Мажд Алгафари изрази надежда, че прокуратурата ще успее да докаже вината на арестуваните, защото по принцип това не било никак лесно. \"Фактът, че са намерени само 32 000 евро при обиските в рамките на спецакцията, не означава, че комисионните на посредниците не са били за милиони\", каза Алгафари. Според него у нас функционират още подобни престъпни мрежи...\" - в. \"24 часа\".Вестниците съобщават също за писмо на Николай Банев от ареста, в което той оспорва твърдения на заместник-главния прокурор Иван Гешев.\"Бизнесменът Николай Банев, който е в ареста с обвинение в пране на над 1 милиард лева, опроверга твърдения на заместник-главния прокурор Иван Гешев, свързани със задържането му. В писмо до медиите, изпратено от следствения арест, той пише, че е бил провокиран от интервю на Гешев. Автентичността на писмото пък бе потвърдена пред Би Ти Ви от адвоката му Христо Ботев. Зам.-главният прокурор и ръководител на Специализираната прокуратура заяви, че Николай Банев е разполагал с телефон в килията, по който се е свързал с руски лобисти и е подготвял хибридна война срещу България и медийна атака срещу прокуратурата. Във въпросното интервю Гешев уточнява, че апаратът бил открит в кутия от сок. Гешев разказа как Банев е водил разговори за създаване на евразийска народна партия, която да защитава чужди интереси в България. Банев дискутирал и да поиска политическо убежище в Русия за себе си, жена си и децата си. Според писмото на Банев \"са изнесени лъжи относно екстрадицията на семейството от Франция и че служител на полицията се е свързал с тях два дни преди ареста\". В писмото се твърди още, че фамилията дори имала насрочен час за явяване в следствието...\" - в. \"Дневник\".\"Специализираната прокуратура три седмици по-рано е знаела точния ден и час на пристигането на Н. и Е. Баневи на летище София. Въпреки всичко, на 23.10. - издава Европейска заповед за арест\", пише в писмото си Банев. Той отрича, че мобилният телефон е намерен в килията му в кутия от сок, а пише че устройството е открито, \"докато се зарежда в телевизора в килията\".Заместник-главният прокурор Гешев коментира пред bTV, че няма да влиза в спор с обвиняеми или подсъдими, тъй като мястото за подобна полемика е съдебната зала. Николай Банев и съпругата му Евгения бяха екстрадирани от Франция през декември 2018 г. и им бяха повдигнати обвинения за: - ръководене от Николай Банев на организирана престъпна група и за участие на Евгения Банева в същата престъпна група; - длъжностно присвояване на пари и вещи, собственост на \"Полимери\" АД, \"Елма\"АД,\"Химически завод Панайот Волов\" АД и \"Топлофикация Казанлък\" АД в общ размер на 84 682 896 лв.; - избягване установяване и плащане на данъчни задължения в размер на 231 052 лв. на като управляващи \"Полимери\"АД, в размер на 1 515 235 лв. като управляващи на \"Партнърс комерс\" ЕООД и в размер на 2 623 816 лв. като в управляващи \"Елма\"АД; за пране на пари в особено големи размери - 589 811 132 евро и 225 000 лева; - държане на огнестрелни оръжия и боеприпаси...\" - в. \"Сега\".Спорът с Либия за кораба \"Бадр\" също е сред тематичните акценти.\"Либийската държавна корабна компания Libyan Navigator Limited разпространи официално писмо със своята позиция по спора с българския консорциум \"Булгргеомин Лтд\" за собствеността върху танкера BADR (BDIN). На 22 декември миналата година, в навечерието на коледните и новогодишните празници и в нарушение на оповестено дни по-рано съдебно решение, корабът бе предаден на \"Булгаргеомин Лтд\" от съдия изпълнител Тотко Колев. След смяна на екипажа, флага и името му той напусна българските териториални води и остана на котва в открито море до 15 януари. Тогава със заповед на директора на Изпълнителна агенция \"Морска администрация\" Живко Петров плавателният съд беше върнат в Пристанище Бургас, където очаква решение на казуса със собствеността му. С писмото, разпространено вчера, Libyan Navigator Limited потвърждава данни от разследване на сайта \"Бивол\", според които екипажът и флагът на кораба са били променени със сила, приложена от служители на \"Гранична полиция\", \"Морска администрация\" и частни охранители, наети от \"Булгргеомин Лтд\". Пак според либийската държавна корабна компания още на 27 декември м.г., държавните морски власти в Панама са отнели временния панамски флаг, под който е плавал BADR, като са обосновали това свое действие с мотива, че той е бил издаден въз основа на фалшиви документи, подадени от \"Булгаргеомин Лтд.\"! \"Не можехме да повярваме, но въпреки всички наши писма и проведените среши с български институции рано сутринта на 28 декември, под прикритието на нощта, нашият кораб напусна Пристанище Бургас с разрешение, издадено от Българската морска администрация\", пише в писмото на Libyan Navigator Limited. Според неговия текст в дните от 21 до 27 декември м.г. всички български власти, имащи отношение към случая, са били информирани в детайли за спора с \"Булгаргеомин Лтд.\". В писмото се твърди също, че информацията е била изпратена до Министерството на правосъдието, Министерството на вътрешните работи, Гранична полиция, Морската администрация, Министерството на външните работи. С писмото си Libyan Navigator Limited предупреждава, че \"за отплаването на BADR от Бургас с на практика отнет панамски флаг, както и за насилието, упражнено над екипажа му от \"Морска администрация\" и \"Гранична полиция\" от българската държава ще бъде потърсена сериозна материална и морална отговорност\". Към писмото на либийската държавна морска компания са приложени копия от 26 различни документа, илюстриращи твърденията, които се съдържат в него.\" - в. \"Дневник\".\"Либия: Без съмнение България ще носи отговорност за танкера \"Цялото задържане на танкера BADR от 17 ноември 2017 г. досега, както и незаконното престъпно насилие, организирано и изпълнено от \"Морска администрация\" и \"Гранична полиция\", без съмнение ще доведат до сериозна материална и етична отговорност на българската държава\". Това пише в разпространена позиция на Либийската държавна корабна компания Libyan Navigator Limited, цитирана от maritime.bg. \"Екипажът и флагът на кораба бяха променени с груба сила, прилагана от \"Гранична полиция\" и \"Морска администрация\", заедно с частни охранители\", твърди още либийската фирма. Танкерът БАДР беше задържан от българските власти още през 2017 г. и бе предаден в края на декември 2018 г. във владение на българската фирма, която претендира, че либийската държава й дължи 10 млн. долара. Танкерът бе преименуван на \"БДИН\" и премина под панамски флаг. Либийските власти обаче твърдят, че случилото се в пристанище Бургас са пиратски действия, и заплашиха, че ще задържат всеки български кораб в свои води. Според тях завземането на танкера е станало с грубата помощ на Граничната полиция и Морската администрация на България. Те обаче отричат да са превишавали властта си. В момента танкерът е в пристанище Бургас. Според Морската администрация - защото може да предизвика екологични проблеми, а според \"Булгаргеомин\" - за да се реши чисто правен спор. Двама министри - на външните работи Екатерина Захариева и на транспорта Росен Желязков твърдят, че става дума за частно-правни отношения и гражданско-съдебни спорове. \"На първо място, това е и нашето послание към либийската страна и това е спор от частно-правен характер независимо, че е държавна фирма на либийската страна, а от българската страна има приватизирана бивша държавна фирма, която в момента е с частен собственик. Според нас това е гражданско-правен спор и по никакъв начин не трябва да повлиява на двустранните отношения\", обяви Захариева. \"Стремежът на българската страна е този казус да се реши възможно най-скоро така, че наистина да не повлияе върху отношенията с либийската страна, защото в крайна сметка разбира се имаме лош и горчив привкус от историята със задържаните български медицински сестри и един палестински лекар. Тъкмо са започнали да се подобряват отношенията. Има български бизнес, който търгува и изнася за Либия. Така че това, което Министерството на външните работи прави, е да изясни казуса, да помогне за решаването му във възможно най-кратък срок, така че повярвайте - правим всичко възможно\", добави тя. Веднага след това обаче правителствената пресслужба обяви, че заради случая премиерът Бойко Борисов е провел телефонен разговор с либийския си колега Файез Сарадж и двамата обсъдили казуса. Както и че \"премиерът на Либия благодарил на Борисов и правителството за тяхната навременна намеса и демонстрираното желание казусът да приключи с положителен за двете страни край\". А пък Борисов поканил колегата си и той приел. Така казусът се вдигна на държавно ниво. \"Булгаргеомин\" има юридическо право да разполага с морското превозно средство\", обявиха в същото време от новия корабособственик. Оттам нарекоха нещата чисто правен спор. В съобщение на компанията бе обявено, че \"политизирането на въпроса създава допълнителни усложнения и за двете страни\". \"Проточилата се близо 30 години сага с либийския дълг към \"Булгаргеомин ЛТД\" ДЗЗД намери своето законосъобразно решение и за нас будят недоумение опитите на либийската държава чрез клеветническа кампания да отправя внушения, опетняващи български институции и дружество с доказан дългогодишен международен опит, каквото е \"Булгаргеомин ЛТД\" ДЗЗД.\", твърдяха от дружеството. Именно при тази налична ситуация се появява сега и позицията на либийската държавна фирма, представена от maritime.bg. В нея се твърди следното: \"През цялото това време Libyan Navigator бяха и остават единствените валидни и неоспорими корабособственици на BADR. Пренебрегвайки закона и специално пренебрегвайки международното морско право, както и всички горепосочено задължителни съдебни актове и официални документи, неизвестни лица (поне за собственика на кораба), активно подкрепяни от Морска администрация и Гранична полиция и чрез частни охранители (според екипажа и докладите на капитана) на 21 декември 2018 г. се качиха на либийския моторен танкер BADR. Според докладите на екипажа и на капитана, тези охранители са използвали груба незаконна сила и заплахи, принуждавайки либийския капитан и екипажа да напуснат кораба, заменяйки ги с чужденци. По наше мнение това е чиста и очевидна извадка за криминален \"абордаж\". От 21-и до 27-и всички съответни български власти бяха информирани по всички детайли и бяха надлежно и официално сигнализирани за тези незаконни действия - прокуратурата, Министерството на правосъдието, Министерството на вътрешните работи, Гранична полиция, Морската администрация, Министерството на външните работи. В момента все още се изчаква съдебно решение за предаването на кораба. Също така е налице и апелативно производство срещу разрешението на Морска администрация за отплаване на кораба...\" - в. \"Сега\".Неделните вестници отделят място и на животинския свят.\"На 3-годишния Рику, най-младия обитател на парка за танцуващи мечки край Белица, преди дни му доскуча да си играе сам и легна да спи. Забавното мече, на което най-много се радват посетителите, е последният обитател на парка, който легна за зимен сън. \"Дори не може да кажем, че спи като останалите. Той сам си направи нещо като гнездо от клони, суха трева и сено, което бяхме оставили край него. Имаше достатъчно празни бърлоги и тунели, но той си направи свое леговище. Приготви си го под големи борове на завет, още преди да падне снегът, и сега се е свил там в унес. Той още не знае какво е да се спи през зимата, защото досега не го е правил. Виждаме го, че е като в кома - очите му са отворени, наблюдава ни, но не става, не е активен, не търси и храна. Не вярвам да се задържи в това състояние повече от десетина дни. Това все пак си е постижение и ние се радваме. Други по-възрастни мечки години наред не успяваха да се приспособят към естествените си условия на живот и да заспиват през зимата. За някои трябваше да минат 10 г., докато се събуди инстинктът им.\" Това разказа ръководителят на екипа гледачи Васил Мадолев, който е на работа от създаването на парка през ноември 2000 г. В последните седмици заедно с Рику будували още 10-годишният Монти и 9-годишната Бойка от Русе. Докато Рику ги гледал да се движат наоколо, му било интересно, след като в началото на годината последните будуващи заспали, на Рику явно му доскучало и също полегнал в гнездото. Още повече че няколко дни наред температурата се задържа доста под нулата, а и натрупа сняг близо половин метър.\" - в. \"24 часа\".\"Как са защитени делфините и други китоподобни в България. Черно море има 3 вида китоподобни: Афала, муткур и обикновен делфин. Защита: И трите са защитени от Закона за биологичното разнообразие - националния закон, който транспонира за България европейските природозащитни директиви (за местообитанията и за птиците), които определят правилата за опазване на европейското природно наследство чрез мрежата \"Натура 2000\". Как се различават - външни белези: Афала (бутилконос делфин, Tursiops truncatus ponticus): Гръбният плавник на афалата е голям и триъгълен, наклонен назад. Афалата е вписана в Червената книга на България като \"уязвим\" вид. Муткур (Морска свиня, Phocoena phocoena relicta) Гръбният плавник е нисък и заоблен. Зъбите са странично сплеснати, а не конични, както при другите делфини. Той също е вписан в Червената книга като \"уязвим\". Обикновен делфин (Delphinus delphis ponticus): Гъбният плавник на обикновения делфин е триъгълен и слабо извит назад. Обикновеният делфин е \"незастрашен\" вид.И трите вида черноморски китоподобни са определени като ендемични подвидове - тоест, поради сравнително изолираното си местообитание, те не се намират другаде. Всеки от тях е обект на защита от българските зони от \"Натура 2000\" по силата на Закона за биологичното разнообразие. Защо са защитени: Според експерта на сдружение \"Зелени Балкани\" Димитър Попов \"основните заплахи са: - след дълги години комерсиален улов на китоподобни популациите се възстановяват бавно; Големият срив в рибните запаси на Черно море, причинен от свръхулов и навлизането на инвазивни видове. Например, подобната на медуза ктенофората мнемиопсис причинява драстичен спад в популацията на хамсията, защото се храни с т.нар. зоопланктон, в който е хайверът на рибите. Така този инвазивен вид намалява основния хранителен ресурс за китоподобни и по-едри хищни риби; Конфликти с риболовците - те са сравнително ново явление и до голяма степен се дължат на значителния срив в рибните запаси в Черно море. Заплитането и непреднамерено улавяне в различни риболовни уреди (основно дънни хрилни мрежи, ползвани за калкан и акули), което засяга основно морската свиня и в по-малък мащаб афалата;В последните години шумовото замърсяване се засилва в резултат от увеличени сеизмични проучвания за нефт и газ и военноморски учения, които ползват сонари и взривни вещества...\" - в. \"Дневник\".", "date": "2019.01.20", "title": "Обвиниха шестима от схемата за финасиране на тероризъм, скандалът с Либия продължава, мечките заспаха…  "}
{"url": "https://news.bg/world/eskadreniyat-minonosets-donald-kuk-pristiga-za-operatsiya-v-cherno-more.html", "text": "Ескадреният миноносец \"Доналд Кук\" от Шести американски флот влезе в Черно море.Той ще проведе в Черно море \"операция по обезпечаване на сигурността в морето, укрепване на стабилността и съвместната готовност с нашите съюзници от НАТО и партньорите в региона\", се казва в изявление, разпространено от пресслужбата на Шести флот.\"Военноморските сили на САЩ продължават да оказват подкрепа на нашите съюзници и партньори в името на общите ни интереси по сигурността в региона. Посещението ни ще покаже взаимодействието между военноморските сили за постигането на общите ни цели по сигерността.\" - заяви командирът на \"Доналд Кук\" Матю Пауъл.", "date": "2019.01.20", "title": "Ескадреният миноносец „Доналд Кук“ пристига за операция в Черно море"}
{"url": "https://news.bg/world/rusiya-e-ukrila-nay-malko-100-hilyadi-doping-probi.html", "text": "Руската антидопингова агенция РУСАДА е укрила от международната спортна общественост около 100 хиляди протокола от допинг-контрол, съобщи агенция \"Новости\".Агенцията се позовава на писмо от генералния директор на РУСАДА Юрий Ганус до изпълнителния комитет на Световната антидопингова агенция WADA.Според текста на писмото, укритите документи е трябвало да бъдат предадени на международната система за антидопингов контрол ADAMS.Липсва потвърждение от независим източник дали това са всички укрити проби или има и други.Ганус твърди, че нарушенията са допуснати от предишния състав на РУСАДА. По думите му, те са установени при две вътрешни проверки.В писмото си Ганус моли WADA да потвърди статуса на Русада, позволяващ на руската агенция да взима допинг проби от спортистите.РУСАДА беше лишена от статута си за съответствие с международните антидопингови норми през 2015 година, след разкрития за държавна система за покровителстване на употребата допинг от руските спортисти, в която активно участваше министерството на спорта на Русия.Москва призна провала си по отношение на антидопинговите правила, но отрича съществуването на държавно покровителство за употребата на допинг от руските спортисти.Презна руската агенция с условието тя да предаде цялата си база данни до 31 декември същата година.Това не беше направено, но въпреки това WADA не отне статута на РУСАДА, а направи безпрецедентна отсрочка на руската страна. Решението предизвика остри критики в спортните среди.", "date": "2019.01.20", "title": "Русия е укрила най-малко 100 хиляди допинг проби"}
{"url": "https://news.bg/int-politics/putin-zagubi-3-punkta-ot-reytinga-si-za-2-sedmitsi.html", "text": "Доверието към руския президент Владимир Путин е спаднало с 3 процентни пункта за последните две седмици и сега е 33.4%, съобщава радио \"Свобода\" с позоваване на проучване, проведено от центъра за проучване на общественото мнение на Русия ВЦИОМ. То е проведено от 9 до 13 януари.Това вероятно е най-ниският му рейтинг за цялото време откакто ВЦИОМ прави проучвания.Директорът на центъра Валерий Фьодоров през 2015 г. заяви, че най-ниският му резултат - 45%, е отчетен през 2005 г. В края на 2018 г., след , доверието към Путин беше в рамките на 35-37%.През март 2018 г. той се ползваше с доверието на 55% от анкетираните.Същевременно последната анкета на ВЦИОМ е отчела само 7% недоверие към Путин.Проучване на друга агенция - ФОМ, показва, че действията на властите през последния месец са предизвикали \"недоволство или възмущение\" у 54% от руснаците. През май такава позиция изразиха 36% от хората.", "date": "2019.01.20", "title": "Путин загуби 3 пункта от рейтинга си за 2 седмици"}
{"url": "https://news.bg/disasters/zhertvite-na-vzriva-v-meksiko-veche-nad-70.html", "text": "Жертвите от взрива на петролопровода в мексиканския град Тлахуелилпан - щата Идалго, вече са над 70. По-рано се съобщаваше за 66 загинали.По данни на Би Би Си, към момента те са 71, а според други източници вече са 73.Съобщава се, че са хоспитализирани 74 души с различни поражения от изгаряния.Губернаторът на щата Идалго - Омар Фаяд заяви, че 54 от починалите са с толкова тежки изгаряния, че разпознаването им е възможно само чрез ДНК анализи.Според местните власти, до експлозията се е стигнало заради повреда, предизвикана от неизвестни лица при опит да откраднат бензин от тръбопровода.", "date": "2019.01.20", "title": "Жертвите на взрива в Мексико вече над 70"}
{"url": "https://news.bg/bulgaria/dnes-pochitame-patriarh-evtimiy-tarnovski.html", "text": "На 20 януари почитаме паметта на св. Евтимий, патриарх Търновски - един от най-великите българи и личности от Средновековието, най-известният патриарх на България и последният предстоятел на църквата на Второто българско царство.Известен е и като Евтимий Български.Той e авторитетна фигура в православния свят. Повечето сведения за живота му са от текстове на негови ученици и последователи. Основен сред тях е \"Похвално слово за Евтимий\" на Григорий Цамблак.Св. Евтимий е роден около 1320-1330 г. и според някои произхожда от знатния род Цамблаковци. Учи в търновски манастири и приема монашески чин. Привлечен от славата на Теодосий Търновски около 1350 г. постъпва в Килифаревския манастир. Теодосий го определя за свой пръв помощник и през 1363 г. двамата заминават заедно за Цариград, където скоро след това Теодосий умира.Св. Евтимий последователно постъпва в манастира Студион и лаврата на Свети Атанасий Атонски на Атон. Византийският император Йоан V Палеолог го изпраща на заточение на остров Лемнос, а след освобождаването си се връща в българския Зографски манастир в Атон.Към 1371 г. Св. Евтимий се връща в България и основава манастира \"Света Троица\" край Търново. Там поставя основите на Търновската книжовна школа. Той установява правила за правопис и поправил чрез сравнение с гръцки текстове изопачените български църковни книги. Тези коригирани текстове се превръщат в образци за православните църкви в България, Сърбия, Румъния и Русия, използващи по онова време старобългарския като книжовен език.Славата на св. Евтимий като строг аскет, просветен и вдъхновен проповедник го довела до патриаршеския престол през 1375 година. Той станал патриарх по всенародно желание в една от най-бурните и страшни епохи в историята ни. Проявил се като истински пастир. Служил на Бога и народа без отдих и почивка. Когато в столицата нахлули турците и започнали да безчинстват, Евтимий смело се изправил срещу техния предводител и го накарал да спре ужасната сеч. Сред писъците, бодър и силен с пророческата си осанка, той издигнал глас: \"Не бой се, народе-мъченик, вярвай в Божията правда и милост! След Голгота иде Възкресение!\" Със заповед на султана патриархът бил изпратен на заточение някъде в Родопите. Къде точно е бил заточен великият патриарх на осиротяла България, не се знае. Предполага се, че е издъхнал през 1401 - 1402 година.Известни са 15 съчинения на патриарх Евтимий - литургични книги, похвални слова, жития и послания. Навярно много от трудовете му са били унищожени или все още не са открити. Негови последователи в книжовното дело са Киприан, Григорий Цамблак, Йоасаф Бдински и Константин Костенечки.Патриарх Евтимий е канонизиран за светец и паметта му се почита в един и същи ден с паметта на свети Евтимий Велики - 20 януари.", "date": "2019.01.20", "title": "Днес почитаме патриарх Евтимий Търновски"}
{"url": "https://news.bg/disasters/moshten-trus-v-chili-6-7-po-rihter.html", "text": "Земетресение с магнитуд 6.7 е регистрирано в Чили, съобщи Геологичната служба на САЩ. Трусът е усетен малко след 3:30 ч. българско време.Епицентърът се намира на 15 километра югозападно от пристанищния град Кокимбо. Дълбочината на земетръсното огнище е 53 километра.На много места има поражения, но засега няма данни за пострадали хора, съобщи accuweather.com.Първоначално е обявена тревога за цунами, но скоро след това е отменена.", "date": "2019.01.20", "title": "Мощен трус в Чили - 6.7 по Рихтер"}
{"url": "https://news.bg/health/otkriha-narusheniya-v-hemodializata-vav-vidin.html", "text": "Откриха нарушения в отделението по хемодиализа във Видин след проверка на Изпълнителната агенция \"Медицински одит\", направена по жалба на пациенти, съобщи Нова телевизия.Пациентите са получили одита 5 месеца по-късно, след като са поискали резултатите от проверката по Закона за достъп до обществена информация.Проверката показва, че животоспасяващите апарати се поддържат от човек, завършил \"Радио и телевизия\", както и от локомотивен машинист. Никой от тях не е завършил курс за работа с диализната апаратура.Според одита хемодиализните апарати са в предаварийно състояние. А за 2017 година във Видин са починали 21 пациенти на отделението.Иван Димитров от Българския пациентски форум подчертава, че от 9 сестри, 3 нямат никакви завършени курсове за диализна апаратура. По думите му и персоналът на Хемодиализата, и пациентите не са ваксинирани за хепатит B, както е по стандарт. От пациентската организация вече са поискали оставката на директора на болницата.Припомняме, че за проблем в хемодиализата се заговори  в началото на октомври миналата година. На 3 октомври здравният министър  Тогава беше съобщено, че до дни ведомството ще 180 хил. лв. за закупуване на хемодиализни апарати и легла. ", "date": "2019.01.20", "title": "Откриха нарушения в хемодиализата във Видин"}
{"url": "https://news.bg/comments/cherniyat-yanuari-v-baku-1990-karabahskiyat-konflikt-i-razpadaneto-na-savetskiya-sayuz.html", "text": "На 20 януари 2019 година се навършват 29 години от едно от най-големите престъпления на съветския политически елит и на въоръжените сили на СССР, спрямо собствения им народ. Събитията от нощта на 20 януари 1990 година напълно основателно са известни в най-новата история като \"Черният януари\" или като \"Кървавият януари\". Станалото в Баку е много важен епизод не само от азербайджанската история, но и от световната. Освен че бележи един от върховете на безотговорно и безжалостно насилие над невъоръжено население в Съветския съюз, \"Черният януари\" е и един от \"реперите\", от историческите ориентири, които бележат разпадането на СССР. Насилието от нощта на 20 януари 1990 година е момент, от който вече няма връщане назад, \"point of no return\".Смазването на съвсем неопитната, слабо организирана и едва излизаща на историческата сцена политическа опозиция в столицата на Азербайджан, спада към така наречените \"асиметрични действия\". Тя е свръх реакция на действия, които са вбесили централната власт, но не са свъразни с насилнически действия срещу нея. Съветската власт и съветската военщина са едновременно възмутени и силно уплашени от рязкото надигане на националното движение в Азербайджан.Независимо, че до този момент \"неформалите\" в Азербайджан не са влезли в конфронтация с централната власт в Москва, съветските власти се нахвърлят върху тях и целокупното гражданство на Баку с огромна ненавист и бруталност. Няма да пишем, че извършеното от съветските въоръжени сили в Баку е \"безпрецедентно\", защото както ще се види по-нататък, прецеденти има. При това, прецеденти от които струят кръв и безскрупулност.В Баку загиват повече от сто мирни жители. Безстрастната статистика ще запише най-различни факти, които изцяло ще опровергаят официалните версии за случилото се. Министърът на отбраната на СССР Дмитрий Язов, който по-късно ще завърши безславно кариерата си, като един от неуспелите превратаджии от така наречения \"Държавен комитет по извънредното положение (ГКЧП)\" ще заяви, че срещу нахлулите в Баку съветски войски са стояли 40 хиляди азербайджански бойци, привърженици на Народния фронт на Азербайджан, които са били въоръжени с автоматично оръжие.За негово нещастие, журналистите от всички съветски средства за масова информация, които са в Баку по време на щурма на Съветската армия, свидетелстват, че азербайджанците почти не са били въоръжени. В крайна сметка от населението са конфискувани едва 84 ствола огнестрелни оръжия, които са ловни, преправяни и най-вече ... самоделни. [28]По повод масовите граждански протести в Баку, кореспондентът на флагмана на перестройката, вестник \"Литературная газета\" пише:\"Армията отговори. Тя отговори повсеместно, макар и в огромната си част неадекватно\". [24]Нахлуването на Съветската армия в Баку отговаря на стандартите за превземане на вражески град, а не за \"умиротворяване\" на собствен. Самият министър Язов е заплашил своите подчинени, че \"ще видят чудо\", ако не \"превземат града\". Някои военни командири са силно изненадани от подобна лексика. От нея се вижда, че министърът на отбраната смята, че столицата на Азербайджанската ССР е в ръцете на някакъв враг.Това разбиране и настроение се пренася и върху личния състав. Войниците разглеждат мирното население като противник и стрелят с автомати и картечници по минувачите. [10] Още тогава излиза на яве един парадоксален факт, който показва, че стрелбата в повечето случаи е хаотична и с цел да тероризира населението като цяло, а не да се \"респектират протестиращите\" - никой от организаторите на пикетите и барикадите в Баку, които разбира се са на първата линия, не загива. [24]В момента на обявяването на извънредно положение в Баку е установено, че само 42 души от убитите са били на барикадите и пикетите. Още девет души са били убити, докато са оказвали помощ на ранени след разкъсването на барикадите от танковете и бронетранспортьорите. [5]Жителите на Баку са в шок, защото военните от Съветската армия стрелят без колебание по линейките, които летят из града, опитвайки се да откарат ранените в болниците. Още по-шокиращо обаче е, че армията стреля и по служителите на местната милиция. [11]Между различните автори - очевидци на събитията има забележително единодушие по отношение на изключителната жестокост, проявена към жителите на Баку. Тук свидетелствата съвпадат, независимо от къде идват и кого представляват очевидците. Един от най-добросъвестните изследователи на Закавказието - Томас де Ваал, към когото се отнасят с еднакво уважение азербайджанци, арменци и руснаци, пише:\"Танковете пропълзяха през барикадите, мачкайки по пътя си автомобили и даже линейките на Бърза помощ.\" По думите на очевидци, войниците са стреляли по бягащите хора и са доубивали ранените. Автобус с мирни жители е бил обстрелян и много от пътниците, в това число и едно четиринадесет годишно момиче загиват.\" [7]Има и други подобни свидетелства:\"Бойните машини газеха всякакъв автотранспорт, който им се изпречеше на пътя, без значение кой е в него. Така например на Тбилиския проспект беше обстрелян лек автомобил. Един от танковете зави рязко и го смачка. Едно 13 годишно момче, което беше между пътниците, изскочи от колата и се опита да се скрие на безопасно място, но беше убито с изстрел в гърба.\" [11]Дмитрий Фурман и Али Абасов пишат:\"Въвеждането на войските [в Баку] се съпровождаше с крайна жестокост - стреляха по всяка движеща се цел и просто по тъмните преки улици и по прозорците на къщите. При обявяването на извънредното положение вече бяха убити 82 души, преобладаващата част от които нямаха никакво отношение към пикетите. След това загинаха още 21 души. От 82 трупа на загинали от огнестрелно оръжие, на 44 души входните отверстия на раните бяха откъм гърба. Имаше и убити с удари с щик в гърба.\" [21]Очевидците смятат и свидетелстват, че армията се е опитала да прикрие извършените жестокости:\"От многочислените показания на свидетелите се вижда, че военните са се опитвали да скрият следите от извършените деяния, като са извозвали от мястото на събитието обезобразените, размазани от военната техника трупове и отделни части от тела.\" [11]В крайна сметка, оказва се невъзможно да се скрие грозната истина. Очевидецът Юсиф Аллахверди оглу Садъгов (Юсиф Аллахверди оглы Садыгов) разказва, че от един от убитите граждани е била открита само дясната ръка и тя е била погребана на гробището.Всъщност, какво и защо се случва в Баку на 20 януари 1990 година?От къде идват тази ярост и нечовешка злоба, с които валякът на военната машина е хвърлен върху столицата на Азербайджан? Отговорът е, че тези трагични събития имат и \"общосъюзен\" и регионален контекст. Зверските изстъпления на съветския генералитет и партийните лидери са провокирани, както от събития в Азербайджан, така и от общата картина на раздиращия се от проблеми и противоречия Съветски съюз.Всеки социолог ще ви каже, че така наречената \"корелационна теория\" може да установи по безспорен начин връзката между две събития, но съвсем не е задължително да се установи кое е причина и кое е следствие. По подобен начин, в периода 1985 - 1990 година, е трудно да се каже дали възхода на националните движения в Съветския съюз е предизвикал неговото разпадане, или безкрайното задълбочаване на социалните проблеми в СССР е генерирало изригване на националистическа енергия в отделните републики от \"периферията\". На всичкото отгоре, в повечето случаи, националните проблеми и социалните неблагополучия влизат в \"синергична връзка\" и взаимно усилват въздействието си допълнително.СССР излиза от така наречената \"пятилетка пышных похорон\" (\"петилетката на пищните погребения\"), през която са си отишли трима генерални секретари на КПСС - Леонид Брежнев, Юрий Андропов и Константин Черненко, силно отслабен. Аномията в държавата, разкъсването на социалната тъкан, огромното разминаване между пропаганда и реалност, загубата на икономическото и военното съревнование със Запада, принуждават новия генерален секретар - Михаил Сергеевич Горбачов да обяви нов курс - така наречената \"перестройка\".Когато се говори за \"перестройката\", хората обикновено я свързват с прокламираната \"гласност\" - един вид свеждат \"перестройката\" до правото да се говори (или да се дърдори) свободно. Много малко хора обаче си спомнят, че в рамките на перестройката е обявена една изключително важна цел - изграждането на правова държава. Както впоследствие се вижда да се изгради правова държава върху тоталитарна основа е невъзможно, а за демократизацията на режима, времето така и не достига.Но твърде много хора взимат напълно на сериозно заявеното на най-високо партийно и държавно равнище и започват да поставят въпроса за законността на едно или друго действие и да се противопоставят на произвола на властите - най-вече на произвола на партийния елит. От тук до серията верижни конфликти, които ще последват, крачката е само една. Противенето на произвола в съчетание с огромните социални проблеми и етническите и междунационални конфликти, изгражда \"стратегическия триъгълник\", който ще генерира поредица от трагедии в годините на залеза на СССР.В случая с Азербайджан и с трагедията в Баку от януари 1990 година, не може да не се подчертае дебело, че възходът на националното движение в страната е катализиран много сериозно от конфликта в Нагорни Карабах, където арменските сепаратисти поискват отделянето на Нагорно Карабахската автономна област (НКАО) от Азербайджанската ССР и присъединяването и към Арменската ССР. Започва обединително движение, известно с арменското си название \"Миацум\". Градусът на напрежението нараства с всяка група азербайджански бежанци, пристигащи от Нагорни Карабах. Така се стига до създаването на \"Народния фронт на Азербайджан\", а впоследствие до разделянето му на радикално и умерено крило.Партийният елит в \"Центъра\", към който можем спокойно да отнесем и върхушката на военната каста е изключително притеснен от явленията, изграждащи трите страни на \"стратегическия триъгълник\". И така, след \"Новочеркаския разстрел\" от 1-2 юли 1962 година, когато в град Новочеркаск (Ростовска област на РСФСР) при разгонване на демонстрация на стачкуващи работници от Новочеркаския завод за електрически локомотиви (Новочеркасский электровозосроительный завод - НЭВЗ) са убити не по-малко от 26 души и са ранени 87 души, в края на двадесетия век, СССР се сблъсква с истинска вълна от конфликти по периферията, които централната власт, службите за сигурност и особено военните потушават с изключителна жестокост.Ледът се пука, господа съдебни заседатели ...Някой може да оспори уместността на използването на култовата реплика на Остап Бендер за заглавие на раздел, в който ще се говори за трагедии с човешки жертви. Уместността на фразата е в това, че популярният български превод на руското \"лед тронулся\" - \"ледът се пука\", не е съвсем прецизнен. В оригиналния текст се има предвид, че \"ледът тръгна\", започнал е ледоходът на топящия се лед.И наистина, много скоро след идването си на власт, Михаил Горбачов ще трябва да се изправи очи в очи със суровата истина - авторитетът на властта лети надолу и е в състояние на свободно падане. Младото поколение, особено в \"периферията\", открито предизвиква централната власт. Ледовете са тръгнали, политическият ледоход е започнал. Но в Съветския съюз на този, който се противопоставя на властта, обикновено му пускат кръв. При това - съвсем не с лечебна цел. \"Ледът е тръгнал, но силовите фактори ще го оцветят в червено\". ...Декемврийските събития в Казахската ССР през 1986 г.С известна условност може да се приеме, че поредицата от кървави сътресения в съветската империя започва от Казахската ССР с така наречените \"Декемврийски събития\" от 1986 година.Декемврийските събития в Алма - Ата, известни още като \"Желтоксан\" (названието идва от казахското \"Желтоксан котерилиси\" - Декемврийско въстание) представляват масови младежки вълнения, протекли на 17 - 18 декември 1986 година в тогавашната столица на Казахската ССР. Масовите протести на практика прерастват във въстание срещу комунистическите власти. [8]Най-разпространеното обяснение за тези събития е, че смутовете започват, след като след оставката на първия секретар на Казахската комунистическа партия - Динмохамед Кунаев, на негово място е поставен Генадий Колбин. [8]Колбин е лична номинация на Михаил Горбачов и първи секретар на Уляновския областен комитет на КПСС (!), но кракът му не е стъпвал в Казахската ССР и той никога не е работил там или по проблемите на въпросната съветска република. [3]Свиканият митинг, който първоначално протича мирно, но е масов и мнголюден, иска на ключовия ръководен партиен пост да бъде назначен казах, а не руснак. Впоследствие митингът прераства в масови безредици и побоища, като младежките протести се разпространяват и в други градове на Казхската ССР, на първо място в Караганда.На 16 декември 1986 година се стига до жестоко разгонване на протестният митинг пред сградата на ЦК на Комунистическата партия на Казахската ССР. Данните за загиналите по време на разгонване на митинга от страна на вътрешните войски варират твърде широко. Броят на загиналите се сочи в интервала от 10 до 150 души.Очевидци разказват и за издевателства след разгонването на митинга. Много млади хора, набедени за подстрекатели, са извозени далече извън града (тогавашната столица на Казахстан - Алма-Ата) и са оставени там без горни дрехи. Девойките пък са били заставяни да седят на леда без панталони. Тези свидетелства заслужават допълнително изследване (а и разследване), още повече, че това отношение към млади жени е с много особен подтекст.Промяната на демографската картина и на съотношението между броя на руснаците и на казахите в Казахската ССР е смятана за една от основните причини за възникващото противопоставяне. Ето че някой е решил да спре \"неблагоприятната\" демографска тенденция ...Декемврийските бунтове в Казахстан през 1986 година са един от първите сигнали, че \"центърът\" изпуска от контрол \"периферията\", а прословутата \"дружба между народите\" просто не работи. Протестите в Казхската ССР до голяма степен са породени и от откровената демагогия на централната власт. Говори се за \"комунистически интернационализъм\", а казахите са третирани като \"втора категория\" хора. Говори се за \"коренизация\" на управленския елит в степната съветска република, а всъщност там протича непрекъсната \"русификация\".Тбилиските събития от април 1989 г.\"Черният януари\" в Баку е предшестван и от така наречените \"Тбилиски събития\", известни също така и като \"Трагедията от 9-ти април\". Става дума за специална операция по разгонването на масов опозиционен митинг пред Дома на правителството на Грузинската ССР в Тбилиси.Операцията е проведена с изключителна бруталност и крайно непофесионално през нощта на 9 април 1989 година от силите на вътрешните войски на Министерството на вътрешните работи на СССР и от Съветската армия. Резултатът са впечатляващ брой човешки жертви.Събитията в Тбилиси са изключително показателни поради факта, че и те са предизвикани от конфликт на сепаратистка основа. Ако в Азербайджан претенциите за отделяне на Нагорни Карабах и присъединяването на тази автономна област към Арменската ССР отключва противопоставянето, то в грузинския случай става дума за сблъсък с абхазкия и осетинския сепаратизъм. Видимо по това време обществеността в отделните републики има сериозни резерви към СССР като единна държава, защото всяко искане за прекрояване на вътрешните граници между съюзните републики води до военни действия и кръвопролития.В случая, конфликтът е между грузинци и абхазци. На 18 март 1989 година в село Лъхнъ (на руски - Лыхны) се провежда масов, 30000-хиляден абхазки събор, на който се издига искане за излизане на Абхазката АССР от състава на Грузинската ССР. Абхазците претендират да получат статут на самостоятелна съюзна република, което предизвиква острото недоволство на грузинците. Следва поредица от протестни митинги, организирани от така наречените \"неформални организации\".На 25 март 1989 г., се провежда митинг в Гали, на който присъстват 12 000 души. Пет дни по-късно, на 01 април 1989 г., следва митинг в Леселидзе. След това идва редът на Сухуми и на други градове в Грузия. Митингите като цяло са \"несанкционирани\" и това предизвиква нервност сред властите. [10]На 04 април 1989 година в Тбилиси започва безсрочен митинг. Ръководители на митинга са: Звиад Гамсахурдия, Мераб Костава, Ираклий Церетели и Георгий Чантурия. И тогава, и днес те са сочени като лидери на грузинското национално движение. От тях днес е жив само Церетели, а останалите са или убити, или загиват при неясни обстоятелства.По-късно, генералният прокурор на СССР Н. С. Трубин ще убеждава публиката, че организаторите на митинга са изпълнявали заговорнически план, координиран от чужбина, създавали са въоръжени формирования, привличали са бивши участници във войната в Афганистан, както и хора, които са практикували бойни спортове, с цел да изведат Грузия от състава на СССР, да ликвидират автономните републики на територията на Грузия (Абхазия, Аджария и Южна Осетия) и в крайна сметка да вкарат Грузия в НАТО. [20]Несъмнено, генералният прокурор е бил силно скандализирпан от факта, че на 06 април 1989 г., на площада вече са издигнати лозунги като: \"Долу комунистическия режим!\",\"Долу руския империализъм!\", \"СССР - тъмница за народите!\", \"Долу Съветската власт!\", а повече от сто души обявяват гладна стачка. [13]Едновременно с това е факт, че от нарочно създадената от ІІ конгрес на народните депутати на СССР \"комисия на Собчак\" е ясно констатирано, че до момента на началото на разгонването на митинга (утрото на 9 април 1989 г.) не е имало насилие. Комисията записва в доклада си, че \"в хода на разследването не са били получени някакви доказателства за реални опити за завземане на властта, не е открит нито един случай на насилие или на покушение по политически мотиви по отношение на работниците от съветските и партийните органи, на комунистите или на гражданите от негрузинска националност\". [9]Въпреки неагресивното поведение на митинга, в Тбилиси се концентрират въоръжени сили за мащабна операция. На 7-ми и 8-ми април 1989 г. в Тбилиси са били прехвърлени: 4-ти мотострелкови полк на дивизията \"Дзержински\" (в състав от 650 души), който до този момент се е намирал в Армения в град Спитак, където са се преодолявали последствията от катастрофалното земетресение от същата година; полк от въздушно десантните войски (в състав от 440 души); бойци от Пермския и от Воронежкия ОМОН (в състав от 160 души) и 450 курсанти от висшата школа на Министерството на вътрешните работи на СССР в град Горки (Нижни Новгород). Освен това в Тбилиси вече са били разквартирувани 650 души от мотострелкови полк на Съветската армия и са били в наличност 250 грузински милиционери. [13]Смята се, че общо в операцията са били ангажирани 2550 души, подкрепяни от шест бронетранспортьора, осем десантни бойни машини, четири пожарни автомобила и две линейки. Също така, оценката на различни разследващи случая е, че реално в разгонването на митинга са участвали около 900 войници от дивизията \"Дзержински\" (вътрешни войски) и една рота десантчици от Съветската армия.Генералният прокурор на СССР твърди, че на 08 април част от митингуващите са \"предприели действия за завземане на техника за блокиране на улиците и са нападали сътрудници на милиция и военнослужещи, в резултат на което е бил нанесен побой на 7 военнослужещи и на петима милиционери\". Пак прокуратурата твърди, че е бил предприет опит за завземане на Руставский метулргичен завод (!?), пресечен от охраната на комбината\". [20]Верността на горното твърдение е под въпрос, като се има предвид, че парламентарната комисия, разследвала случая, многократно опровергава твърдения на генералната прокуратура на СССР. Много показателно е, че заключението на парламентарната комисия ясно показва, че точно към момента на началото на операцията по разгонването на митинга, събралото се огромно множество изобщо не е давало никакви признаци на агресия.Ръководителите на операцията по разгонването на митинга са били взели решение да действат в ранното утро на 09 април 1989 г., преди изгрев слънце, очаквайки, че на площада ще има относително по-малко хора. Това очакване се оказва погрешно - на площада е пълно с хора, но събралите се не дават никакви признаци на агресия. Нещо повече, според разследването на парламентарната комисия с председател Собчак, множеството точно в този момент е било под въздействието на различни призиви за мирно и неагресивно поведение:\"Четиридесет и пет минути преди началото на операцията към митингуващите се е обърнал Илия ІІ - Католикос на Грузия. Изявлението на Католикоса е било изслушано при пълно мълчание, като след неговия призив за благоразумие се е въдворила седем минутна тишина, а след това е последвала обща молитва \"Отче наш\". Митингуващите за запазили ред, спокойствие и не е имало видими признаци на страх: много [от присъстващите] са пеели и са танцували. След това, думата е взел един от лидерите на неформалите Церетели И[раклий] с призив да не се разотиват, да не оказват съпротива, да запазят спокойствие и най-добре да седнат (\"седналите не ги бият!\"), което е и било направено от мнозина, най-вече в района на стълбището на Дома на правителството. Той е завършил призива си в 03:59 часа. В 04:00 часа, генерал-полковник Родионов И. Н. е отдал заповед да се започне операцията по изтласкване [на митингуващите]\". [9]Парламентарното разследване напълно разобличава твърдението на командуващия Кавказкия военен окръг - генерал полковник Игор Николаевич Родионов, според когото, ако митингът не е бил разгонен е щял да \"започне щурм на зданието\" на ЦК на Комунистическата партия на Грузинската ССР, което вече е било \"подготвено за отбрана\" (!). Поради това е било \"страшно да се помисли, колко убити и ранени би имало тогава\".Единственият аргумент в полза на някаква основателност на твърдението на генерал-полковник Родионов, че с разгонването на митинга е предотвратена по-голяма катастрофа, е фактът, че подобен прецедент в историята на Грузинската ССР вече има. Колкото и парадоксално да звучи, става дума за разстрела на митинг на привържениците на Сталин, насочен срещу промяната на отношението към последния, санкционирана със знаменития доклад на Никита Сергеевич Хрушчов от 25 февруари 1956 година. [4] [12]Интермедия. Ако трябва, в СССР газят с танкове и сталинистите... Тбилиси, март 1956 г.На 04 март 1956 г. пред паметника на Сталин в Тбилиси, започва митинг, който продължава и през следващите дни. Настроението е крайно приповдигнато.На 05 март 1956 г. по повод годишнината от смъртта на Сталин, студенти и работници шестват по улиците на Тбилиси с лозунгите \"Ленин - Сталин\" и \"Няма да допуснем критика на Сталин\". По булевард \"Руставели\" минава демонстрация с портрети на Сталин, като участниците карат пешеходците, които срещат, да си свалят шапките пред портретите, а водачите на автомобили - да свирят с клаксоните си.По неочакван начин в протестите е въвлечен е въвлечен и маршал Чжу Де - един от най-близките хора на Мао Цзе Дун. След участието си в ХХ конгрес на КПСС, китайският пълководец си почива в Тбилиси. Няколко хиляди демонстранти се отправят към местопребиваването му и се обръщат с призив \"да защити името на Сталин\". Чжу Де откликва и на два пъти приветства протестиращите студенти и се среща с техни представители. Твърди се, че член на китайската делегация дори е говорил на един от протестните митинги. [12]На 09 март 1956 година в Тбилиси вече са въведени части на Съветската армия. Развръзката настъпва около полунощ. Всичко започва съвсем невинно - няколко души се опитват да влязат в Дома на съобщенията (пощата на Тбилиси), за да изпратят поздравителна телеграма до Вячеслав Молотов по повод рождения му ден. Те са арестувани от войниците. Демонстрантите се втурват за да ги освободят, но военните откриват огън с картечници от прозорците на Дома на съобщенията. Според данни от архивите на Министерството на вътрешните работи на Грузия, там убити 27 души. Незабавно пристигат камиони, с които труповете на убитите са извозени. Извозени са и многобройните ранени. [12]Очевидецът на тези събития - проф. Гулиа разказва:\"Не помня вече по каква причина, сред \"инициативна група\" в тълпата възникна желанието да изпратят телеграма на Молотов. От тълпата се отделиха четирима души - двама юноши и две девойки се приближиха към охраната. Веднага ги хванаха, извиха им ръцете и ги вкараха в дома [на съобщенията]. Не трябваше да правят това. Тълпата се хвърли през улицата, за да ги отърве ... И от прозорците на Дома на съобщенията изведнъж заработиха картечници.По-нататъшната картина ме преследва цял живот. Наоколо започнаха да падат хора. В първите минути те по някаква причина падаха мълчешката, не чувах никакви викове, само трясъкът на картечниците. След това изведнъж една от картечниците пренесе огъня върху огромния чинар, който растеше срещу Дома на съобщенията... според мен, той и сега още си седи там. На дървото, естествено седяха момченца. Мъртви деца се посипаха от дървото като зрели ябълки от ябълково дърво. С тежко тупване.\" [4]Другият тежък сблъсък е на крайбрежната улица на река Кура. Там демонстрантите са газени с танкове и бронетранспортьори. От огъня на армията и под веригите на танковете загиват между 60 и 150 души. Някои демонстранти се опитват да се спасят, като скачат от високия бряг в река Кура, но повечето са буквално размазани и отнесени от реката. [12]Според Гулиа, броят на жертвите на крайбрежната улица са много повече. Той пише:\"По пътя към къщи, видях как танковете газят тълпата на моста над река Кура. По средата на моста се беше струпала виеща тълпа, а от двете й страни я притискаха танкове. Обезумелите хора скачаха от огромна височина по среднощ в реката. В тази нощ загинаха около осемстотин демонстранти. Труповете на загиналите, най-вече юноши и девойки, още три дни след това изплуваха надолу по течението на Кура. Някои бяха извадени чак в Азербайджан. На много от телата, освен от куршуми имаше рани и от щикове.\" [4]Загиналите са погребани тайно, като на гробищата са допуснати само близки роднини. Докато са в болниците, ранените са под охраната на милицията. Заради участието си в протестите са задържани 375 души, между които 34 члена на КПСС и 165 комсомолци. Осъдени са 39 души. [12]Назад към Тбилиси в 1990 годинаКакто вече казахме, през 1990 година разследването на парламентарната комисия с ръководител Собчак опровергава тезата за всякакви агресивни намерения на протестния митинг в Тбилиси. Най-вероятно генерал-полковник Игор Родионов се защитава, твърдейки, че разгонването на митинга е предотвратило по-голямо кръвопролитие.Но, все пак, ако е имал предвид случая със смазването на протестите \"в защита на доброто име на Сталин\" през март 1956 година, може би трябва да му дадем известно право. Съветската тоталитарна машина изобщо не жали своите граждани - стреля в тях залпово, трови ги с бойни отровни вещества, гази ги с гъсениците на танковете си, независимо какъв е конкретният повод. Няма значение дали протестът е в защита на Сталин или в защита на демокрацията...При разгонването на митинга в Тбилиси, в ранното утро на нощта на 8-ми срещу 9-ти април 1989 г., картечници не загърмяват. Използувани са гумени палки (с дължина 73 сантиметра), \"малки пехотни лопатки\" (често наричани погрешно \"сапьорни лопатки\") и бойното отровно вещество \"Чермуха\". [13]Названието на сълзотворното средство \"Чермуха\" идва от много ароматния храст от семейство розоцветни, познат в България като \"Птица череша\" (Prúnus pádus), известен при англичаните като \"майско дърво\". От химическа гледна точка, става дума за хлорацетофенон (CN), бойно отровно вещество от групата на сълзотворните вещества (лакриматори). В днешно време, използването на хлорацетофенона като полицейско средство е много ограничено поради високата му токсичност. То се замества от по-безопасни сълзотворни вещества като CS, CR, OC и други.В статията на кореспондента на руската секция на BBC Артьом Кречтников е отбелязано, че \"както е било установено в хода на разследванията, изпълняващият длъжността командир на 4-ти пехотен полк подполковник Бакланов самостоятелно е разрешил на подчинените си да използват четири гранати с по-силния газ \"Си Ес\" (CS, бел. авт.)\". [13]Тук може да се каже, че или в разследването, или в статията е допусната фактическа грешка или поне доста спорно твърдение - лакриматорът CS е по-малко токсичен от хлорацетофенона - CN. Няколко дни подред, властите не признават използването на бойни отровни вещества. Това става едва на 13 април 1989 година, когато става ясно, че над 300 души са получили различни степени на отравяне от използваните бойни отровни вещества. [13]Загиват 19 души, от които 16 са жени. Тези коментатори, които се опитват да оправдаят действията на властите, подчертават, че 18 загинали са починали не от побоя, устроен над демонстрантите, а са били стъпкани. Както отбелязва Артьом Кречетников, тези коментатори естествено заобикалят въпроса,. как е възникнала \"блъсканицата\" и как са били стъпкани жертвите.Освен това, по мнението на медиците, в голяма част от случаите, задушаването от притискане и смачкване на гръдната клетка е било фатално \"подсилено\" от действието на използваните сълзотворни газове и аерозоли. В първите часове след разгонването на митинга в болници са били приети 183 демонстранти. Отровените от CN и CS са над 300 души. Травми с различна тежест са получили 290 души, като 21 от тях са били наранени с прословутите \"леки пехотни лопатки\". Един демонстрант е получил огнестрелна рана в главата. [13]По данни на следствената комисия на Върховния Съвет на Грузинската ССР, в рамките на един месец след побоищата, към здравните заведения са се обърнали за помощ 4035 души. Генералната прокуратура на СССР, която на практика поема \"адвокатската защита\" на извършителите на насилието, пледира за 2129 пострадали, обърнали се към болниците. Разликата между двете числа прокурорите обясняват с твърдението, че много граждани са се обръщали към лекарите неколкократно. [13]Конфликтът в Нагорни Карабах и състоянието на свободно падане на комунистическата власт в БакуВече беше отбелязано, че януарските събития в Баку от 1990 година са много силно катализирани от конфликта в Нагорни Карабах. Населението в Азербайджан, особено младите хора са възмутени от бездействието на комунистическото ръководство в Баку, което не предприема никакви действия в защита на азербайджанците в Нагорни Карабах. В Нагорно Карабахската автономна област (НКАО), арменците са мнозинство в три от четирите административни района на областта. Азербайджанците обаче са мнозинство в четвъртия район с център историческия град Шуша (наричан от арменците Шуши).Когато започва движението за присъединяване на НКАО към Арменската ССР един от първите резултати е прогонването на азербайджанското население от областта. Фактически, искането за отделяне на Нагорни Карабах датира още от 1987 година, но страстите се развихрят с особена сила през 1988 година. Впоследствие всичко това ще прерасне в масово пропъждане на всички азербайджанци от Армения и на почти цялото арменско население от Азербайджан. Става дума за хуманитарна катастрофа, която минава пред очите и покрай ушите на световната общественост, без никой да обърне особено внимание на това. [7]Създава се огромно напрежение, породено от пълната неспособност на комунистическото азербайджанско ръководство в Баку да защити териториалната цялост на страната и от ежедневните срещи на жителите на Баку с бежанците от Нагорни Карабах, а после и от цяла Армения. На фона на това напрежение започват актове на насилие, като погрома в Сумгаит от 27 - 29 февруари 1988 година.Сумгаит е сателитен град на Баку със значителен дял на така наречения \"лумпен пролетариат\". През февруари 1988 година в Баку са взети извънредни мерки за сигурност, за да не се допусне конфликт на етническа основа между местното азербайджанско и арменско население. Първоначално тези мерки работят. Такива мерки обаче не са взети в Сумгаит, където се разразяват нападения над местни арменци, палежи, грабежи и убийства. [7], [10] В Сумгаит сякаш се пресичат двете сюжетни линии на разпадането на СССР - рязкото обостряне на социалните проблеми и конфронтацията на етническа и национална основа.Томас де Ваал нарича тези събития \"първият в съвременната съветска история изблик на масово насилие\". [7] Тази констатация разбира се е оспорима в частта си за \"първенството\", но няма съмнение, че това е проява на масово безумие и свързаното с него насилие.Има разнообразни свидетелства, че населението в Сумгаит е било \"обработвано\" от провокатори, сред които най-вероятно е имало представители на различни политически направления. Арменските източници естествено сочат радикалните азербайджански националисти. Има обаче и достатъчно указания, че \"на терена\" в Сумгаит са работили и представители на съветските тайни служби, които не са се отчитали пред местното партийно и държавно ръководство в Баку.Има и сериозни указания, че със събитията около Сумгаит са се решавали вътрешно партийни интриги в рамките на Комунистическата партия на Азербайджанската ССР. Така например, първият секретар на градския комитет на партията в Сумгаит Джахангир Муслимзаде буквално насила е изтласкан да поведе \"похода\" на протестиращите към Сумгаит със знамето на Азербайджанската ССР в ръце. [7] Това естествено му струва политическата кариера, но има съмнения, че последното е било планирана операция, а не справедливо наказание за действията му.Така или иначе, каквато и да е истината за подстрекателството на погромите в Сумгаит, жертвите са невъзвратими. По официални данни на Генералната прокуратура на СССР, в хода на кървавите безредици са загинали 32 души - 26 арменци и 6 азербайджанци. Тези данни се оспорват ожесточено от арменската страна. Проблемът е, че не Москва не провежда добросъвестно разследване на причините за погромите, както и за жертвите, което от своя страна допълнително налива масло в арменско - азербайджанския конфликт.Това също така допълнително дава основание за съмнения, че Сумгаитският погром е провокация, организирана \"отгоре\", за да се създадат предпоставки за намеса на \"Центъра\" и за удушаване на набиращото скорост азербайджанско национално движение.Без шансове за помирениеНеспособността на комунистите в Азербайджан да защитят азербайджанското население в Нагорни Карабах, да не говорим за териториалната цялост на тази съветска република, нежеланието на комунистическата власт в Ереван да съдейства за намаляване на напрежението и изключително двусмисленото поведение на централната власт в Москва, допълнително усложняват обстановката.Целта на този текст не е да прави анализ на хода на конфликта в Нагорни Карабах, който заслужава отделни анализи, а само да открои неговото изключително значение за пробуждането на азербайджанското национално движение и в крайна сметка - за скъсването на Азербайджан със СССР и Москва. Трябва обаче обезателно да се посочи, че дори и елитите на трите страни в конфликта да са имали най-добри намерения, помиряването и нормализацията на ситуацията биха били истински Херкулесов подвиг. На никой от изброените фактори обаче през ум не му минава да търси пътища към останалите. Още повече, че страните изобщо си нямат абсолютно никакво доверие.Арменците разчитат много на своето лоби сред близкото обкръжение на Михаил Горбачов. Арменски делегации успяват да стигнат до Михаил Горбачов и да говорят с него с часове. Интензивни са контактите на арменците и с Александър Яковлев - идеологът на \"перестройката\". Отделно, един от близките сътрудници на Горбачов, също е арменец.Много скоро ще възникне ситуация, при която всички са абсолютно недоволни от Москва. Арменците са недоволни за това, че \"мисиите\" им при Горбачов не довеждат до приемане на исканията им. Азербайджанците са убедени, че арменците \"играят с белязани карти\" и че тяхното лоби подработва подкрепата на Горбачов за арменската кауза.В Нагорни Карабах негодуват защо централната власт се бави толкова и не решава толкова \"очевиден\" въпрос - населението в НКАО иска да е в Арменската ССР, значи Москва трябва да прехвърля областта към Армения и... точка. Естествено, за съдбата на азербайджанското население в автономната област и особено в Шуша никой не обелва и дума. За международно правните гаранции за териториалната цялост на държавите също никой не иска да си спомня.Когато Михаил Горбачов обяснява на арменските делегации, че такива \"горещи точки\" като Нагорни Карабах в СССР има \"поне 15\" и ако удовлетвори исканията на арменците ще подпали целия Съветски съюз, арменските емисари остават с впечатлението, че са предадени. Естествено, в главите на арменците в Нагорни Карабах и не само там бързо узрява идеята, че като не им дават искания \"Миацум\", то те сами ще си го вземат. Естествено, със силата на оръжието.Азербайджанците са много обезпокоени от факта, че арменската кауза може да разчита на симпатията не само на високопоставени деятели на комунистическата власт, но и на най-ярки фигури сред съветските дисиденти. На първо място сред тях е легендарната фигура на Андрей Сахаров, чиято съпруга е от арменски произход по баща.Елена Бонер, съпругата на Андрей Сахаров, е родена на 15 февруари 1923 година в Туркмения. Баща й е арменец - Левон Саркисович Кочаров (Кочарян). Арменец е и доведения й баща - Геворк Саркисович Алиханян. Родителите на Левон Кочарян са родени в два съседни уезда на Елесаветполска губерния. Баща му, Саркид Кочарян е родом от град Шуша, който е център на едноименния уезд. Майка му - Герцелия Тонунц е родом от село Хинзирак (Хндзореск) в Зангезурски уезд. [14]Самата Елена Бонер пише в спомените си: \"От роднините на моя кръвен баща Кочаров (Кочарян) Левон Саркисович, познавах само майка му, моята баба, Герцелия Андреевна Тонунц. Нейната сестра Елена, която ме е гледала като малка и дядо ми не помня. До революцията те са живеели в град Шуша, но са избягали в Туркестан от Нагорни Карабах, когато там колели арменците по време на гражданската война\".Геворк Саркисович Алиханян е първи секретар на ЦК на Комунистическата партия (болшевики) в периода 1920 - 1921 г. и е пряк участник в налагането на съветската власт в Армения. През следващите десет години, 1921 - 1931 г., работи на високи партийни постове в болшевишката партия в районни комитети на РКП (б) - Бауманският в Москва и в няколко районни комитета в Ленинград. След това работи шест години (през 1931 - 1937 година) в Изпълнителния комитет на Коминтерна. Репресиран е и е разстрелян на 13 февруари 1938 година. [15] [14]Андрей Сахаров пише в спомените си:\"Геворк Алиханов завършил семинарията в Тифлис заедно с Анастас Микоян, двамата заедно били дашнаци (арменска националана партия), заедно станали болшевики. Познавал е Камо, Берия. На последния ударил плесница през 1916 година, заради някаква простащина по отношение на девойка. Активен участник в Бакинската комуна и в установяването на съветската власт в Армения през 1920 година.Провъзгласил съветската власт от балкона в Ереван пред събралата се тълпа и частите на Червената армия и пак тогава изпратил влязлата в историята телеграма за установяване на съветската власт до \"вождовете на световния пролетариат\" - Ленин, Троцки и Зиновиев\", като я подписва - Първи секретар на ЦК на КП(б) на Армения.След въстанието на дашнаците се оттегля с частите на Червената армия на Семьоновския проход, където се отбранява няколко месеца в условията на необичайно студена зима. От тогава и за цял живот ще бъде приятел с Агаси Ханджян (убит от Берия през 1936 година). Работил заедно с Киров. През последния период от живота си бил член на Изпълнителния комитет на Коминтерна, завеждащ отдел кадри на Коминтерна\".Не е много ясно дали Сахаров не е надценил позицията на Алиханян в Изпълнителния комитет на Коминтерна. Според Хамлет Мирзоян, през 1931 година, Изпълкомът на Коминтерна е поканил Геворг Алиханян в Москва, за да стане \"сътрудник в отдел Кадри\". Тогава съпругата му Рут (Руфь) е назначена на работа в Института \"Маркс - Енгелс - Ленин\" при ЦК на ВКП (б). Алиханян обаче със сигурност е бил в много близки отношения, не само служебни, но и лични и семейни, със Сергей Киров. [14] На шахматното поле на съветската власт той в никакъв случай не е \"пешка\", а е поне \"кон\".Редовен посетител в дома на Алиханянов бил и Борис Пономарьов. По молба на съпругата си, Геворг Алиханянов уредил Пономарьов на работа в Коминтерна като политически референт. След смъртта на Сталин, като завеждащ отдел и секретар на ЦК на КПСС, Пономарьов отговаря за връзките със световното работническо и комунистическо движение. [14]Смята се, че Геворг Алиханянов е спасил живота на Йосип Броз Тито по време на сталинските чистки.Арменско - азербайджанското противопоставяне се изостря и поради пълното отсъствие на някакъв фактор, който да може да играе ролята на медиатор, на \"преговарящ\" между Баку и Ереван. Вън от всякакво съмнение е, че неспособни да овладеят конфликта в Нагорни Карабах, съветските държавни величия водят изключително двулична политика по отношение на Азербайджанска и на Арменската ССР.Фархад Агамалиев, първи секретар на посолството на Република Азербайджан в Руската федерация, пише за това в статия по повод десет годишнината от клането в Баку:\"По това време в Баку дойде Егор Лигачов (член на Политбюро на КПСС, бел. авт.) и говореше, че Москва добре осъзнава необходимостта от решителен отпор на антиконституционните действия на арменските сепаратисти. Москва ще направи всичко, за да бъде запазена териториалната цялост на Азербайджан.А в Ереван по същото време пристигна друг член на Политбюро - Александър Яковлев, станал след смъртта на Михаил Суслов едва ли не главен кремълски идеолог. Той говорел на арменците, че тяхното дело е право и че те обезателно ще победят\". [2]Афранд Дашдамиров, който е пряк очевидец на тези събития, нарича пренията между арменското лоби и азербайджанското държавно ръководство - \"дуел на съветкия Олимп\". Това той прави във втората част на студията си: \"Карабахският конфликт в контекста на перестройката\". [6]В политиката е много важно не само какво се казва, но и кой го казва. Афранд Фирудинович Дашдамиров е доктор на философските науки, професор по национални и федеративни взаимоотношения на Руската академия, на държавната служба при Президента на Руската федерация, академик на Азербайджанската република, академик на Международната обществена академия на педагогическите и социалните науки. Автор е на 15 книги и монографии и на около 200 публикации.В периода 1970 - 1981 година е завеждащ катедрата по философия на Бакинската висша партийна школа; завеждащ отдела по теоретичните проблеми на националните отношения при Института по философия и право на Академията на науките на Азербайджанската ССР. Десет години (от 1981 до 1991 г.) е завеждащ отдел в ЦК и секетар на ЦК на Комунистическата партия на Азербайджанската ССР.Както се вижда, Афранд Дашдамиров е с изключително солидно номенклатурно минало, така че той не може да бъде заподозрян, че е бил на каквито и да е дисидентски позиции. Въпреки това, оценката му за действията на партийните елити на КПСС, Азербайджанската и Арменската комунистическа партия по отношение на Карабахския конфликт и по отношение на политическия процес в Азербайджанската ССР е унищожителна.Дашдамиров помества изцяло материалите от заседанието на Президиума на Върховния съвет на СССР от 18 юли 1988 година, на което се разглежда въпросът за взетите решения от Върховния съвет на Арменската ССР и от Върховния дъвет на Азербайджанската ССР по отношение на Нагорни Карабах. От текста на стенограмата се вижда, че диалогът във висшето съветско партийно и държавно ръководство направо се е разпаднал на отделни монолози и никой не желае да търси сбилжение с отсрещната страна дори и на йота. [6]Тонът е зададен още с първото изказване след встъпителните думи на Андрей Громико. Думата взима Г. М. Восканян, който е председател на Президиума на Върховния съвет на Арменската ССР, както и заместник-председател на Президиума на Върховния съвет на СССР.Въпреки че е под постоянното подозрение, че е на страната на арменците, Михаил Горбачов взима думата след Восканян и казва следното:\"В какво виждате компромиса? Предполагам, че сме длъжни да намерим решение, което не би ощетявало нито арменския, нито азербайджанския народ, не би ги поставяло в положението, когато един вид, едните са удържали победа, а другите са претърпели поражение. Ако ще е така, всичко ще си остане както преди и страстите ще се разбушуват още повече. Хайде да търсим разумен изход... Ето Вие сте представител на върховната власт в съюзната република. В какво е Вашата роля? Да се бяхте събрали няколко пъти и да изработите заедно с ръководството на Азербайджан решение, което и ние бихме приели.Но вие внасяте, всеки по отделно, отделни предложения и ни заставяте да приемем решение. Въпросът се поставя по такъв начин: видите ли, виновни са Москва и Кремъл. Ние ви молим да се трудите спокойно, да работите и да си изяснявате ситуацията заедно. Няма как да се решават въпросите, когато се върви с рогата напред. Какви въпроси могат да бъдат решени по такъв път? Тук изобщо не става дума за решаване на въпросите и това разбира се е ненормално.Кой мъти водата в Степанакерт? Къде са пружините на напрежението? Откъде идват тези импулси? Хората се оплакват, че не ги пускат на работа. Ако някой каже нещо против, него започват да го заплашват. Такива са явленията и в Азербайджан: намират се хора, които само търсят къде ще пламне огън, за да хвърлят не само дръвца в него, но и експлозив да пъхнат. При това се позовават на народа. Какво общо има тук народът?\" [6]След това говори председателят на Президиума на Върховния съвет на Азербайджанската ССР и заместник-председател на Президиума на Върховния съвет на СССР - С. Б. Татлиев. Естествено, той отхвърля всички претенции на колегата си, заместник-председател на Президиума на Върховния съвет на СССР - Восканян. Горбачов отново коментира:\"Председателят на Президиума на Върховния съвет на Армения каза, че трябва да се търси изход и трябва да го търсим заедно. В какво виждате компромиса? ... Та аз виждам по изказването на арменската страна, че арменците не вярват в съществуващите днес гаранции, не вярват, че напрежението няма пак да се възобнови... Как да ги усилим? (гаранциите, бел. авт.) Вие отричате, че в НКАО е имало сериозни деформации.Няма ли да се съгласите с моето предложение, че вие, азербайджанските другари, все пак трябва да се посъветвате още? Помислете още, помислете. Има различни варианти.\" [6]Горбачов казва една истина - че арменската страна отхвърля \"статус кво-то\". Едновременно с това, той доста свободно хвърля репликата, че \"има различни варианти\". Има абсолютно патова ситуация и в Москва не успяват да измисят нищо по-добро от това да поставят областта на своето пряко подчинение, без да напуска формално Азербайджанската ССР.Дуелът на съветския Олимп не донася разрешение на Карабахския проблем. Арменците в Нагорни Карабах все повече търсят решение със собствени сили и със собствено... оръжие. Азербайджанците не са готови за това - нито като политическо ръководство, нито като органи по сигурността. Арменците са несравнимо по-подготвени и по-организирани. И тази подготовка е текла години преди това.Томас де Ваал изрично отбелязва, че в навечерието на избухването на конфликта в Нагорни Карабах младите хора и особено комсомолският актив в Степанакерт са били въоръжени с чехословашко оръжие.Тук трябва да се проследи интересната връзка, че чехословашките тайни служби са отговаряли, както за контактите с Организацията за освобождение на Палестина (ООП), така и за връзките с терористите от \"Червените бригади\" в Италия. По този начин, най-титулуваната лява терористична организация в Италия се сдобива със значителни количества чехословашко оръжие.На практика, въоръжението и екипировката за крайно левия италиански тероризъм са \"осчетоводени\" в тайните служби на страните от Варшавския договор като помощ за ООП. Пред италианския съд лидери на \"Червените бригади\" признават за създадените връзки с ООП и за получeна помощ от палестинците. [25] [27] [26]От друга страна, арменските въоръжени милиции в Бейрут работят в тясна връзка с ООП. Това се потвърждава и от биографичната книга за Монте Мелконян, написана от брат му. Монте Мелконян е калифорнийски арменец, специалист по археология на урартската култура, преминал през няколко етапа на терористична дейност и на края загинал в Нагорни Карабах като командир на бойна единица от над 5000 души. [29]В своята политическа, военна и терористична кариера Монте Мелконян има период, през който пребивава в Бейрут и се включва в местните арменски милиции, които държат про-палестинска позиция. [29]Впоследствие Монте Мелконян се появява на най-различни невралгични точки по света, а този конкретен епизод показва и доказва, че между арменската диаспора по света, арменските милиции в Бейрут и Степанакерт (а най-вероятно и Ереван) е имало установена постоянна, работеща връзка.Тази връзка несъмнено е дала възможността, по същия модел както при \"Червените бригади\", да се отклонява оръжие предназначено официално за ООП към други дейности - в случая за нелегалното въоръжаване на арменските активисти в Нагорни Карабах. Съветският Съюз вече не съществува, но за всички донори на оръжие за различни организации worldwide остава поуката, че оръжието, предназначено за \"точка А\", може да се окаже в \"точка Б\", която да е... на твоя собствена територия. Или, както казва българската народна поговорка: \"волът рие - на врата му пада\".От всичко изложено се вижда как непримиримостта между страните ескалира. И двете страни се чувстват прави, а арменците се чустват и силни. Така в крайна сметка, тази непримиримост се разразява във въоръжен конфликт, който не е приключил и до ден днешен. Но да се върнем към трагедията от 20 януари 1990 година, нейните причини и последствия. Падането на Азербайджанската \"Берлинска стена\" или последната капка на търпението на съветските вождовеВ много коментари и изследвания на събитията от 20 януари 1990 година се подчертава, че към момента на трагедията, чиито причини търсим, никой не е повдигал въпроса за отделянето на Азербайджан от СССР. Това е допълнителен аргумент при моралното осъждане на съветската военщина и на политическите лидери, организирали касапницата от 20 януари 1990 г. Това твърдение обаче пропуска два многозначителни факта, които са от особено значение за параноичните настроения в Москва.Първият факт е, че за разлика от събитията в Тбилиси през 1989 година, събитията в Баку настъпват вече след падането на Берлинската стена. \"Политическият ледоход\" вече е станал планетарен, Берлинската стена я подаряват и разпродават на парченца като сувенири, а Съветската армия започва да си стяга багажа за напускане на позициите си в Централна Европа. Западната група войски си отива у дома. Генералите в Москва надали са щастливи, макар че реакцията на СССР като цяло е съвсем спокойна.Вторият факт е особено многозначителен. През месец декември 1989 година, азербайджанците се захващат с разрушаването на своята собствена \"берлинска стена\". Става дума за укрепената граница между СССР и Иран, която в значителна част се движи между Нахичеванската АССР - част от Азербайджанската ССР и Иран. В северозападен Иран преобладава азербайджанското население. Неслучайно тази територия е известна като Южен Азербайджан. За ужас на съветското ръководство между 4 и 19 декември 1989 година жителите на Нахичеванската АССР, заедно с ентусиасти, пристигнали от вътрешността на Азербайджан, започват масово да излизат на границата с Иран и да рушат така наречените \"инженерни съоръжения\", с които тя е укрепена. Народният фронт на Азербайджан (НФА) участва дейно в този емоционален изблик. НФА дори влиза в конфликт с един от командирите на местните погранични отряди - Жуков. На 23 декември 1989 година на Жуков е отправен ултиматум, в срок до 31 декември да се подчини на НФА и да не противодейства на започналото демонтиране на \"кльона\". Естествено, от КГБ веднага разпространяват информация за това, че въоръжени отряди стоят на границата. Сюжетът се подема от централния съветски печат, който пише за бойци, въоръжени с ловджийски пушки и бутилки с \"коктейл Молотов\".Но на 31 декември 1989 година азербайджанците от Нахичеванската АССР си устройват масов празник на границата без каквото и да е оръжие. Тълпи от азербайджанци разрушават напълно дълъг участък от укрепената граница, преминават река Аракс и се побратимяват със своите съотечественици от другата страна на границата. [7]Едва ли това събитие е зарадвало чак толкова много властите в Техеран, които не държат особено на връзките между Северен и Южен Азербайджан. Твърди се, че от иранска страна в събитията участват над 800 души. Но в Москва то предизвиква ураган от недовлство. На 10 януари 1990 година, Президиумът на Върховния съвет на СССР приема постановление \"Относно грубите нарушения на закона за държавната граница на СССР на територията на Нахичеванската АССР\", в което станалото е \"решително осъдено\". Изданията от централния съветски печат пък се надпреварват да твърдят, че \"азербайджанците са се хвърлили в обятията на ислямския фундаментализъм\". [7]Междувременно, не без подкрепата на Народния фронт на Азербайджан, формированията на Съветската армия в Нахичеванската АССР са поканени не особено учтиво да си потърсят друга дислокация. [10] Пак в края на декември 1989 година по-радикално настроени активисти на НФА завземат различни партийни и административни сгради в Джалилабад и в Ленкоран. Заедно с унищожените близо 700 километра гранични съоръжения тези прояви на свободолюбие окончателно формират у военните, а и у партийните власти убеждението, че на азербайджанците трябва да се даде урок.Последните десет дни до трагедиятаМеждувременно съветската власт в Баку стремително губи позиции. Независимо че на 6-8 януари 1990 година, НФА е напуснат от някои от основателите си, които основават Социалдемократическата партия, всеобщото очакване е, че на предстоящите избори за Върховен съвет, насрочени за месец март 1990 година, Народният фронт може да победи. Ентусиазмът от тази възможност е огромен, на входовете на града се създават пикети и контролни пунктове на НФА.На 11 януари 1990 г. Народният фронт организира в Баку грандиозен митинг срещу бездействието на правителството. На 13 януари в центъра на Баку започва митинг с искане за оставката на първия секретар на ЦК на Компартията на Азербайджанската ССР - Абдурахман Везиров. На същия митинг е обявено създаването на Съвет за национална отбрана, начело с лидера на НФА - Елчибей.Везиров е протеже на Горбачов. Какви функции са предвиждали за Съвета за национална отбрана лидерите на НФА е до някъде неясно, но всичко минава под общия знаменател на протеста срещу бездействието на властите, докато арменците прочистват Нагорни Карабах от азербайджанското население, а и от азербайджанските власти.В тази обстановка, на същия ден като по команда, отново започват безредици и нападения над арменското население. За много от съвременниците на тези събития няма съмнение, че погромите са провокирани от съветските тайни служби, които търсят пътища за дискредитация на НФА и за убеждаване на върховната власт в страната, че \"азербайджанците трябва да бъдат поставени на мястото им\". Има свидетелства за много странно поведение на погромаджиите, които се движат със списъци с адреси, което също навежда на мисли за намеса на \"тихия фронт\".Лидерите на Народния фронт разбират, че някой им е подготвил капан с отиващи далеч последствия и полагат усилия за спиране на погрома и за спасяване на нападнатите арменци. За това свидетелстват и руснаци очевидци, както и рускоезични автори. [22]Въпреки това на азербайджанското движение е лепнат етикетът на \"погромаджии\". Разбира се, не могат да бъдат оневинени представителите на НФА, които не успяват да овладеят ситуацията. Дадени са жертви и започва ново бягство на арменци от Баку. Повечето от тях бягат в Русия и в Туркмения (в пристанището Красноводск на брега на Каспийско море), но някои се оказват в Степанакерт в Нагорни Карабах, което допринася още повече за ескалацията на напрежението.На 15 януари е обявено извънредно положение в Азербайджанската ССР, но то не се отнася за столицата Баку. \"Центърът\" се готви планомерно за \"окончателното решение\" на въпроса с азербайджанското непослушание. Едновременно с това през следващите дни Баку се тресе от протести и стачки. НФА призовава да се блокират казармите в града, за да не може да се използва военна сила срещу протестиращите. Блокирани са и правителствените сгради. [10] [7]На 19 януари 1990 година вече нищо не може да спре стремителния ход на събитията. Баку е парализиран от стачка и залят от протести с искане да не се въвежда извънредно положение в столицата. Около казармите са издигнати барикади и стотици хора дежурят на тях, за да не допуснат излизането на армията на улиците. Участниците в протестите изобщо не си дават сметка, че Съветската армия вече се придвижва по суша, въздух и вода към Баку и че казармите скоро няма да са главната им грижа.Междувременно диверсионна група на съветските тайни служби взривява телевизионния предавател в Баку. Докато НФА и Москва се обвиняват взаимно в това кой е извършителят, Върховният съвет на Нахичеванската автономна съветска република обявява нейното напускане на състава на СССР и независимостта си.Военните вече могат да щурмуват Баку. И кръвта скоро потича като река.", "date": "2019.01.20", "title": "\"Черният януари\" в Баку - 1990, Карабахският конфликт и разпадането на Съветския съюз"}
{"url": "https://news.bg/regions/osadiha-uchitelka-za-boy-s-prachka-na-pet-detsa-ot-shumen.html", "text": "Осъдиха учителка от бившето Помощно училище в Шумен за малтретиране на 5 деца, информира Нова телевизия. Сигналът за случая е подала дикторката на Центъра за специална образователна подкрепа Мария Пенева. Там учителката е малтретирала децата.Дикторката разпоредила проверка след подаден сигнал от родител за насилие над детето му. След вътрешно разследване и чрез записите на видеокамерите е установено, че учителката е упражнявала физическо насилие над 5 деца през различни периоди от време. Удряла ги е с пръчка и ги шамаросвала.По думите на дикторката материалите по случая са дадени на компетентните органи, а учителката е дисциплинарно уволнена.", "date": "2019.01.20", "title": "Осъдиха учителка за бой с пръчка на пет деца от Шумен"}
{"url": "https://news.bg/society/ne-sme-bezsilni-sreshtu-nasilnitsite-tvardi-psihiatarat-galabova.html", "text": "\"Не сме безсилни, но превенцията и профилактиката е по-важната.\" Това заяви пред Нова телевизия д-р Цветеслава Гълъбова, директор на държавната психиатрична болница \"Свети Иван Рилски\" във връзка с последното Специалистът отбеляза, че човек може да прояви агресия заради ревност, но да се рови в телефона на друг, е израз на тежък комплекс. Гълъбова подчерта, че ревнивците са нестабилни хора и нямат доверие дори на себе си.По думите ѝ емоциите не могат да се владеят, но върху изявата може да има контрол. Тя е категорична, че трябва да учим децата си да владеят емоциите си и да получават по-строги наказания в зряла възраст.Според Гълъбова все повече хора отказват да спазват нормите на обществото, а това е сериозна диагноза.Тя добави още, че във възпитанието на българските деца, играе огромна роля присъствието на двама родители в семейството.По данни на Нова телевизия 28 са убитите българки за изминалата година.Припомняме, че през последните месеци случаите на домашно насилие зачестиха. Преди убиийството в \"Банишора\", на 29 октомври , а на 17 декември ", "date": "2019.01.20", "title": "Не сме безсилни срещу насилниците, твърди психиатърът Гълъбова "}
{"url": "https://news.bg/world/izbuhna-eksploziya-v-damask.html", "text": "В близост до столицата на Сирия се е чула експлозия, а първоначалните доклади сочат \"терористична\" атака, съобщи сирийската държавна телевизия, цитирана от \"Ройтерс\".Държавната телевизия съобщи, че има ранени, но не дава повече подробности.Държавната информационна агенция SANA заяви, че взривът е насочен към военен контролно-пропускателен пункт в района и добавя, че близките пътища са затворени. Той добави, че втора атака в същия район е осуетена от силите за сигурност.По информация на АФП не е ясно дали взривът е бил причинен от бомба, която е била засадена, или от самоубийствена атака. Гражданската война в Сирия е убила половин милион души и е принудила повече от половината население на страната от преди войната да напусне домовете си и да ги изтегли в глобални и регионални сили.Сирийският президент Башар ал-Асад, чиито сили са възстановили по-голямата част от Сирия с руска и иранска подкрепа, се е придържал към властта по време на целия конфликт и се смята, че не желае да дава сила след края му. ", "date": "2019.01.20", "title": "Избухна експлозия в Дамаск"}
{"url": "https://news.bg/regions/neizvesten-schupi-prozorets-na-sofiyskata-sinagoga.html", "text": "Неизвестен мъж счупи прозорец на Голямата молитвена зала в Централната Софийска синагога. За това съобщиха от организацията на евреите в България \"Шалом\" във фейсбук страницата си.Инцидентът е станал вчера следобед. Мъжът е хвърлил камъни откъм ул. Вашингтон.От организацията подчертават, че случилото се е само дни преди Международния ден в памет на жертвите на Холокоста - 27 януари.Председателят на ОЕБ \"Шалом\" Александър Оскар заявява, че е обезпокоително, че не е имало реакция от страна на минувачите по улицата.По думите му езикът на омразата в Бълагрия вече има физически прояви с директни посегателства върху еврейска комунална собственост.", "date": "2019.01.20", "title": "Неизвестен счупи прозорец на Софийската синагога"}
{"url": "https://news.bg/politics/borisov-stroyava-partiynite-reditsi.html", "text": "Половин час преди началото на Национална предизборна среща на ГЕРБ лидерът на партията и министър-председател Бойко Борисов обиколи коридорите около зала 3 на НДК, за да подбере партийците и да ги строи в залата.Срещата започва в 12.00 ч.Преди уречения час голяма част от евродепутатите и депутатите на партията вече са заели работните си места, готови да чуят какво ще каже партийният им лидер и какви ще са заръките му за предстоящите избори.", "date": "2019.01.20", "title": "Борисов строява партийните редици"}
{"url": "https://news.bg/politics/amerikantsite-iskali-da-izgonyat-rusnatsite-ot-balkanite.html", "text": "\"Има битка за Балканите, в която американците искат да изгонят руснаците окончателно от Балканите.\" Това заяви пред bTV журналистът и депутат от БСП Тома Томов.По повод решението за  той коментира, че самолетът е много добър. Според него обаче самата процедура в парламента е била фарс.\"Ясно беше, че след като си в този съюз, решението ще се вземе във Вашингтон. Това е част от голямата игра, която става на Балканите\", подчерта Томов.По повод той отбеляза, че Тереза Мей няма големия опит на велики държавници като Чърчил и Макмилан и прави грешки, защото в ключов момент застава начело на страна, която е дълбоко разделена.Томов е категоричен, че основната ѝ грешка е била, че е обявила избори. По думите му тя е катастрофална във воденето на предизборна кампания.Депутатът изтъкна, че Мей ще влезе в историята като жената, която е имала най-голямата загуба - 230 депутати.Според него в момента Англия не е в състояние да решава проблемите при толкова дълбоко разделено общество. Той обаче допълни, че разделено е и обществото в Европа, в Америка, в Русия, както и при нас.Томов коментира и управлението на Доналд Тръмп в САЩ - днес се навършват точно 2 години, откакто американският президент влезе в Белия дом.Той е на мнение, че е важно дали Тръмп може да удържи този курс на икономиката и да не се получи рецесия.Депутатът обърна внимание и на \"Никой не знае дали има такава връзка, ако има, колко е дълбока, с пари ли го държат\", обясни Томов.Според него, ако това се докаже и Тръмп падне, това може да е проблем и за оставането на Путин на власт.", "date": "2019.01.20", "title": "Американците искали да изгонят руснаците от Балканите"}
{"url": "https://news.bg/world/prints-filip-poluchi-preduprezhdenie-ot-britanskata-politsiya.html", "text": "97-годишният съпруг на кралица Елизабет принц Филип получи предупреждение от полицията, след като е бил сниман без предпазен колан, само два дни след като е участвал в катастрофа, докато е бил зад волана, предаде \"Ройтерс\".Вестниците показаха снимки на Филип, който управлява резервен Land Rover в събота в резиденцията на кралските съграждани в Норфолк. Там се вижда, че не е използвал предпазен колан, докато шофира.Припомняме, че на 17 януари , в графство Норфолк.Принцът остана невредим. Другият шофьор, 28-годишна жена е претърпяла операция на коляното си, а 45-годишна жена пътника в колата, която също имала деветмесечно бебе на борда, получила счупена китка. Те бяха отведени в болница, но по-късно бяха освободени.", "date": "2019.01.20", "title": "Принц Филип получи предупреждение от британската полиция"}
{"url": "https://news.bg/int-politics/lukashenko-vazmozhna-e-obshta-valuta-s-rusiya-no-nyama-da-e-rublata.html", "text": "Президентът на Беларус Александър Лукашенко допусна въвеждането на обща валута с Русия, но по модела на еврото в ЕС, а не чрез налагане на руската рубла. Изявлението беше направено на среща със сегашния и с бивши министри на външните работи на страната, предаде агенция \"Белта\".По думите му, обща валута може да бъде създадена при равни условия за двете страни, но Минск не приема тя да бъде пусната от Централната банка на Русия. Лукашенко допълва, че като пример трябва да се вземе функционирането на Еврозоната.Лукашенко допусна и създаването на по-тесен съюз с Русия, но подчерта, че това е въпрос, който трябва да бъде решен от гражданите на двете държави. Той заяви, че страната му има право да бъде във \"всякакви съюзи\" с други държави.\"Не виждам основания за промяна на външнополитическия курс\", обобщи Лукашенко.Заради влошаващото се икономическо положение в Беларус от декември насам се появиха множество коментари, че страната може да бъде присъединена към Руската федерация. В медиите се появиха множество публикации за натиск от страна на Москва в тази посока.Впоследствие Лукашенко обяви, че търси алтернативни варианти за енергийни доставки чрез балтийските страни, което е ход в посока към елиминиране на зависимостта от Русия.В края на 2018 г. източници на беларуския вестник \"Наша Нива\" съобщиха, че на заседание на държавното ръководство са обсъждани възможните стъпки на Минск при натиск от страна на Москва за присъединяване на Беларус към Русия.Кремъл от своя страна отрече да прилага подобен натиск; по думите на говорителя Дмитрий Песков \"двете страни се движат една към друга, а не на една страна\".Лукашенко обаче в предходните месеци нееднократно алармираше за аспирациите на Русия да лиши Беларус от суверенитет.На 14 декември той заяви, че \"Беларус е готова към поетапна интеграция с Русия\", но е безполезно Москва да използва натиск.На 10 януари беларуският президент заяви, че ", "date": "2019.01.20", "title": "Лукашенко: Възможна е обща валута с Русия, но няма да е рублата"}
{"url": "https://news.bg/weather/oblachno-pochti-tiho-sas-slabi-valezhi-ot-dazhd.html", "text": "Времето през неделния ден ще бъде облачно, единствено в някои източни райони облачната покривка ще се разкъсва и ще се прокрадват слънчеви лъчи.В западните и в южните райони са възможни слаби превалявания от дъжд.В северозападната част на страната дъждът ще бъде примесен със сняг.Времето ще бъде почти тихо. В източната половина и в поречието на Струма се очаква слаб вятър от юг и югоизток.В по-голямата част от страната минималните температури ще варират 1-2 градуса под и над нулата. По Черноморието те ще са около 3-4 градуса.Максималните температури на повечето места ще са в интервала 3-8 градуса, по Черноморието и крайните южни райони - до 9.", "date": "2019.01.20", "title": "Облачно, почти тихо, със слаби валежи от дъжд"}
{"url": "https://news.bg/int-politics/tramp-e-gotov-da-otstapi-za-mechtatelite-no-nastoyava-za-5-7-miliarda-za-stenata.html", "text": "Президентът на САЩ Доналд Тръмп отправи ново предложение към демократите за излизане от  на правителството, предадоха информационните агенции.В официална реч той заяви, че е готов на компромис по отношение на програмата DACA (Deferred Action for Childhood Arrivals), защитаваща нелегалните имигранти в детска възраст, които американското общество нарече \"мечтатели\" - да не бъдат депортирани. Става дума за стотици хиляди случаи.Тръмп, който от 2 години се опитва да отмени програмата, предлага да я удължи с три години.Същевременно американският президент е готов да се откаже от построяването на стена по цялата граница с Мексико и предлага тя да бъде с дължина 370 километра.Той обаче продължава да настоява сумата за построяване на съоръжението да бъде увеличена до 5.7 милиарда долара.Дължината на сухопътната граница между двете държави е 3145 километра. На около 1050 километра от тях вече са поставени различни прегради.Влиятелни демократи веднага отхвърлиха предложението на Тръмп.\"За съжаление неговото предложение е компилация от вече отхвърлени инициативи, всяка от които е неприемлива. Това не може да се приеме като честен опит за връщане на стабилността в живота на хората\" - коментира председателката на Камарата на представителите Нанси Пелоси, цитирана от Би Би Си.Демократите заявиха също, че няма да водят преговори с президента, докато не прекрати блокадата на правителство и не върне служителите на работа.Същевременно председателят на Сената, републиканецът Мич Макконъл, заяви, че ще представи предложението на президента за гласуване от сенаторите.Спорът за бюджета между Тръмп и доминирания от Демократическата партия Конгрес продължава вече 29 дни. Заради отказа на демократите да отпуснат поисканата сума за стената, Тръмп обяви частично спиране на работата на правителството. Бяха затворени държавни институции, съдилища, музеи и други ведомства. Принудително спряха работа около 800 хиляди държавни служители.Тръмп отказва да подкрепи проекта за бюджет на Конгреса, ако в него не бъдат заложени поисканите средства за .", "date": "2019.01.20", "title": "Тръмп е готов да отстъпи за „мечтателите“, но настоява за 5.7 милиарда за стената"}
{"url": "https://news.bg/politics/gerb-tragvat-kam-pobeda-sas-skorostta-na-f-16.html", "text": "С бурни аплаузи бе посрещнат лидерът на партията Бойко Борисов. Той седна до дясната си ръка в партията и заместник Цветан Цветанов. От лявата му страна пък е кметът на столицата Йорданка Фандъкова.Първа послание отправи еврокомисарът Мария Габриел. \"Вие сте тези, с които усещам пулса и заряда на ГЕРБ\", обяви тя. Габриел изтъкна, че евроизборите са важни, защото засягат всеки един.\"Европа е във всеки наш дом\", подчерта еврокомисарят. По думите ѝ Европа е нашето настояще и бъдеще.\"Имаме опит, който е екипен\", похвали тя герберите. Според нея не съществува предизивкателство, което Европа и България да не могат да преодолеят, ако \"сме заедно\".\"Европа има нужда от лидери като премиера Борисов\", изтъкна българският еврокомисар.Тя пожела да продължават с енергия, решимост и мъдрост заедно.\"Жребият е хвърлен\", каза и кметът на Бургас Димитър Николов. На партията той пожела успех със скоростта на F-16.Столичният кмет Йорданка Фандъкова посочи, че било важно да се покаже на хората, че ГЕРБ си вършат работата.\"Управлението преди всичко е отговорност пред хората\", изтъкна тя. По думите ѝ са изправени пред много агресивен противник.Популизмът бил от всички страни. \"Това показва безсилие и безидейност\", каза Фандъкова. В тази кампания партията щяла да е опозиция на популизма.", "date": "2019.01.20", "title": "ГЕРБ тръгват към победа със скоростта на F-16"}
{"url": "https://news.bg/regions/v-yambol-protestirat-sreshtu-politicheskoto-statukvo.html", "text": "Жители на Ямбол протестират срещу системата и политическото статукво, съобщи bTV.Недоволството е в подкрепа на Войводиново. Протестиращите искат събаряне на всички незаконни постройки и спиране на социалните помощи за хора без трудов стаж, чиито деца не ходят на училище.Ямболии настояват още неграмотните да нямат право на глас. Събрали са исканията си в 12 точки.Организаторите твърдят, че следващата неделя и други градове ще последват примера им.", "date": "2019.01.20", "title": "В Ямбол протестират срещу политическото статукво"}
{"url": "https://news.bg/politics/tsvetanov-predupredi-evroizborite-sa-test-za-upravlenieto.html", "text": "\"Евроизборите ще бъдат тест за управлението и стабилността на страната.\" Това обяви заместник-председателят на ГЕРБ Цветан Цветанов по време на Националната предизборна среща на партията.Той дава два дни след евровота структурите да си починат и да започнат подготовка за местните избори. \"Не чакайте последните седмици\", предупреди Цветанов и допълни, че не трябва да се подценява нито една среща и нито един проблем.\"Не трябва да се дава повод за фалшиви новини и за атаки към ГЕРБ\", призова той.Цветанов е убеден, че трябва да се покаже сила за победа в общини на БСП.\"За да се стигне до победите, трябва да имаме много силна организация по места\", подчерта зам.-председателят на партията.\"Тази година няма лято\", предупреди той и изтъкна, че втори на избори за ГЕРБ е неприемливо.\"ГЕРБ е единна и силна партия, защото има един европейски признат лидер - Бойко Борисов\", обърна се той към премиера.Цветанов пожела на ГЕРБ да се отвори към периферията и да не си мислят останалите гербери, че са самодостатъчни.Още от утре до 20 февруари местните структури трябва да си излъчат номинациите за евродепутати.\"Предстои тежка битка, но искаме ли силна и обединена Европа\", обърна се Цветанов към съпартийците си.\"Основният акцент на партията са европейските избори и подготовката за метните избори\", обясни Цветанов. Той посочи, че силата на ГЕРБ е в това, което от партията са направили за гражданите, европейските, националните и местни институции.\"Точно затова нашите опоненти ще бъдат безкомпромисни в предствянето на фалшиви новини и манипулиране на обществото, но когато са имали възможност да управляват, не са имали възможност да предложат това, което предлагат ГЕРБ\", захапа Цветанов опозицията.\"Какво предлагат БСП през всичките години, нима са предложили магистрали\", запита още Цветанов.Той припомни, че ако не е била политическата воля през 2014 г., надали сме щели да имаме това, което сме обещали.Вторият в ГЕРБ поиска да знае дали се отчитат успехите на ГЕРБ в образованието, санирането, енергийната ефективност и приходите от Региони в растежи.По думите му улисията на правителството могат да покажат какво постигнахме в сферата на образованието.\"ГЕРБ е най-добрата организационна структура и най-добрата платформа за разрешаване на местните пробмеми\", подчерта Цветанов.От ГЕРБ стартират гражданска платформа и инициатива \"Европа в нашия дом\" от 12 февуари във Велико Търново. \"Точно това е силата на ГЕРБ, когато всички работят заедно, ръка за ръка\", допълни още Цветанов.По време на форума премиерът , с които ще се борят на изборите. Борисов не пропусна да да коментира и споровете за изборът на изтребители, като ", "date": "2019.01.20", "title": "Цветанов предупреди: Евроизборите са тест за управлението"}
{"url": "https://news.bg/politics/premierat-pita-gerberite-kade-sa-im-saprotivitelnite-sili.html", "text": "Лидерът на партията Бойко Борисов се хвана за главата заради начина, по който заместникът му го представи с патос и заявката: \"ГЕРБ са номер едно\". \"Не го умея това\",похвали той заместника си.\"Искрено му се възхищавам на Цветанов за емоцията, той го прави от душа, тук няма артистизъм\", обяви Борисов.Истинската дясна партия се казва ГЕРБ, посочи той, обръщайки се към международните партньори на партията му.\"Народът избор след избор ни даваше своето доверие\", подочерта Борисов. Партията изчистила Витошка от джипове на мутри. Хората искали магистрали, детски градини.\"Направихме доста повече, отколкото може да направи една партия, но то беше лесно, защото преди нас нищо не бяха правили\", посочи лидерът на партията.Борисов се обърна към кмета на София, като подчерта, че много бързо някои хора са забравили какво ставаше на Богров. Има недоволство,анализира министър-председателят.Той недоумява как в успешни световни икономики има недоволство. Има нещо, което трябва да променим, предупреди Бойко Борисов.Няма град с нещо ненаправено, изтъкна той. \"Толкова сте силни, а ви няма имунитетът и съпротивителните сили\", обърна се към кметовете.Партията, която създала гетата питала герберите за ромите, по думите му. \"Депутатите, министри и кметове да си защитават темите\", заръча лидерът на ГЕРБ.По думите му парламентът бил гнездото на осите. Според Борисов се налагало Цветанов да проявява висш пилотаж в укротяване на темите и се закачи със заместника си, че обичал да се надприказва с пилоти, визирайки напрежението с държавния глава.\"Защо от вътре не се въздигнете, за да се съпротивителните?\", попита герберите той.Премиерът Бойко Борисов посочи, че трудно се събират пари от контрабанда. Той все пак отчете, че никога не сме имали по-ефективна борба с контрабандата отсега.\"Къде е съпротивителната сила? Първата дама излиза, нахейтва ни и Тома Биков излиза да отговаря\", отсече Борисов.Защо сме първа политическа сила и защо подкрепата към ГЕРБ намалява, недоумява Борисов.\"Ако не се изчистят къщите, това ще избие - дали в суджук или нещо друго. Хората не обичат елитарни партии. Трябва да внимаваме много дали не сме се превърнали в нещо такова и да не допуснем да се превърнем\", изтъкна Борисов.Трябва всеки един да се замисли защо ни избраха преди 10 години и защо ни връщаха, къде е грешката във всеки един от нас. \"Трябва да си поправим грешката на мига\", призова премиерът.\"Има непрекъснат жлъч и непрекъснатите обиди да се забрави миналото и най-корумпираните хора говорят за корупция в България. Първо започнаха през лъжливи сайтове и това трови атмосферата\", захапа Борисов опозицията.Според него всеки от партията трябвало да защитава региона си, без да се налага той да им напомня това.\"Искат да ни съборят от власт, те се борят за власт, а ние искаме да направим по-добър животът на хората\", продължи още лидерът на ГЕРБ.По думите му предишните избори са минали под знака на бунтовете. \"Ние не сме по-важни от хората, а ние сме се такива, каквито са ни избрали\", подчерта премиерът.\"Всеки гербер излетял в облаците да се маха\", предупреди Борисов.Той отново изтъкна успешното европредседателство. \"До ден днешен всички ни боготворят и благославят за Българското председателство на Съвета на ЕС. От Белия дом до Москва и от Париж до Берлин всички казват колко било важно, че сме го направили\", похвали се премиерът.Бойко Борисов коментира и новото име на югозападната ни съседка. Негов приятел се пошегувал с него: \"Защо Северна Македония, умрехме от студ, не можа ли нещо по-топло, брато\". Той похвали и енергийните проекти.\"Успяваме да балансираме между всички интереси, по начин, който разумнтие хора го оценяват. Полагаме огромни усилия за излизането на Великобритания от Брекзит\", отбеляза Борисов.Той обърна внимание, че трябва да са готови за всякакъв сценарий, като допълни, че това ще бъде тежка катастрофа за Европа\"Връщаме се към 1920 г., но ако караме така ще се върнем през 1939 г., ако така върви светът\", тълкува премиерът.Борисов увери, че са заделени пари за АМ \"Тракия\". \"Ако е било лесно БСП, ДПС, Иван Костов и Тодор Живков да са го направили, но не са\", категоричен е Борисов и допълни, че всичко, което е заявено по план трябва да бъде направено.Премиерът поиска да бъдат направени първите пет копки на АМ \"Хемус\" през март.\"Обичам ви, но не е даденост това\", обърна се той към съпартийците си.\"Факт е, че БСП, с тези провалени политици ни доближават. Това, ако не ви светне червена лапичка, аз ще си светна синя лампичка\", завърши той.Изказване на форума направи и зам.-председателят на партията Цветан Цветанов, който заяви, че Борисов не пропусна да коментира и споровете за изборът на изтребители, като ", "date": "2019.01.20", "title": "Премиерът пита герберите къде са им съпротивителните сили"}
{"url": "https://news.bg/politics/borisov-sravni-f-16-i-gripen-s-taksi-i-avtobus.html", "text": "Премиерът Бойко Борисов коментира споровете около избора на нов боен изтребител за авиацията ни.Пред съпартийците си на националното събрание той обясни, че НС е дал правото на МС да преговаря за най-доброто.\"Когато завършат преговорите, ще видим дали ще вземем най-доброто\", подчерта той.\"Все едно да ти трябва автобус, Данче, а да си купиш такси\", обясни Борисов на кметицата. Трябвал ни боен самолет, а не такъв, който да си кръжи.\"Когато не можем да вземем най-доброто, ще вземем такси\", допълни лидерът на ГЕРБ. Няма обаче да се задължават следващите поколения.Всички военни проекти били важни, по думите му, не само самолетите, от които се интересувал част от политическия елит.Припомняме, в последния работен ден преди Коледните празници  с доклад, в който се препоръчва избора на F-16. Самият доклад не е категоричен и препоръчва още разговорите по офертите да продължат. Докладът бе внесен в Министерския съвет и отиде в Народното събрание, където, въпреки съпротивата на БСП, \"Воля\" и част от ОП, . Комисията препоръчва и промяна на методиката за избор на изтребители.До 1 октомври в Министерството на отбраната  за общо четири типа бойни самолети. Преди това като пoтeнциaлни дocтaвчици бяха спрягани 7 cтpaни.В последната работна седмица от миналата година  страната ни за закупуването на нови бойни самолети. И до този момент двете компании, продължават да заявяват готовност за преговори и подобряване на офертите.Държавният глава Румен Радев остро разкритикува доклада на комисията към МО като , което пък отключи поредна размяна на реплики между \"Дондуков\" 1 и 2.В отговор на думите на Радев , като поиска президентът Румен Радев да каже кого има предвид, когато говори за лобизъм.", "date": "2019.01.20", "title": "Борисов сравни F-16 и Грипен с такси и автобус"}
{"url": "https://news.bg/world/sblasatsi-na-mnogohilyadniya-protest-v-gartsiya.html", "text": "До сблъсъци по време на  се е стигнало в гръцката столица Атина, предаде АФП.Съобщава се за десетки ранени, сред които и полицаи. Полицията съобщава, че маскирани провокатори са замеряли полицаи с камъни и други предмети. В отговор, органите на реда са използвали сълзотворен газ. Според различните източници, участвали са между 60 000 и 100 000 души. Правителството осъди \"Златна зора\" за провокациите и насилието. Припомняме, че несъгласните се събраха днес, за да протестират срещу  с Македония, което урежда спора между двете страни и е насрочено за гласуване в парламента на Гърция следващата седмица.Протестът е един от най-големите в Атина, свързан със споразумението за името на Македония.Много гърци смятат, че името Македония предполага териториална претенция над северния регион на тяхната страна.Договореното между Атина и Скопие  този месец. Гръцкото парламентарно одобрение е необходима стъпка за балканската нация да започне процеса на присъединяване към Европейския съюз и НАТО.", "date": "2019.01.20", "title": "Сблъсъци на многохилядния протест в  Гърция "}
{"url": "https://news.bg/bulgaria/radeva-izumena-che-borisov-se-zanimava-s-neya-predvizhda-napadki-sreshtu-prezidenta.html", "text": "Първата дама Десислава Радева \"отговори\" на вчерашното изказване на премиера  в което беше спомената. Къде е съпротивителната сила? Първата дама излиза, нахейтва ни и Тома Биков излиза да отговаряОбичам ви, но не е даденост това. Факт е, че БСП, с тези провалени политици ни доближават. Това, ако не ви светне червена лапичка, аз ще си светна синя лампичка\", каза Борисов.Това заяви той по време на Националната предизборна среща на ГЕРБ в неделя.Тези думи дадоха повод на Радева за коментар във \"Фейсбук\". Това надминава и най-смелите фантазии. Лидерът на управляващата партия да се занимава със съпругата на президента при откриване на предизборната им кампания.Съзирам причинена болка. На подсъзнателно ниво ;) Не разбирам каква е моята вина.\"Изпуснати\" реплики от типа \"Казвам ти, куме - сещай се снахо\" ме навеждат на мисълта, че в предстоящата надпревара ще има най-вече нападки срещу президента, вместо истинско политическо състезание. Дано греша!Щото иначе се чудя как ли ще надградят говоренето по мой адрес до изборите?! Всъщност винаги може още..., написа Радева във \"Фейсбук\".Припомняме, че не за първи път Първата дама коментира нападки срещу себе си, включително и в нейно присъствие, които според нея бяха представени в медиите провокативно. ", "date": "2019.01.20", "title": "Радева изумена, че Борисов се занимава с нея, предвижда нападки срещу президента "}
{"url": "https://news.bg/world/desetki-zaginali-i-raneni-pri-atentat-v-siriya.html", "text": "Най-малко 10 души загинали, повече от 20 други са били ранени при атентат в Сирия. Двойна експлозия е разтърсила северния град Африн. Едната бомба е била взривена в близост до автобусна спирка. Все още никой не е поел отговорност за атаката. Атаката обаче съвпада с годишнината от турската военна операция в тази част на Сирия срещу кюрдските групировки. Турският президент Реджеп Ердоган заяви, че такива атаки няма да спрат Анкара. Припомняме, че това еАфрин е населен предимно с етнически кюрди, като турската офанзива през март принуди много от тях да бягат.Градът се намира близо до турската граница.", "date": "2019.01.20", "title": "Десетки загинали и ранени при атентат в Сирия "}
{"url": "https://news.bg/world/arestuvani-sled-bomben-atentat-v-severna-irlandiya.html", "text": "Четирима души са били арестувани след бомбен атентат в Лондондери, Северна Ирландия, предаде \"Дойче веле\". Арестите са били извършени в неделя. Задържаните са на възраст между 20 и 42 години. Според разследващи, извършителите са поддръжници на групировката ИРА и продължават нейната революционна дейност десетилетия след официалното разоръжаване. Според тях, групировката Нова ИРА е срещу мирния договор от 1998 година. Полицията съобщава, че това е малка, непопулярна група от хора, които искат да върнат ирландците назад. Политици от всички партии, включително и Шин Фейн, осъдиха атаката. Атентатът е бил извършен с кола-бомба, взривена в близост до съда в центъра на града. Няма жертви и ранени. Колата е била крадена. Шофьорът е бил отвлечен и държан в къща, докато с колата му е бил извършен атентатът. Това се случва, докато тече . Един от въпросите при преговорите за Брекзит бе за границата между Ейре и Северна Ирландия. . ", "date": "2019.01.20", "title": "Арестувани след бомбен атентат в Северна Ирландия "}
