{"url": "https://news.bg/world/atentatat-v-manhatan-otmashtenie-zaradi-gaza.html", "text": "Отмъщение заради решението на САЩ за Йерусалим и последвалите насилия в Газа. Това е мотивът зад днешния атентат в Манхатън, предадоха световните информационни агенции. Това е признал извършителят на полицията. При нападението пострадаха четирима души, между които и самият атентатор. Самоделна бомба избухна в метрото на Ню Йорк, конкретно в подлез между Седмо и Осмо авеню на 42-ра улица. Нападението е станало тази сутрин до автогара Port Authority, в близост до \"Таймс скуеър\".Нападателят е 27-годишният Акайед Ула, който има изгаряния в областта на корема и по ръцете. Той е в съзнание, откаран е в болница.По непотвърдена информация Ула е от Бангладеш. Живее в САЩ от седем години, регистриран е на адрес в Бруклин.Не е открита директна връзка между него и групировката \"Ислямска държава\", въпреки че според разследващи той е последовател. ", "date": "2017.12.11", "title": "Атентатът в Манхатън - отмъщение заради Газа "}
{"url": "https://news.bg/world/100-balgari-zakasaha-vav-frankfurt-zaradi-otmenen-polet-do-sofiya.html", "text": "100 българи закъсаха във Франкфурт заради отменен полет до София. Самолетът на \"Уиз Еър\" трябвало да излети на 10 декември (неделя) в 15 и 40 часа от Франкфурт на Майн към София, съобщава БТВ.Българските граждани са били транспортирани от летището и настанени в хотели в радиус от около 40 км, след телефонен разговор на българския консул във Франкфурт Стефан Димитров.По информация на българската мисия и Министерство на външните работи, разходите за нощувка са поети от авиокомпанията. От консулството информират, че след разговори с авиокомпанията е установено, че групово решение за прерутиране не може да бъде очаквано.Днес пътниците са превозени от хотелите до летище Франкфурт на Майн. Самолет на \"Уиз Еър\" би трябвало да качи една част от тях на полет до София. Пътниците, които не успеят да бъдат превозени с този полет ще могат да потърсят вариант за прибиране в България чрез директен полет на \"Луфтханза\" по-късно през днешния ден или с друг полет с междинно кацане.Консулството на България във Франкфурт е в постоянна връзка с българските граждани, като информира, че част от тях вече са намерили алтернативен начин за транспорт до София. За съдействие гражданите могат да се обръщат към дежурните телефони на консулството във Франкфурт: ++49 69 509 278 13 10.", "date": "2017.12.11", "title": "100 българи закъсаха във Франкфурт заради отменен полет до София"}
{"url": "https://news.bg/world/silen-snegovalezh-sazdade-haos-v-zapadna-evropa.html", "text": "Силен снеговалеж причини проблеми в Западна Европа, включително много полети са отменени или забавени на летища в Холандия и Белгия, съобщава БиБиСи.Близо 300 полета на KLM са отменени на летище \"Схипхол\" и 50 на летището в Брюксел.Пътуващите са посъветвани да проверят графика на полетите си преди да тръгнат към летището заради лошото метеорологично време.В Германия обилният снеговалеж причини много автомобилни катастрофи и задръствания, а също така и забавяне разписанието на влаковете.Повече от 300 полета бяха отменени в неделя на летището във Франкфурт.В 32 района във Франция е обявено бедствено положение. Хиляди домакинства са останали без ток.Всекидневникът \"Паризиен\" пише, че около 80 000 домакинства са останали без електричество в Долина Луар.Снегът създаде проблеми и в северните райони на Италия. Вестник \"Стампа\" пише, че училищата в Лигурия, Пиемонт и Тоскана са затворени.Фериботните услуги до Неапол са преустановени заради бурен вятър.Силният снеговалеж създаде проблеми във Великобритания в неделя.", "date": "2017.12.11", "title": "Силен снеговалеж създаде хаос в Западна Европа"}
{"url": "https://news.bg/politics/navrah-nikulden-pokaniha-rsk-mig-za-remont-na-iztrebitelite-ni.html", "text": "От Военното министерство са поканили РСК МиГ за преговори за ремонт и удължаване на ресурса на 15 наши изтребителя МиГ-29.Решението за откриване на процедура за Интегрирана логистична поддръжка (ИЛП) за Военновъздушните ни сили е публикувано на 6 декември 2017 г. За сумата от 81 294 416 лева изпълнителят на поддръжката трябва да осигури 50% остатъчен ресурс на системите и агрегатите на самолета, както и възможност за постигане на годишен нальот от 1450 часа - 1000 часа на 12 МиГ-29А и 450 часа на 3 МиГ-29УБ. Има изискване и за поне 66,6% оперативна готовност на ескадрилата МиГ-29.Според офертата, дружеството (РСК МиГ) се явява единствен изпълнител на поръчката, тъй като не е предоставило лиценз за ремонт на своята продукция на друго чуждестранно предприятие. Поканата към РСК МиГ е за преговори е за 19 декември 2017 г.", "date": "2017.12.11", "title": "Навръх Никулден поканиха РСК МиГ за ремонт на изтребителите ни"}
{"url": "https://news.bg/world/kitay-ne-uspya-da-blokira-diskusiya-za-choveshkite-prava-v-oon-za-kndr.html", "text": "Китай не успя да спре четвъртата годишна среща на Съвета за сигурност на ООН за нарушенията на човешките права в Северна Корея. Пекин обяви, че това не е точният форум за обсъждане на казуса и предупреди, че само допълнително ще нажежи напрежението в региона, информира Ройтерс.За четвърти път Китай неуспешно се опита да блокира срещата, поисквайки процедурно гласуване. Минимум 9 гласа са необходими, за да се спечели подобно гласуване. Китай, Русия, САЩ, Великобритания и Франция не могат да използват правото си на вето.Десет страни членки гласуваха в подкрепа провеждането на срещата, като Китай, Русия и Боливия гласуваха \"против\", а Египет и Етиопия - \"въздържал се\".Според Китай срещата ще е контрапродуктивна и няма да помогне за намаляване на напрежението на Корейския полуостров.Доклад на ООН от 2014 г. за човешките права в КНДР заключи, че ръководството на тоталитарната държава трябва да бъде съдено заради системни нарушения на човешките права.През миналата година САЩ вбесиха КНДР с включването на лидера Ким Чен-ун в списък с нарушители на човешките права.Северна Корея многократно отхвърля обвиненията.В петък Съветът за сигурност на ООН ще проведе министерска среща за ракетната и ядрена програма на Северна Корея.", "date": "2017.12.11", "title": "Китай не успя да блокира дискусия за човешките права в ООН за КНДР"}
{"url": "https://news.bg/world/tramp-obvini-otnovo-medii-che-razprostranyavat-falshivi-novini.html", "text": "Американският президент Доналд Тръмп отрече появилите се информации, че гледа телевизия от 4 до 8 часа на ден. Той направи това по познатия за него начин - със съобщение в профила му в \"Туитър\".Като \"фалшива новина\" определи държавният глава тази публикация на \"Ню Йорк Таймс. Припомняме, че според публикацията, американският президент обикновено гледа телевизионните предавания сутрин. Той започва с CNN, превключва към конкурентния телевизионен канал Fox News и понякога до MSNBC.В съобщението си обаче, Тръмп заявява, че счита и CNN, и MSNBC за медии, разпространяващи фалшиви новини. Тръмп многократно заявява открито, че повечето американски медии умишлено се противопоставят на него, като публикуват неточна информация. През март президентът нарече вестника \"Ню Йорк таймс\" и телевизионните компании CNN, NBC, CBS и ABC враговете на американския народ. В края на ноември държавният глава в своя Twitter шеговито предложи да проведе конкурс сред американските медии за титлата на най-измамни новини.", "date": "2017.12.11", "title": "Тръмп обвини отново медии, че разпространяват фалшиви новини "}
{"url": "https://news.bg/economics/ombudsmanat-maya-manolova-poiska-ot-kevr-da-namali-tsenata-na-vodata.html", "text": "Общественият защитник Мая Манолова е категорична, че периодът на инфлацията за изчисление на цената на водата е субективно подбран в ущърб на гражданите. Това стана ясно от нейно становище, изпратено до председателя на Комисията за енергийно и водно регулиране (КЕВР) Иван Иванов за увеличение на ВиК услугите от 1 януари 2018 г. в 14 области в страната.\"За пореден път държавният регулатор не счете за необходимо да проведе обществено обсъждане по един толкова важен въпрос, който засяга потребителите в областите: Смолян, Варна, Пловдив, Силистра, Кърджали, Русе, Перник, Монтана, Шумен, Сливен, Бургас, Ямбол, Враца, София-град\", пише омбудсманът.Тя подчертава, че \"правилното определяне на цените на ВиК услугите е въпрос от обществена значимост за развитие на ВиК сектора\".Манолова посочва, че на практика КЕВР и ВиК дружествата обсъждат цени, които се плащат от трета страна, без последната да има възможност да вземе отношение по тях. \"Това, освен че е незаконосъобразно, е и неморално\", категорична е Манолова.В становището си до председателя на КЕВР тя акцентира и върху факта, че вместо инфлацията от януари до октомври т.г., която е 0,7 %, регулаторът е взел предвид справка от декември 2016 г. до края на октомври т.г. - 1,9 %.От друга страна, Мая Манолова посочва, че всъщност инфлацията следва да се изчислява от момента на влизане в сила на утвърдената цена за 2017 г. за ВиК услугите, която е различна за операторите.Омбудсманът дава и пример за абсурдността на ситуацията с предстоящото изменение на цените на водата за ВиК Ямбол.\"При спазване на нормативните изисквания, одобрената цена на водата за ВиК Ямбол за 2018 г., не би следвало да се изменя. Вместо това, за този ВиК оператор цената на водата е с най-голямото увеличение - 20%\", изтъква парадокса Манолова.Манолова е категорична, че КЕВР ползва данните от изследването на Националния статистически институт /НСИ/, но това, което е със завишени параметри. Регулаторът ползва \"Статистика на доходите и условията на живот\", където данните са чувствително по-високи от друго тяхно изследване за същата година - \"Наблюдение на домакинските бюджети относно средно месечния доход на домакинствата\". Тя препоръчва да се постигнат по-ниски и справедливи цени, в съответствие със закона\", пише в становището си до КЕВР омбудсманът.", "date": "2017.12.11", "title": "Омбудсманът Мая Манолова поиска от КЕВР да намали цената на водата"}
{"url": "https://news.bg/int-politics/denis-rodman-zove-tramp-da-go-naznachi-kato-poslanik-v-severna-koreya.html", "text": "Денис Родман, бивша баскетболна звезда, превърнал се в дипломат на свободна практика, призова американския президент Доналд Тръмп да го назначи като посланик за мир в Северна Корея, след като неговото последно посещение в изолираното царство на вожда Ким Чен-ун беше отменено заради забрана за пътуване, наложена на американските граждани да посещават комунистическата държава, съобщава \"Гардиън\".По време на интервю в Пекин, откъдето Родман се надяваше да лети до Пхенян за шестото си посещение там, бившата НБА звезда посочи, че американските власти са го обезкуражили да го стори на фона на продължаващото напрежение между страните.\"Принципно те казаха, че точно сега не е добро време\", коментира Родман.Забраната на Държавния департамент притежатели на американски паспорти да посещават Северна Корея влезе в сила на 1 септември след смъртта на Ото Уормбиър, американски студент, който беше задържан от Пхенян в продължение на повече от година.На 29 ноември Северна Корея празнува последното си изпитание на междуконтинентална балистична ракета, твърдейки, че тя може да удари във всяка точка от континенталната част на САЩ.Родман обаче, който за първи път посети Северна Корея през 2013 г. и нарече Ким свой приятел, твърди, че сега е идеалното време - и че той е перфектният човек - да се настоява за мир.\"Ако мога да се върна там ... ще ме видите да разговарям с него, ще седна да вечерям с него, ще пием по чаша вино, да се посмеем и да си върша работата. Предполагам, че нещата ще се уредят и всеки ще може да е спокоен\", изтъкна 56-годишният Родман, добавяйки: \"Смятам, че много хора по света ... искат да отида, само за да се види дали мога да сторя нещо.\"", "date": "2017.12.11", "title": "Денис Родман зове Тръмп да го назначи като посланик в Северна Корея"}
{"url": "https://news.bg/world/garantirame-pravata-na-grazhdanite-na-es-na-ostrova-uveri-tereza-mey.html", "text": "Британският премиер Тереза Мей заяви, че по време на преговорите за Брекзит правата на гражданите са били приоритет номер едно, съобщават местни медии.Мей подчерта пред парламента на страната, че тези права трябва да бъдат реципрочни и постоянно да бъдат тълкувани.По време на изслушването тя обобщи сключеното през миналата седмица споразумение между Лондон и ЕС по първата фаза от Брекзит.Мей увери, че правата на гражданите на ЕС ще бъдат гарантирани със споразумението за Брекзит, което ще бъде вкарано в рамките на британския закон и ще бъде защитавано от британските съдилища.Първоначално ЕС искаше правата да бъдат гарантирани от Европейския съд.Що се отнася до финансите премиерът на Обединеното кралство обеща на данъкоплатците да видят \"значително спестяване\" в сравнение с членството на страната в ЕС.Тя също повтори гаранцията, че няма да има \"твърда\" граница между Северна Ирландия и Ирландия.Министър-председателят изтъкна, че Великобритания напуска ЕС на 29 март 2019 г. и че финансовите задължения ще са между 35 и 39 милиарда британски лири.Тя приветства договореностите с Брюксел, подчертавайки, че това доказва, че Обединеното кралство може да напусне ЕС по \"плавен и дисциплиниран начин\", информира АФП.Според нея това е \"добра новина\" за тези, които се страхуват, че Брекзит никога няма да се случи заради \"заплетените преговори\" и тези, които се \"тревожеха, че ще излезем без споразумение\".", "date": "2017.12.11", "title": "Гарантираме правата на гражданите на ЕС на Острова, увери Тереза Мей"}
{"url": "https://news.bg/health/meditsite-ot-loveshkata-bolnitsa-sa-v-predupreditelni-stachni-deystviya.html", "text": "Предупредителни стачни действия обяви целият персонал на Многопрофилната болница в Ловеч от днес, съобщи БНР. Те ще продължат три дни и ако не се стигне до удовлетворително решение на проблемите в здравното заведение, ще се премине към ефективна стачка.Това заявяват работещите в МБАЛ-Ловеч в декларация до министъра на здравеопазването Кирил Ананиев. Писмото е с копия до премиера Бойко Борисов, до омбудсмана Мая Манолова, до председателя на Българския лекарски съюз (БЛС) д-р Венцислав Грозев, президента на КНСБ Пламен Димитров, председателя на здравната комисия в парламента Даниела Дариткова и други институции.Здравният министър Кирил Ананиев е поискал две седмици, за да намери решение на проблемите. Това е станало на среща между ръководството на болницата и Ананиев, проведена на 22 ноември.С писма преди няколко дни Съветът на директорите информира за дефицит на животоспасяващи медикаменти и консумативи, за неполучени заплати за септември. Тъй като не последвал отговор от страна на министъра, обезвереният персонал бил принуден за предприеме предупредителни стачни действия, се казва в декларацията.От месеци лекари, медицински сестри и санитари в ловешката болница работят без заплащане. Това не им попречи да работят безупречно и да помогнат на ранените при катастрофата край Микре. Денонощно екипите се бореха самоотвержено за спасяване на оцелелите. Високият им професионализъм впечатли министър Ананиев и те заслужено получиха похвала от него.Ловешката болница е сред най-застрашените от закриване. ДАНС и прокуратура направиха проверки в лечебни заведения в цялата страна, които са доведени до ръба на оцеляване. Медиците в Ловеч очакват отговор кой е виновен за състоянието на МБАЛ и ще има ли наказани.", "date": "2017.12.11", "title": "Медиците от Ловешката болница са в предупредителни стачни действия"}
{"url": "https://news.bg/world/vozhdat-kim-chen-un-mozhe-da-kontrolira-meteorologichnoto-vreme-obyavi-kndr.html", "text": "Северна Корея е излизала с много скептични и понякога безумни твърдения за властта и възможностите на Ким Чен-ун и семейството му. Сега се похвали с най-голямото: Вождът на КНДР може да контролира метеорологичното време, съобщава USA Today.След като публикува снимки с усмихващия се Ким на вулканичния връх Пектусан - активен вулкан на китайско-севернокорейската граница, държавната медия на КНДР обяви, че \"несравнимият величествен командир\" може да контролира \"природата\".Когато Ким, облечен с черно зимно палто и черни кожени обувки, се \"изкачи\" на 2 700-метровия връх през дълбокия сняг, снежната виелица отминала и се появило \"безпрецедентно хубаво време\".Ким изглежда е бил отговорен за настъпилото слънчево време по време на мрачен зимен ден, се казва в съобщение на правителството на КНДР.Изглежда необичайни неща се случват на Пектусан.Ким Чен Ир, бащата на Ким Чен-ун, твърдеше, че е бил роден в таен военен лагер на планината и че раждането му е съвпаднало с появата на двойна дъга в небето.Според официалната му биография Ким Чен Ир също твърдял, че е бил майстор на голф - вкарвал топката за голф в 11 дупки само с един удар.Държавната медия на КНДР съобщава, че Ким Чен-ир е започнал да шофира на 3-годишна възраст и че той е отговорен за различни постижения в медицината, включително в лечението на рак, ебола и други сериозни заболявания.", "date": "2017.12.11", "title": "Вождът Ким Чен-ун може да контролира метеорологичното време, обяви КНДР"}
{"url": "https://news.bg/world/korsikanskite-natsionalisti-iskat-po-golyama-avtonomiya-ot-frantsiya.html", "text": "Корсиканските националисти считат, че е дошло време за преговори за постигането на по-голяма автономия от Франция, предаде \"Ройтерс\".Това мнение изразиха лидерите на партията \"За Корсика\" след историческата победа на провелия се вчера втори тур на местните избори. Те спечелиха 56,6% от гласовете или 2/3 от местата в местния парламент. На второ място остана корсиканската десница. Трета е партията \"Република, напред!\" на френския президент Еманюел Макрон. Лидерът на националистите Жил Симеони обяви началото на нова ера, за която мнозина не са вярвали, че ще стане реалност. Той няма сепартистки намерения, но иска преговори по фискални въпроси, признаване на корсиканския език и право за купуване на имоти само за хора, които са живеят на острова повече от 5 години. , обяви той. Силните резултати на местните партии се обясняват с разочарованието на избирателите от френските партии. Избирателната активност едва надхвърли 50 процента. ", "date": "2017.12.11", "title": "Корсиканските националисти искат по-голяма автономия от Франция "}
{"url": "https://news.bg/energy/kak-shte-se-promeni-tsenata-na-toka-sled-izmeneniyata-v-zakona-za-energetikata.html", "text": "Цената на тока може да се увеличи, ако всички производители с мощност над 5 мегавата бъдат задължени да продават електроенергията си на енергийната борса. За това предупреди председателят на Асоциацията на търговците на ток Мартин Георгиев пред БНР.Миналата седмица парламентарната енергийна комисия прие поправка в Закона за енергетиката, според която цялата електроенергия извън регулирания пазар и дългосрочните договори ще се търгува на борсата. А това, според Георгиев, нарушава конкуренцията.При монополизиране на тази дейност се притесняваме, че цените ще нараснат и ще се влоши качеството на услугата, което ще бъде негатив за всички пазарни участници. Такъв пазарен модел в цяла Европа има единствено в Румъния, който е доста критикуван както от пазарните участници, така и от Европейската комисия.Не смятам, че тази промяна в закона, по какъвто и да е начин, би облекчила ситуацията на \"Фючър енерджи\", след като в момента те може да купуват електроенергия от пазара по различни платформи и канали, докато след промяната на закона търговските участници ще бъдат дори с още по-ограничени възможности и ще могат да купуват единствено и само през платформата на борсата. Това няма да увеличи и подобри възможностите за управление на тяхното порфолио, няма да намали рисковете, а дори ще ги увеличи, смята Георгиев.Според Румен Радев от Асоциацията на индустриалния капитал в България и Руслан Стефанов от Центъра за изследване на демокрацията възможно е цените на електроенергията да паднат след законовата промяна.\"Ако имаме наистина разумно, пазарно поведение и на двете страни - и на производител, и на потребител, ще намерим съвсем разумния оптимум на цена\", каза Радев.Стефанов очаква ефективността на търговията с ток да се подобри.Според изпълнителния директор на Българската независима енергийна борса Константин Константинов пазарът в най-голяма степен ще определя цените на тока. Ние имаме правила, по които работи всеки един от пазарните сегменти. Борсата вече има 55 участници, от които 90% са активни ежедневно, допълни Константинов.", "date": "2017.12.11", "title": "Как ще се промени цената на тока след измененията в Закона за енергетиката"}
{"url": "https://news.bg/bulgaria/otets-paolo-kortezi-e-chovek-na-godinata-2017.html", "text": "Отец Паоло Кортези получава голямата награда \"Човек на годината\" 2017 в годишните награди на Българския хелзинкски комитет (БХК) за принос към правата на човека и правозащитността.Наградите бяха връчени за десети път, по случай честването на Международния ден на правата на човека, който се отбелязва на 10 декември. Това съобщават от БХК.Католическият свещеник от Белене е отличен заради силния пример за истинско милосърдие, който даде, приютявайки семейство законно пребиваващи сирийски бежанци в началото на 2017 г. Припомняме, италианският свещеник Паоло Кортези, който от години служеше в Белене, стана обект на нападки и заплахи за живота му заради закрилата, която даде на семейството сирийски християни. През всички години, прекарани в страната ни, той изразяваше своята съпричастност към историческата съдба на народа ни и стана инициатор за мемориал на жертвите, загинали в лагера в Белене по време на комунистическия режим.След поредицата от нападки и заплахи срещу него, католическата църква взе решение да го отзове от страната. Преди заминаването си той сподели, че оставя сърцето си в България.  каза Красимир Кънев, председател на журито, връчвайки наградата \"Човек на годината\" 2017 на Паоло Кортези.Освен голямата награда \"Човек на годината\" журито определи и две подгласни, както и шест специални награди.Двете равностойни втори награди са за Златина Стайкова и Радослава Станчева. Те са учителки от вече закритите от държавата болнични училища, които със собствени усилия и средства създадоха интерактивна стая към детското отделение на университетската болница \"Свети Георги\" в Пловдив, където да продължат да работят с хоспитализираните деца.Кристина Костова е българска художничка и създателка на първия шрифт на кирилица за хора с дислексия, който има потенциала да повлияе в много сфери на живота - от печатните книги и документи, през текстовете в интернет и в електрониката, до табели и знаци във външните пространства.", "date": "2017.12.11", "title": "Отец Паоло Кортези е \"Човек на годината\" 2017"}
{"url": "https://news.bg/world/skoro-shte-si-hodite-v-gaza-zaplashi-voenniyat-ministar-na-izrael-arabskite-deputati.html", "text": "Военният министър на Израел Авигдор Либерман заяви пред арабски депутати, че са в парламента на Израел \"поради грешка\" и скоро ще се \"върнат в Газа, при \"Хамас\" или в Рамала\", пише \"Таймс оф Израел\".Либерман обвини арабските депутати, че се възползват от свободите в Израел, за да \"ни унищожат отвътре\".\"Вие сте тук поради грешка\", каза той пред арабски депутати. Скоро ще настъпи денят, когато \"няма да сте тук\", добави Либерман.Той ги нарече \"военнопрестъпници\".Либерман също така предупреди, че Северен Израел не е подготвен при бъдеща война. Военният министър изрази критиката си заради липсата на бомбоубежища.", "date": "2017.12.11", "title": "Скоро ще си ходите в Газа, заплаши военният министър на Израел арабските депутати"}
{"url": "https://news.bg/world/pentagonat-skeptichen-za-izteglyaneto-na-ruskite-voyski-ot-siriya.html", "text": "Пентагонът изрази скептицизъм относно съобщението на руския лидер Владимир Путин, че е наредил частично изтегляне на войските от Сирия, съобщава АФП.Путин посети раздираната от война арабска държава и обяви, че \"значителна част\" от руския военен контингент в Сирия се връща в Русия.Но говорител на Пентагона коментира, че подобни изказвания не винаги отразяват действителността.\"\", поясни представителят.Американски източник заяви пред АФП, че Путин най-вероятно е наредил \"символично изтегляне\" на някои самолети, тъй като САЩ обявиха миналата седмица, че остават в Сирия, докато не изкоренят екстремизма.Говорителят на Пентагона подчерта, че коалицията ще продължи операцията в Сирия в подкрепа на местните сили до пълния разгром на ДАЕШ (\"Ислямска държава\") и стабилизиране на освободената територия, за да се позволи на разселените сирийци и бежанци да се върнат.Размерът на руското присъствие в Сирия е неизвестен, но според независимия руски военен експерт Павел Фелгенгауер до 10 000 военнослужещи и наемници може да са взели участие в конфликта.", "date": "2017.12.11", "title": "Пентагонът скептичен за изтеглянето на руските войски от Сирия"}
{"url": "https://news.bg/world/izrael-udari-hamas-v-gaza.html", "text": "Поредни въздушни удари в Газа извърши израелската армия, предадоха световните информационни агенции. Ударени са били позиции на групировката Хамас в Хан Юнис. Действията на военните са в отговор на изстреляна срещу израелска територия ракета. Предупредителните сирени не са се включили. Преди дни при подобни удари загинаха най-малко двама души, а повече от 20 други бяха ранни. Двамата загинали са бойци на Хамас. Унищожен е бил и използван от групировката тунел. Припомняме, че решението на САЩ да признаят Йерусалим като столица на Израел разгневи не само палестинците, но и мюсюлманите по света. ", "date": "2017.12.11", "title": "Израел удари Хамас в Газа"}
{"url": "https://news.bg/world/prilepi-darzhat-kato-zalozhnitsi-zhitelite-na-malko-avstraliysko-gradche.html", "text": "Жителите на малко градче в североизточния австралийски щат Куинсленд са били \"държани като заложници\" от 200 000 прилепи, съобщи ДПА.Жителите на Чартър тауърс са станали свидетели на масова инвазия на прилепи. Животните превъзхождали жителите на града двадесет към едно.Прилепите били от вида жълтошапчеста летяща лисица, които са най-големите прилепи в света. По думите на кмета на градчето Елизабет Шмид нашествието на прилепите е истинско бедствие, а местните жители на града живеят в кошмар. Жителите на Чартър тауърс и преди са имали проблем с летящите бозайници, но никога в такива мащаби, допълва кметът.Местният общински съвет вече е наредил да се затворят два публични парка, един плувен басейн и няколко други обществени пространства.В знак на недоволство от обсадата на прилепите жителите на градчето са излезли на протест през уикенда. Според тях проблемът вече е достигнал крайната си точка, а общината не предприема по-крайни действия срещу проблема.Причината прилепите да си направят колония в града е изобилието на местните цъфтящи евкалипти.По думите на местен жител прилепите създават редица неудобства, но напоследък ситуацията ескалирала и хората буквално не можели да напуснат домовете си. \"Ние дори на можем да излезем на задните си дворове, държат ни като заложници... Всичко в парка е покрито с екскременти, притесняваме се да не започнат да уринират върху нас\", възмущават се местните.Прилепите обаче имат своята роля - те са от решаващо значение за поддържането на местните гори и играят важна роля за опрашването на растения и цветя. От друга страна животните могат да бъдат преносители на вирусите Hendra и Lyssa, които могат да бъдат фатални за хората. Сериозен риск за здравето на местните обаче няма за сега.По думите на кмета на градчето местната управа няма средствата да се справи сама с проблема. Общинският съвет не може да наруши естественото местообитание на прилепите, защото един от двата парка в града е защитена територия за летящите бозайници.Поради това кметът на града ще изпрати делегация в столицата на щата - Брисбън. Там представителите на Чартър тауърс ще могат да се консултират и да поискат помощ за намирането на трайно решение на проблема.Предполага се обаче, че дори и прилепите да се преместят от града, най-вероятно градчето бързо ще бъде обсадено от други птици.", "date": "2017.12.11", "title": "Прилепи държат като заложници жителите на малко австралийско градче"}
{"url": "https://news.bg/int-politics/netanyahu-zayavi-na-es-sprete-da-ugazhdate-na-palestintsite-tramp-im-kazva-istinata.html", "text": "По време на среща с външните министри на страните членки на Европейския съюз в Брюксел, премиерът на Израел Бенямин Нетаняху заяви, че ЕС трябва да спре да угажда на палестинците и да последва американския президент Доналд Тръмп, който според Нетаняху им казвал истината, съобщават израелски медии.По думите на Нетаняху, действията на Израел предотвратявали разпространението на терористичната групировка ДАЕШ (\"Ислямска държава\"), допълвайки, че \"правим това, за да защитим себе си, но също така и Европа. Няма друга страна в Близкия изток, която да защитава Европа като Израел\".По-рано Нетаняху говори положително за американската мирна инициатива, докато ръководителката на европейската дипломация Федерика Могерини каза пред израелския премиер, че Европа иска да бъде по-ангажирана в преговорите между израелци и палестинци.Могерини също така приветства решението за две държави като единствената възможна рамка за разрешаване на конфликта и заяви, че ЕС подкрепя идеята Йерусалим да е споделена столица за израелци и палестинци. Нетаняху, от своя страна, заяви, че мирът зависел от палестинското признаване на Йерусалим за столица на Израел.", "date": "2017.12.11", "title": "Нетаняху заяви на ЕС: Спрете да угаждате на палестинците - Тръмп им казва истината"}
{"url": "https://news.bg/crime/mvr-zapochna-operatsiya-sreshtu-upotrebata-na-alkohol-i-narkotitsi-ot-shofyori.html", "text": "От днес до неделя, 17 декември, в България и във всички страни, членки на Европейската мрежа на службите на пътна полиция - TISPOL, ще се проведе полицейска операция за установяване на употребата на алкохол, наркотични вещества или техни аналози от водачите на моторни превозни средства.Осъзнаването от водачите на последствията, които биха причинили, управлявайки МПС, след като са пили или употребили наркотични вещества, е една от целите на акцията.Една от трите основни причини за възникване на тежки инциденти на пътя в Европа, с голям брой жертви, е точно управлението на МПС след употреба на алкохол и/или наркотични вещества.По време на проверките освен за алкохол и наркотични вещества полицейските екипи ще следят и за наличие на валидна задължителна застраховка \"Гражданска отговорност\" на автомобилистите.Според закона: ", "date": "2017.12.11", "title": "МВР започна операция срещу употребата на алкохол и наркотици от шофьори"}
{"url": "https://news.bg/health/patsientski-organizatsii-s-vot-na-nedoverie-sreshtu-kiril-ananiev.html", "text": "Пациентски организации \"Заедно с теб\" снемат доверието си от министъра на здравеопазването и от председателя на Комисия по здравеопазване. Позицията на \"Заедно с теб\" е подписана и от Асоциация за репродуктивно здраве, бременност и грижи за децата \"Усмихни се\"; Алианс на трансплантираните и оперираните АТО \"Бъдеще за всички\" и Асоциация на пациентите със сърдечно-съдови заболявания.Те са с първи вот на недоверие към Кирил Ананиев и Даниела Дариткова. Организациите обясняват, че реакцията им е относно Мораториум на иновативни молекули и нови терапии за 2018 г.От групата организации обвиняват министър Ананиев в \"крайно манипулативно и неадекватно прессъобщение\" по повод частичното вето, което президентът наложи на §6 от Закона за бюджета на НЗОК за 2018 г. Те изтъкват, че ветото е частично и касае само иновативните терапии.В официалното си позиция от организациите пишат, че свалят доверието си от здравния министър за това, че се опитва да противопоставя едни групи от обществото на други. Според тях на Кирил Ананиев му липсва отговорност към живота и здравето на пациентите. В писмото им още пише: \"Сваляме доверието си от Председателя на Комисията по здравеопазване д-р Даниела Дариткова, която предложи въпросния мораториум, убеди депутатите на гласуват в подкрепа, с мотив, забележете \"дисциплиниране на финансовата система\" срещу живота на 1000 пациента!\"Те обвиняват и 115-те депутата, гласували мораториума. По мнение на организациите мораториумът върху лекарствата засяга поне 17 медикамента, като предполагаемата обща стойност на всички тях около 25 млн. лв на фона на целия бюджет на НЗОК над 3.8 млрд. лв. Организациите изтъкват, че става въпрос за около 1000 пациенти, за които в повечето случаи досега не е имало лечение. Това са медикаменти за различни тежки заболявания, като повечето от тях вече са минали през оценка на здравните технологии и са били потвърдени като икономически и медицински ефективни терапии и от българските власти, твърдят от пациентските организации.Пациентските организации натъртват на това, че \"забранените\" лекарства се оказват животоспасяващи за пациентите и често те нямат друг изход, за да се спасят. Част от болестите, които са засегнати от мораториума, са идиопатична белодробна фиброза, хронична лимфоцитна левкемия, мултиплен миелом, туберозна склероза. В списъка със \"забранените\" лекарства са още първият продукт от около 40 години срещу остра лимфобластна левкемия и други важни медикаменти.В списъка на лекарствата, които могат и да не стигнат до пациентите е и медикамент при пациенти с рецидивиращ рак на гърдата, при които досегашната терапия не е дала резултат.", "date": "2017.12.11", "title": "Пациентски организации с вот на недоверие срещу Кирил Ананиев"}
{"url": "https://news.bg/health/peti-den-na-protesti-pred-pirogov.html", "text": "Слижители от УМБАЛСМ \"Пирогов\" протестират. Това е петият пореден ден на протести пред здравното заведение.Този път медиците настояват да има бъдат изплатени допълнителните изработени пари за миналия месец, предаде БНР.Служителите на \"Пирогов\" искат и в здравното заведение да бъдат намерени повече средства за консумативи и лекарства. По думите им в много от отделенията липсват консумативи, което е поголовно, а с всеки изминал месец медикаментите и броят на консумативите се орязвал допълнително.\"С всеки изминал месец се орязват медикаменти, орязва се броят на консумативите, включително сме стигнали стерилни ръкавици да няма достатъчно. Медикаменти сме минали на по-евтини, минали сме на ограничени бройки и се стараем да работим успешно въпреки това\", обясняват още служителите на болницата.Все пак протестиращите се надяват нещата в болницата да подобрят - те искат специалистите да не напускат здравното заведение. \"Искам, най-вече всички тези, които работят тук и са си заслужили заплащането, да си го получат.\"Очаква се скоро да стане ясно дали министърът на здравеопазването Кирил Ананиев ще уважи протеста на медиците и ще се срещне с излъчената от протестиращите група.Припомняме, на служителите на \"Пирогов\" беше на 5 декември. Тогава те поискаха оставката на директора на заведението проф. Асен Балтов. На следващия ден, 6 декември, по време на , недоволстващите представиха и мотивите си за исканата оставка. Припомняме тези мотиви без редакторска намеса:", "date": "2017.12.11", "title": "Пети ден на протести пред \"Пирогов\""}
{"url": "https://news.bg/world/v-ukrayna-opredeliha-za-terorizam-napadenie-s-rpg-nad-polski-turisticheski-avtobus.html", "text": " Украинската полиция е квалифицирала нападение над полски туристически автобус в района на Лвов като терористичен акт, съобщава \"Укринформ\", позовававайки се на източник в националната полиция на Украйна, цитирана от ТАСС.Според представител на полицията, \"9 декември в 23 и 36 часа в село Соколники в близост до комплекс \"Панска гора\", неизвестен мъж излиза от SUV Toyota и стреля веднъж в багажното отделение на автобуса с РПГ-26. След това той се връща в колата си и потегля от мястото на инцидента в неизвестна посока\".Съобщава се, че по време на взрива в автобуса няма никой. Автобусът е с повредено багажно отделение и страничните прозорци. Автобусът е пристигнал с туристическа цел, за да посети Лвов. Сред пътниците на автобуса има 20 граждани на Република Полша.Полското външно министерство изразява загриженост за този факт, като нарича инцидента \"пореден антиполски инцидент на територията на Украйна\".Украинският външен министър Павел Климкин нарича инцидента провокация, за да попречи на посещението на полския президент Анджей Дуда в Киев на 13 декември.", "date": "2017.12.11", "title": "В Украйна определиха за тероризъм нападение с РПГ над полски туристически автобус "}
{"url": "https://news.bg/int-politics/sporazumenieto-za-brekzit-ne-bilo-pravno-obvarzvashto.html", "text": "Европейската комисия обяви, че споразумението, договорено през миналата седмица между Обединеното кралство и Европейския съюз за Брекзит, \"официално\" не е правно обвързващо, защото то \"все още не е споразумение за излизане по чл. 50\" от Лисабонския договор.\"Ние разглеждаме съвместния доклад като сделка между джентълмени, разбира се, той е напълно подкрепен и одобрен от британското правителство\", коментира говорител на Европейската комисия.От друга страна, британският министър по Брекзит Дейвид Дейвис коментира вчера, че споразумението за преминаване към следващата фаза на преговорите за Брекзит било \"декларация за намерения\" и тя няма законова сила.В петък лидерите на Великобритания и на Европейския съюз обявиха, че са постигнали пробив в преговорите за Брекзит, като са се споразумели по редица въпроси, включително границата между Република Ирландия и Северна Ирландия, финансовата сметка по \"развода\", както и правата на гражданите на ЕС, които ще живеят във Великобритания след Брекзит.Главният преговарящ на ЕС за Брекзит Мишел Барние обаче заяви, че окончателното споразумение за развода трябва да бъде готово до октомври 2018 г.", "date": "2017.12.11", "title": "Споразумението за Брекзит не било правно обвързващо"}
{"url": "https://news.bg/world/konsulstvoto-ni-vav-frankfurt-pomaga-na-balgari-s-otmenen-polet.html", "text": "Полет на авиокомпания Wizzair, който е трябвало да излети в 15 и 40 от Франкфурт на Майн към София, е бил отменен. Така близо 100 българи останали без транспорт до София.След телефонен разговор на българският консул във Франкфурт Стефан Димитров, българите са били транспортирани до хотел в радиус около 40 км.По данни на българската мисия разходите за нощувка са били поети от авиокомпанията.Днес пътниците ще бъдат превозени от хотелите до летище Франкфурт на Майн в 13:30 ч. местно време. В 15:40 часа се очаква самолет на същата авиокомпания да качи една част от българите за полет до София. Пътниците, които не успеят да бъдат превозени с полета на Wizzair ще могат да потърсят вариант за прибиране в България чрез директен полет на Lufthansa по-късно през днешния ден, или с друг полет с междинно кацане.Мисията ни във Франкфурт постоянно поддържа контакт с българите там и информира, че някои от тях вече са намерили алтернативен път до България.От пресцентъра на Министерство на външните работи информират гражданите, че всички клиенти на авиокомпании приемат общите условия на тези компании със закупуването на своя билет.Искове за нанесени материални и нематериални щети се подават лично от всеки към авиокомпанията.", "date": "2017.12.11", "title": "Консулството ни във Франкфурт помага на българи с отменен полет"}
{"url": "https://news.bg/crime/zadarzhaha-v-aresta-9-migranti-minali-u-nas-nelegalno-prez-general-toshev.html", "text": "Уважени са исканията на Районната прокуратура в Генерал Тошево от съда за вземане мярка за неотклонение \"Задържане под стража\" спрямо деветима мигранти, преминали незаконно държавната граница на Република България. За извършеното престъпление в ареста са задържани трима сирийци и шестима иранци, сред които и две жени.На 7 декември румънските гранични власти задържат група от девет души от Сирия и Иран, които преминали незаконно държавната граница от Република България с Република Румъния в землището на с. Росица, община Генерал Тошево. Срещу тях Районната прокуратура в Генерал Тошево образувала досъдебни производства за това, че в землището на с. Росица, Добричка област, между 224 - 225 гранична пирамида лицата са излезли през границата на страната без разрешение на надлежните органи на властта и не през определените за това места.Част от тях са без документи за самоличност и без адресна регистрация на територията на Република България. Не са регистрирани и в бежански центрове, преминали са незаконно българската граница с Турция и са заведени първоначално в София, откъдето след това са транспортирани до с. Росица.Установен е и българският гражданин от Варна А.П., който ги е транспортирал с микробус до землището на граничното село.Микробусът се движел по черен път и ги отвел непосредствено до граничната бразда, където закъсал. Групата чужди граждани били принудени да слязат и да пренощуват в полезащитен пояс, след което преминали държавната граница и се натъкнали на полицейски патрул на румънските власти.", "date": "2017.12.11", "title": "Задържаха в ареста 9 мигранти, минали у нас нелегално през  Генерал Тошев"}
{"url": "https://news.bg/crime/prokuraturata-protestira-sreshtu-stolichna-naredba-za-grobishtata.html", "text": "В изпълнение на законоустановените си правомощия за упражняване надзор за законност върху дейността на държавните органи и органите на местно самоуправление Софийска градска прокуратура (СГП) внесе протест в Административен съд София-град (АССГ) против разпоредбите на чл. 33-38 на Наредбата за гробищните паркове и погребално - обредната дейност на Столичен общински съвет.Проверката по случая е инициирана по сигнал на граждански организации, като в хода ѝ е установено, че посочените норми на Наредбата не отговарят на изискванията на нормативен акт от по - висока степен, а именно - Закона за ограничаване на административното регулиране и административния контрол върху стопанската дейност (ЗОАРАКСД).Атакуваните разпоредби предвиждат по същество въвеждането на регистрационен и лицензионен режим по отношение на гражданите и юридическите лица, които желаят да осъществяват погребално-обредна и каменоделска дейност на територията на Столична община.Това разрешение пряко противоречи на изискването на чл. 4, ал.1 и ал.2 от ЗОАРАКСД, съгласно което регистрационен и разрешителен режим за извършването на определена стопанска дейност могат да се установяват само със закон. Доколкото липсва закон, който да урежда обществените отношения - предмет на Наредбата и такива регулаторни режими не са установени по надлежния ред, то въвеждането им посредством подзаконов нормативен акт, каквато се явява Наредбата на Столичен общински съвет, е недопустимо.В тази връзка атакуваните разпоредби се явяват нищожни, доколкото не отговарят на посочените изисквания за законоустановеност на регистрационния и разрешителния режим при осъществяването на стопанска дейност.Поради гореизложеното СГП иска от съда прогласяване нищожността на разпоредбите на чл. 33-38 от Наредбата за гробищните паркове и погребално - обредната дейност на Столичен общински съвет.", "date": "2017.12.11", "title": "Прокуратурата протестира срещу столична наредба за гробищата"}
{"url": "https://news.bg/world/reshenieto-za-jerusalim-e-kontraproduktivno-i-mozhe-da-predizvika-konflikt-predupredi-putin.html", "text": "Руският президент Владимир Путин обяви, че всяко решение за признаване на Йерусалим за столица на Израел е \"контрапродуктивно\" и \"дестабилизиращо\", информират местни медии.Изказването на Путин е очевидна критика по адрес на президента на САЩ Доналд Тръмп, който през миналата седмица обяви Йерусалим за столица на еврейската държава.Държавният глава на Русия призовава за възобновяване на преговорите между Израел и Палестина, включително и за Йерусалим.\"\", каза той по време на държавна визита в Египет.\"\", убеден е Путин.По думите му Русия ще призове за поддържане резолюциите на Съвета за сигурност на ООН, според които окончателният правен статут на Йерусалим трябва да бъде договорен между двете страни като част от правно уреждане на продължаващия десетилетия конфликт.\"\", поясни Путин на пресконференция с египетския си колега Абдел Фатах ал Сиси.", "date": "2017.12.11", "title": "Решението за Йерусалим е контрапродуктивно и може да предизвика конфликт, предупреди Путин"}
{"url": "https://news.bg/world/parvi-kontsert-na-zapadna-banda-v-iran-prez-poslednite-blizo-40-g.html", "text": "Германска електронна банда е първата западна поп група, която ще има концерт в Иран от Иранската революция 1979 г. насам.Кристофър фон Дейлън и бандата му  ще направят 5 концерта в столицата Техеран.Първите два концерта в понеделник и вторник са разпродадени според информация на Иранския музикален уебсайт , който организира концерта. Билети за останалите три концерта също се продават добре.Музиката на  е популярна сред иранските фенове на европейската електронна музика от години. Западната музика обаче не се гледа с добро око от духовниците в Иран. Те я възприемат като част от конспиративното \"културно нашествие\" срещу страната.Опитът на иранската музикална компания  да организира концерт в Техеран на ирландския певец Крис де Бърг бе отхвърлен в последната минута, след като духовниците му наложиха вето. Това се случи, въпреки че  получи разрешение от Министерството на културата.Но при умерения президент Хасан Роухани, който бе преизбран по-рано тази година, ролята на исляма играе по-слаба роля в политиката, както и в обществото и културата.", "date": "2017.12.11", "title": "Първи концерт на западна банда в Иран през последните близо 40 г."}
{"url": "https://news.bg/int-politics/sblasatsi-mezhdu-protestirashti-i-politsiya-v-kataluniya-zaradi-krazhba-na-religiozni-artefakti.html", "text": "Протестиращи са влезли в сблъсъци с полицията, опитвайки се да не позволят изнасянето на спорни религиозни артефакти от музей в Каталуния.Това е най-новият израз на напрежение между каталунските сепаратисти и централното правителство на Испания преди изборите, които ще се проведат на 21 декември в областта, отбелязва \"Ройтерс\".Манастир в съседната област Арагон обяви, че над 44 от неговите артефакти са били продадени незаконно в Каталуния през 1980-те години и въпросът се превърна в символ на по-широкото несъгласие между противниците и поддръжниците на каталунската независимост.Културният министър Иниго Мендес де Вико разгневи каталунските националисти през ноември, използвайки специалните временни правомощия да приеме молба от съдия от Арагон, призоваваща артефактите да бъдат върнати в предишния им дом - местен манастир.Миналия месец Мадрид пое управленския контрол над Каталуния, за да потуши кризата във връзка с отцепването на областта и свика предсрочни регионални избори.Стотици протестиращи са се събрали пред музея Лейда в западната част на Каталуния, където се съхраняват артефактите, групи, борещи се за независимост на областта, призоваха поддръжниците си да спрат полицията да ги изнесе.Имало е леки сблъсъци, като не се съобщава за ранени хора, като артефактите са били окончателно изнесени около обяд.Бившият лидер на Каталуния Карлес Пучдемон, който понастоящем се намира в изгнание в Брюксел, разкритикува действията на полицията в \"Туитър\" и обвини три партии - управляващата Народна партия, социалистическата партия и \"Сиудаданос\", които са съюзници в предстоящите регионални избори.Испанският премиер Мариано Рахой заяви, че неговото правителство не може да се противопоставя на съдебни решения, защото това би означало нарушаването на основния принцип на върховенството на закона.", "date": "2017.12.11", "title": "Сблъсъци между протестиращи и полиция в Каталуния заради \"кражба\" на религиозни артефакти "}
{"url": "https://news.bg/world/delegatsiya-ot-svetiya-sinod-poseti-praznika-na-grad-strumitsa.html", "text": "Българска делегация от Светия синод присъства на богослужението за празника на град Струмица. След Светата Литургия Дебърско-Кичевският митрополит Тимотей благодари на българския патриарх Неофит за усилията, които той полага за признаването на автокефалността на Охридската архиепископия, съобщи БГНЕС.\"В този празничен ден нашите молитви към Всеподателя Бога са с Вас, с цялото Ваше богодарувано паство и с църквата в Република Македония. Да благоволи Господ в най-близко време да бъдем в желаното от всички единство и благодатно евхаристийно общение\", се казва в официалното приветствие на Негово Светейшество Българския патриарх Неофит към клира и миряните на Струмишка епархия, която е в Македония. Обръщението от Негово Светейшество патриарх Неофит до струмишкия митрополит Наум за празника бе прочетено от епископ Сионий. На честването присъстваха много хора, включително и премиерът Зоран Заев.На 11 декември Македонската православна църква - Охридска архиепископия чества паметта на Светите Петнадесет Тивериополски (Струмишки) свещеномъченици и празника на града. По покана на Струмишкия митрополит Наум и с благословението на Светейшия патриарх Неофит, архиерей на Българската православна църква и представители на Българската патриаршия участваха в Празника.Българската православна църква бе представлявана от Негово Преосвещенство Велички епископ Сионий, игумен на Троянския ставропигиален манастир, който приветства и Негово Високопреосвещенство Струмишки митрополит Наум и миряните и жителите на неговата епархия от името на Българския патриарх.В храма бяха четирима митрополити Дебърско-Кичевският Тимотей, Тетовско-Гостиварският Йосиф, Кумановско-Осоговският Йосиф. На светата Литургия молитвено участие взе и струмишкият Наум. В знак на уважение и гостоприемство Величкият епископ Сионий беше поставен на владишкия трон.Митрополит Тимотей благодари на българския патриарх Неофит за усилията, които той полага за признаването на автокефалността на Охридската архиепископия.Интересен факт е, че гостът от БПЦ на празника на Струмица носи същият титул - Велички, който е носел и Св. Климент Охридски - небесният покровител на македонския и на българския народ. Този титул и днес православните църкви в България и Македония дават на свои епископи. Има различни предположения за местоположението на Величка епархия, според едно от тях седалището ѝ се е намирало в град Тивериопол, днешния град Струмица.", "date": "2017.12.11", "title": "Делегация от Светия синод посети празника на град Струмица"}
{"url": "https://news.bg/crime/zadarzhaha-turchin-za-prenasyane-na-25-kg-heroin-prez-gkpp-lesovo.html", "text": "Над 25 кг хероин задържаха митнически служители при проверка на товарен автомобил на ГКПП Лесово. Те са подложили товарният автомобил на щателна проверка и са открили наркотичното вещество, което било съхранявано в добре опаковани пакети, поставени в специално приготвено двойно дъно на превозното средство.Окръжна прокуратура - Ямбол задържа за 72 часа 40- годишния турски гражданин Юсуф А. обвинен за това, че на 10 декември през ГКПП - Лесово, обл. Ямбол, с товарен автомобил - влекач и полуремарке, без надлежно разрешително, пренесъл през границата на страната от Република Турция в Република България, 50 пакета с високорисково наркотично вещество - хероин (с общо тегло 25,666 кг.), като предметът на престъпление е в особено големи размери и е особено тежък.Предстои (в следващите дни) Окръжна прокуратура - Ямбол да внесе в съда искане за определяне на постоянна мярка за неотклонение \"задържане под стража\" спрямо обвиняемия ", "date": "2017.12.11", "title": "Задържаха турчин за пренасяне на 25 кг хероин през ГКПП Лесово"}
{"url": "https://news.bg/world/merkel-nastoyava-za-barzo-formirane-na-novo-pravitelstvo.html", "text": "Германският канцлер Ангела Меркел настоява за бързо формиране на ново правителство със социалдемократите, подчертавайки, че само коалиция ще донесе \"стабилно правителство\", което е необходимо в момент на предизвикателни времена за Европа, съобщава АП.В сряда консерваторите на канцлера и социалдемократите ще започнат разговори за удължаване на коалиционното им правителство с още четири години.Първоначално социалдемократите не искаха да се коалират с християндемократите след катастрофалното си представяне на парламентарните избори през септември, но впоследствие склониха да преговарят с Меркел, след като консерваторите не успяха да се разберат за коалиция със Зелената партия и свободните демократи.Подкрепям бързи преговори и мисля, че стабилно правителство е базата, от която най-добре можем да работим с Франция и за Европа, убеден е германският политик.Според нея правителство на малцинството \"няма да бъде стабилно\".Меркел коментира и антисемитизма. Тя подчерта, че консервативната й партия единодушно осъжда анисемитски актове като подпалване на израелското знаме. Канцлерът предупреди, че правителството ще използва всички налични средства за борба с подобни инциденти.\"\", каза тя пред журналисти след среща с ръководството на Християндемократическия съюз.През уикенда в Берлин се проведе протест след решението на САЩ да признаят Йерусалим за столица на Израел. Полицията съобщи, че по време на демонстрацията е било горено знамето на Израел и е имало антисемитски лозунги. ", "date": "2017.12.11", "title": "Меркел настоява за бързо формиране на ново правителство"}
{"url": "https://news.bg/world/za-parvi-pat-ot-2010-g-otcheten-rast-na-prodazhbite-na-orazhie-po-sveta.html", "text": "За първи път от 2010 г. е отчетен ръст на продажбите на оръжие по света. Това показва ново проучване на международната оръжейна индустрия по света, публикувано от Стокхолмския международен институт за изследване на мира (СИПРИ).Продажбите на оръжие и военни услуги от 100-те най-големи оръжейни компании в света са се увеличили с 1,9 процента през 2016 г. в сравнение с 2015 г., достигайки 374,8 милиарда долара. Също така представлява увеличение от 38% от 2002 г., когато СИПРИ започва да събира информация за корпоративните оръжейни сделки. Това е първата година с ръст след пет години на спад.Американските компании са продали оръжие през 2016 г. на стойност 217,2 милиарда долара, което е с 4% ръст в сравнение с предходната година. Увеличението е продиктувано от американските военни операции в чужбина и продажбата оръжие на други държави.Компанията \"Локхийд Мартин\" остава най-големият производител на оръжие в света. Гигантът е отчел 10,7% увеличение на продажбите си през 2016 г.Оръжейните продажби на компании от Западна Европа остават стабилни. Те са продали оръжие на стойност общо 91,6 милиарда долара или с 0,2% увеличение от 2015 г. Но има разминаване при отделните държави. Като цяло френските и италиански компании отчитат спад, а британските и германските увеличение.Продажбите на руско оръжие се увеличават. Москва е отчела 3,8 на сто увеличение, след като през 2016 г. е продала оръжие за 26,6 милиарда долара. Руските компании представляват 7,1% от всички продажби в света. Но при десетте компании в списъка има разминаване - пет компании регистрират увеличение, докато останалите пет - спад. На най-висока позиция е разположена United Aircraft Corporation, която е на 13-то място.Южна Корея доминира в категорията \"появяващи се производители\" на оръжие, в която влизат Бразилия, Индия и Турция.", "date": "2017.12.11", "title": "За първи път от 2010 г. отчетен ръст на продажбите на оръжие по света"}
{"url": "https://news.bg/int-politics/za-risk-ot-goreshta-faza-na-polozhenieto-na-koreyskiya-poluostrov-predupredi-lavrov.html", "text": "Положението на Корейския полуостров рискува да премине в \"гореща фаза\". Това предупреди руският външен министър Сергей Лавров, цитиран от руските медии.Лавров говори след тристранна среща между външните министри на Русия, Индия и Китай. Той заяви, че и трите страни не искат напрежението на Корейския полуостров да ескалира допълнително.Предупреждението на руския първи дипломат идва на фона на започналите съвместни военни учения между Южна Корея, САЩ и Япония в района на Корейския полуостров. По време на ученията се проиграва засичане и проследяване на ракети, изстреляни от Северна Корея.", "date": "2017.12.11", "title": "За риск от \"гореща фаза\" на положението на Корейския полуостров предупреди Лавров"}
{"url": "https://news.bg/health/frenski-bebeshki-hrani-sas-salmonela-ne-sa-vnasyani-u-nas.html", "text": "Към момента няма информация в България да са доставени засегнати партиди бебешки храни на френската компания \"Лакталис\". Това съобщиха от Българската агенция за безопасност на храните.Припомняме, френските власти забраниха продажбата на мляко за бебета и още няколко бебешки храни, произвеждани от компанията \"Лакталис\" (Lactalis) за Франция и за чуждестранни пазари. Забраната идва след като е установена салмонела в храните.Френското министерство на икономиката и финансите публикува списък с над 600 партиди, които са забранени за консумация и са предприети мерки за изтеглянето им от пазара. България не фигурира в списъка с продуктите и партидите на френските власти.На сайта на БАБХ има приложен и списък със забранените партиди, публикуван от френското министерство", "date": "2017.12.11", "title": "Френски бебешки храни със салмонела не са внасяни у нас"}
{"url": "https://news.bg/finance/skok-na-iznosa-ni-kam-es-i-treti-strani.html", "text": "Износът на България за страни членки на ЕС се е увеличил с 10.9% в периода от месец януари до месец септември тази година в сравнение със същия период на изминалата 2016 година. Това сочат предварителни данни на Националния статистически институт (НСИ) относно търговията на България с ЕС през посочения период.През периода януари - септември 2017 г. износът на страната ни е на стойност 25 542.8 млн. лева. Само за месец септември ръстът при износа ни за ЕС е нараснал с 11% и е в размер на 3 156.9 млн. лв.Основни търговски партньори на България за този период са Италия, Румъния, Гърция, Франция и Белгия, които формират 67.7% от износа ни за държавите членки на ЕС.Данните на НСИ сочат, че най-голям ръст се отбелязва в секторите \"Минерални горива, масла и подобни продукти\" (29%) и \"Артикули, класифицирани главно според вида на материала\" (26.6%). Най-голям спад се наблюдава в секторите \"Безалкохолни и алкохолни напитки и тютюн\" (11.6%) и \"Необработени (сурови) материали, негодни за консумация (изкл. горивата)\" (5.1%).Вносът към България от ЕС също бележи ръст за периода януари - септември 2017 година. Спрямо същия период на миналата година вносът от страни членки на ЕС у нас е нараснал с 11.1% и възлиза на стойност 27 278.1 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция.Само за месец септември вносът у нас е нараснал с 12.6% и е в размер на 3 087.9 млн. лв.Най-голямо процентно увеличение при вноса е отчетено в секторите \"Необработени (сурови) материали, негодни за консумация (изкл. горивата)\" (51.4%) и \"Минерални горива, масла и подобни продукти\" (41.9%). Най-голямо намаление се наблюдава в сектор \"Безалкохолни и алкохолни напитки и тютюн\" (1.9%).Спрямо статистиката на НСИ външнотърговското салдо на България с ЕС за периода януари - септември 2017 г. е отрицателно и е на стойност 1 735.3 млн. лева.Националният статистически институт е изготвил и предварителни данни за търговията на България с трети страни за периода от месец януари до месец октомври 2017 година. Статистиката сочи, че спрямо същия период на изминалата 2016 година през настоящата година износът на България за трети страни се е увеличил с 15.9% и възлиза на стойност 14 762.5 млн. лв. Основни търговски партньори на България са Турция, Руската федерация, Китай, Сърбия, бившата югославска република Македония и Съединените американски щати, които формират 52.0% от износа ни за трети страни.През месец октомври 2017 г. износът на България за трети страни е нараснал с 22.6% спрямо същия месец на предходната година и е в размер на 1 719.5 млрд. лева.Данните отбелязват и че за посочения период вносът на страната ни от трети страни също се е увеличил. Спрямо периода януари - октомври 2016 г. през 2017 година вносът на страната ни от трети страни се е увеличил с 24.4% и е на стойност 17 444.3 млн. лв. Най-голям е стойностният обем на стоките, внесени от Руската федерация, Турция, Китай и Сърбия.Общите данни за търговията на България с трети странни и ЕС общо сочат, че за периода януари - октомври 2017 г. от България са изнесени стоки общо на стойност 43 512.5 млн. лв. и в сравнение със съответния период на предходната година износът се увеличава с 12.5%.За същия времеви интервал у нас са внесени стоки общо на стойност 48 255.6 млн. лв., или с 15.4% повече спрямо същия период на 2016 година.", "date": "2017.12.11", "title": "Скок на износа ни към ЕС и трети страни "}
{"url": "https://news.bg/health/lekarite-v-telk-plovdiv-zaplashvat-s-podavane-na-ostavki.html", "text": " ТЕЛК-Пловдив е зплашен от масови оставки на лекари, съобщава Нова ТВ. Оплакват се от ниски заплати, голям брой пациенти, които чакат документи за инвалидност и заедно с това актове за нарушения, наложени от Здравното министерство.Едномесечно предизвестие за напускане възнамеряват да подадат 95% от лекарите. Медиците трябва да плащат от собствения си джоб изплатени пенсии на пациентите, на които Националната лекарска комисия и НОИ са отменили със задна дата решенията за обезщетение.Доктор Янко Лечев има шест ревизионни акта. Само за два от тях дължи 4000 лева. Лекарите от ТЕЛК твърдят, че процентът инвалидност го определят спрямо прегледа и документите, издадени от болниците. Нямат логично обяснение защо техните актове се ревизират от националната комисия.Лекарите, които са на заплата от 600 лева, трябва да връщат хиляди левове, докато тече обжалването на актовете в съда.90% от лекарите в ТЕЛК са пенсионери, като няма нито един желаещ млад специалист да заеме местата им. Това, за което те настояват, е парите за пенсии на трудоустроените да не се изплащат преди да се произнесе Националната лекарска комисия.Ако Здравното министерство не чуе проблема им, след Нова година ТЕЛК- Пловдив ще затвори.", "date": "2017.12.11", "title": "Лекарите в ТЕЛК Пловдив заплашват с подаване на оставки"}
{"url": "https://news.bg/world/erdogan-tramp-e-sauchastnik-v-kravoprolitie-sled-reshenieto-si-za-jerusalim.html", "text": "Президентът на Турция Реджеп Ердоган заяви, че САЩ са се превърнали в \"съучастник в кръвопролитие\" с решението си да признаят Йерусалим за столица на Израел, информира Ройтерс.Той вярва, че срещата на Организацията за ислямско сътрудничество в Йерусалим тази седмица ще бъде преломна точка.Анкара остро критикува решението на САЩ да признаят свещения град за столица на Израел.Вчера Ердоган подчерта, че Турция ще продължи дипломатическите си усилия за притискане Вашингтон да отмени решението си, което бе определено от турския лидер като \"невалидно\". Реджеп Ердоган нарече израелските сили \"терористи\" и че Турция \"никога няма да остави Йерусалим на милостта на държава, която избива деца\". Според него Израел няма никакви ценности освен \"окупация и плячкосване\".Премиерът на Израел Бенямин Нетаняху остро разкритикува коментара на Ердоган.\"\", подчерта Нетаняху.", "date": "2017.12.11", "title": "Ердоган: Тръмп е „съучастник в кръвопролитие” след решението си за Йерусалим"}
{"url": "https://news.bg/regions/sluzhitel-v-banka-predotvrati-telefonna-izmama-za-40-hil-lv.html", "text": "Телефонна измама за 40 хил. лв. беше предотвратена от банков служител и бързите действия на полицията в Бургас.Измамници се обадили на възрастен мъж от Малко Търново. По класическата схема \"оказване на съдействие на полицаи при задържането на телефонни измамници\" те подмамили 71-годишният мъж.Измамниците обяснили на мъж, че в района са разположени полицаи, ангажирани в специализирана полицейска операция за задържането на престъпниците.Трябвало пенсионерът без притеснение е необходимо да предостави наличните си пари. След задържането на престъпниците, парите щели да му бъдат върнати лично, а той самият щял бъде отличен с награда от Министъра на вътрешните работи.Възрастният мъж отишъл в Бургас с колата си, за да изтегли спестяванията си от банката. Личния си автомобил мъжът оставил в началото на града и хванал такси.Когато отишъл в клона на банката пенсионерът поискал да изтегли от сметката си 40 хил. лв. Служителят във финансовата институция обаче се усъмнил. Забелязвайки крупната сума, заявена за изтегляне и липсата на адекватен повод, предположил, че става дума за телефонна измама. Банковият служител алармирал полицаите. 71-годишният мъж изтеглил от банката 40 хил. лв. и се качил в такси. Той бил спрян от полицейските служители на отдел \"Криминална полиция\" при ОДМВР - Бургас, които предотвратили измамата.Според уговорката с измамниците таксито е трябвало да стигне до Варна. Когато обаче полицията спряла колата, пенсионерът изобщо не им повярвал. Тогава 71- годишния пенсионер бил отведен в Първо Районно управление в Бургас. Там след много разговори пенсионерът се уверил, че е бил подмамен в телефонна измама, която е предотвратена от истинските полицаи с помощта на банковия служител.С огромна благодарност възрастния мъж се извинил неколкократно за недоверчивостта си и си тръгнал заедно с парите за Малко Търново.", "date": "2017.12.11", "title": "Служител в банка предотврати телефонна измама за 40 хил. лв. "}
{"url": "https://news.bg/world/frenskata-partiya-republikantsite-izbra-nov-lider-s-kraynodesni-vazgledi.html", "text": "Френската дясна партия \"Републиканците\" си избра нов лидер, съобщава АФП.Четиридесет и две годишният бивш министър на висшето образование Лоран Вокие победи конкурентите си, получавайки 74,6% подкрепа на партийното гласуване вчера.С избора на Вокие деморализираната и разделена консервативна партия се очаква да се доближи до крайнодясното. Партията избра отдадения католик след катастрофална година, при която загуби президентските и парламентарни избори.\"Тази вечер започва нова ера на дясното\", каза Вокие след обявяването на резултатите.Вокие заема непоколебима позиция за френската идентичност, сигурността и имиграцията, с което се доближава до лидера на Националния фронт Марин льо Пен.230 000 републиканци имаха право да гласуват.", "date": "2017.12.11", "title": "Френската партия \"Републиканците\" избра нов лидер с крайнодесни възгледи"}
{"url": "https://news.bg/regions/turski-tir-razpilya-tsitrusi-kray-veliko-tarnovo.html", "text": "ТИР с грейпрфрути и нарове се обърна изхода на Велико Търново. Инцидентът е станал в местността \"Присовски завои\" към 13 часа, съобщи Нова телевизия. Няма жертви и пострадали.Плодовете са разпилени по асфалта. Движението не е спряно, но е само в едната лента. Шофьорът на тира - турски гражданин, твърди че е карал с около 60 км/ч.", "date": "2017.12.11", "title": "Турски ТИР разпиля цитруси край Велико Търново"}
{"url": "https://news.bg/int-politics/nobelov-laureat-razkritikuva-trapm-che-podriva-naukata-v-sasht.html", "text": "Американски учен, който получи Нобелова награда за медицина заедно с още двама свои колеги по-рано тази година, остро разкритикува политическите събития в собствената си страна в обръщението си на гала банкета по време на връчването на наградите, посочвайки, че американските учени са изправени пред орязване на финансирането, което ще навреди на изследванията им, съобщава \"Асошиейтед прес\".Майкъл Росбаш, който беше награден за работата си върху циркадните ритми у хората - популярно наричани биологичен часовник - изрази тревога, че финансирането за учените от страна американското правителство е застрашено.\"Ние се възползвахме от просветения следвоенен период в САЩ. Нашите национални институции по здравеопазване ентусиазирано и щедро подкрепяха фундаменталните изследвания ... (но) настоящият климат в САЩ е предупреждение, че продължаващата подкрепа не може да се приеме за даденост\", изтъкна Росбаш в кратка реч гала вечерята в Стокхолм.Федералният бюджет за 2018 г., предложен от президента Доналд Тръмп предлага орязване на финансирането за наука с милиарди долари.\"Също така в опасност е плуралистичната Америка, в която всички ние тримата сме родени и отраснали след Втората световна война\", допълни Росбаш, допълвайки: \"Имигрантите и чужденците винаги са били незаменима част от нашата страна, включително и в нейната голяма слава в научните изследвания.\"От своя страна британският носител на Нобелова награда за литература Казуо Ишигуро изрази тревога относно нарастващото напрежение между социалните фракции.", "date": "2017.12.11", "title": "Нобелов лауреат разкритикува Тръпм, че подрива науката в САЩ"}
{"url": "https://news.bg/world/avstriyski-diplomat-kosovo-e-na-raba-na-ruhvane.html", "text": "Косово е дълбоко разделено. Косово е слаба държава на ръба на рухване в сравнение със Сърбия, която се разви много стабилно, икономически и като цяло.Това предупреди австрийският дипломат и политик Волфганг Петрич, цитиран от Gazeta Express.Петрич бе австрийски посланик в Белград в периода 1997-1999 г. и специален посланик на ЕС в Косово.В интервю за \"Дойче веле\" той подчерта, че Прищина най-накрая трябва да направи отстъпки на сръбската общност в Косово.Според него нужни са откровени разговори за разрешаване на конфликта между Сърбия и Косово.Петрич допълни, че Брюксел трябва да постави като приоритет отношенията със Западните Балкани.", "date": "2017.12.11", "title": "Австрийски дипломат: Косово е на ръба на рухване"}
{"url": "https://news.bg/crime/signal-za-bomba-v-izraelskoto-posolstvo-v-sofiya.html", "text": "Сигнал за бомба в израелското посолство в София е получен около 12.40 часа, съобщи БНР.Изпратени са екипи на полицията, които претърсват района.По-късно от МВР съобщиха за News.bg, че не е открито нищо подозрително и не са извеждани хора. Дипломатическата мисия продължава обичайната си работа.", "date": "2017.12.11", "title": "Сигнал за бомба в израелското посолство в София "}
{"url": "https://news.bg/int-politics/reshenieto-na-tramp-za-jerusalim-uskoryava-unishtozhenieto-na-izrael.html", "text": "Решението на Доналд Тръмп да признае Йерусалим за столица на Израел ще ускори унищожението на страната, коментира иранският министър на отбраната, цитиран от \"Ройтерс\".\"Стъпката на Тръмп ще ускори разрушаването на ционисткия режим и ще удвои единството на мюсюлманите\", каза в понеделник министърът на отбраната на Иран, бригаден генерал Амир Хатами, според държавните медии.Началникът на щаба на армията генерал Мохамед Бакери коментира, че \"глупавото решение\" на Тръмп може да се разглежда като началото на нова интифада или палестинско въстание.Иран отдавна подкрепя редица антиизраелски групировки, включително военното крило на базираната в Ливан \"Хизбула\", за които заместник-командирът на елитните революционни гвардейци, бригаден генерал Хюсеин Салами заяви, че е \"по-силен от ционисткия режим\".Палестинският президент Махмуд Аббас засили усилията си да събере страните от Близкия изток срещу признаването на Йерусалим като израелска столица. Междувременно министрите на външните работи на ЕС отказаха да подкрепят признаването.", "date": "2017.12.11", "title": "Решението на Тръмп за Йерусалим ускорява унищожението на Израел"}
{"url": "https://news.bg/world/25-strani-ot-es-v-proekta-za-evropeyska-otbrana.html", "text": "25 държави членки на ЕС приеха официално решение за създаване на нова мрежа за отбрана и сътрудничество в сигурността, с което полагат основите на предложения европейски отбранителен съюз, информира ДПА.Решението, наречено \"историческо\" от шефа за външната политика на ЕС Федерика Могерини, бе прието от външните министри на ЕС. Проектът позволява на страните членки да си сътрудничат по-тясно в областта на отбраната и сигурността, което означава по-малка зависимост от САЩ.Участието в Постоянното структурно сътрудничество в сферата на отбраната - Permanent Structured Cooperation (PESCO), е доброволно за страните членки. Дания, Малта и Великобритания остават извън проекта за европейска отбрана.Сътрудничеството ще започне със 17 конкретни проекта, включително създаване на медицинско звено, логистичен център, център за тренировъчни мисии и развитие на общи стандарти за военна радиокомуникация.Външните министри взеха официалното решение за създаването на PESCO в понеделник, след като през миналия месец 23 страни членки на ЕС подписаха документ в Брюксел, свързан с проекта. В същото време Ирландия и Португалия решиха да се присъединят.", "date": "2017.12.11", "title": "25 страни от ЕС в проекта за европейска отбрана"}
{"url": "https://news.bg/regions/sofiya-posreshta-eu-digital-and-innovation-week-s-11-000-it-studenti.html", "text": "София става център на дигиталния свят през 2018 г. Този повод събра кмета на Столична община Йорданка Фандъкова, комисаря по въпросите на цифровата икономика и цифровото общество Мария Габриел и председателя на фондация Webit Пламен Русев. Те представиха какво предстои по време на EU Digital and Innovation week (25 - 29 юни 2018 г) в София, което се очертава като най-значимото в Европа за 2018 събитие за технологии, иновации и политики, свързани с дигитализацията във всяка една сфера. По думите на Фандъкова е обсъдена готовността на екипите, така че да се представим подобаващо.София се развива успешно като ИТ и аугсорсинг дестинация, отчете Фандъкова. Непрекъснато расте заетостта в ИТ сектора. Това е много важен сектор особено за младите хора, смята кметът Фандъкова. Според нея София е лидер в тази сфера.В 92 паралелки столичните ученици изучават информационни технологии.В София има достатъчно университети, които обучават студенти в тези науки, по думите на кмета. 11 000 са студентите по нови ИТ и дигитални технологии.Фандъкова оцени самото събитие - Webit - като изключително важно за столицата.Комисар Мария Габриел посочи колко важна е подготовката. Тя благодари на кмета за усилената работа. Дигиталната асамблея цели да се достигне до максимален брой хора. Цифровите технологии могат да бъдат и риск, предупреди Мария Габриел. В Европа не достигат 300 000 ИТ специалисти. Само 37% от активната работна ръка е с базови цифрови умения.Габриел постави акцент и върху проблема с кибератаките. Еврокомисарят ни очаква да има единен механизъм за действие при кибератака.За нас бъдещето на Европа е цифрово, категорична бе Мария Габриел. България е номер едно по жени в ИТ сектора - 27,7% при средно ниво за ЕС от над 16%, стана ясно още от коментара й.Цифровата столица на Европа е София, убедена е Габриел. Пламен Русев коментира, че над 30% е намалена ролята на Европа в света и затова е важно развитие на дигитализацията. Над 1500 елитни европейски гости ще дойдат в София да решат бъдещето на дигитална Европа. Още 5000 представители на бизнеса се очакват в столицата ни за събитието.", "date": "2017.12.11", "title": "София посреща EU Digital and Innovation week с 11 000 ИТ студенти"}
{"url": "https://news.bg/regions/stolichna-obshtina-se-pogrizhila-za-detsata-v-kvartalite-bez-topla-voda-i-parno.html", "text": "Първата грижа на Столична община е била да се погрижи за топлоподаването към училища и детски градини, които се намират в района на аварията. Това стана ясно от думите на кмета на София Йорданка Фандъкова.Екипите на Топлофикация - София работят в момента и ще продължат да работят, увери градоначалникът. Максимално бързо очаква да се възстанови топлоподаването. Фандъкова се надява до края на нощта да бъде отстранена аварията. Няма проблем в подаването на парно в училища и детски градини в района. Училищата са взели решения днес да се учи с намалени часове.Припомняме, тази нощ авария на главен топлопровод засегна топлоподаването към кварталите \"Стрелбище\", \"Бели брези\", \"Гоце Делчев\" и \"Красно село\".", "date": "2017.12.11", "title": "Столична община се погрижила за децата в кварталите без топла вода и парно"}
{"url": "https://news.bg/world/v-blizkiya-iztok-ima-geopolitichesko-prepozitsionirane-spored-dzhambazki.html", "text": "Мирният процес в момента не върви на никъде, има един замразен мир. По този начин евродепутатът и зам.-председател на ВМРО Ангел Джамбазки коментира пред Нова телевизия събитията в Близкия изток след . По думите на евродепутата в момента в целия регион се осъществява геополитическо препозициониране като от едната страна стоят Иран, Турция и Русия, а от другата - Израел, Саудитска Арабия и САЩ.Според Джамбазки решението на Тръмп безпрецедентно е историческо, \"макар че то не е решение на сегашния президент, а е от 1995 г., което всеки път се отлага от всеки държавен глава.\"Джамбазки определи ситуацията по следния начин - някои казват, че признаването на Йерусалим за столица на Израел от страна на Тръмп е провоказция, защото той го прави заради вътрешнополитически причини; други казват, че Тръмп \"хваща бика за рогата... При всички положения мирният процес в момента не върви на никъде, тоест има един замразен мир\".Относно изказванията на президента на Турция Реджеп Ердоган за ревизия на Лозанския договор от 1923 година Джамбазки коментира, че Турция по принцип следва строга и последователна външнополитическа политика.\"Ердоган се опитва да ревизира всички граници\", сподели Джамбазки и допълни, че южната ни съседка отдавна се меси във вътрешните работи на всички съседни държави, включително и на България. По думите му спорът между Гърция и Турция е нелеп, защото населението във въпросните територии всъщност е българско.", "date": "2017.12.11", "title": "В Близкия изток има геополитическо препозициониране според Джамбазки"}
{"url": "https://news.bg/regions/chetiri-kvartala-v-sofiya-bez-parno-i-topla-voda.html", "text": "Хиляди хора от четири столични квартала останаха без парно и топла вода. Столична община информира, че причината за неудобството е авария в части от районите \"Красно село\" и \"Триадица\". От \"Топлофикация\" работят за отстраняването на проблемите.Аварията на главен топлопровод е засегнала кварталите \"Стрелбище\", \"Бели брези\", \"Гоце Делчев\" и \"Красно село\".От Столична община обясниха, че е осигурено алтернативно отопление за всички детски градини в района. Заниманията в учебните заведения продължават по график.В няколко училища в засегнатите квартали учебните часове са намалени. В училищата - Втора английска гимназия, 73 СУ, 104 СУ и 126 СУ - учебните часове са намалени и директорите следят температурите в класните стаи.Не е ясно до кога ще продължат ремонтните дейности и кога ще бъде отстранена аварията.", "date": "2017.12.11", "title": "Четири квартала в София без парно и топла вода"}
{"url": "https://news.bg/int-politics/yuzhna-koreya-sasht-i-yaponiya-savmestno-zasichat-i-prosledyavat-raketi-ot-kndr.html", "text": "САЩ, Южна Корея и Япония започнаха съвместно военно учение за проследяване на ракети, изстреляни от Северна Корея, съобщава \"Франс прес\", позовавайки се на южнокорейските военни.Ученията се извършват заради последното ракетно изпитание от страна на Пхенян, при което беше изпробвана междуконтинентална балистична ракета.Двудневните учения са започнали по-рано днес във водите близо до Корейския полуостров и Япония. По време на маневрите военни кораби Aegis от всяка от страните участнички ще симулират засичането и проследяването на потенциални балистични ракети от Северна Корея и ще споделят информация, уточниха от южнокорейското военно министерство.САЩ и Южна Корея проведоха най-голямото си съвместно военно учение в историята през миналата седмица, след като напрежението се засили заради действията на Пхенян. Според Северна Корея и западни експерти изпробваната междуконтинентална балистична ракета може да достигне до всяка точка от континенталната част на САЩ.", "date": "2017.12.11", "title": "Южна Корея, САЩ и Япония съвместно засичат и проследяват ракети от КНДР"}
{"url": "https://news.bg/regions/avtobus-plamna-v-dvizhenie-na-tsarigradsko-shose.html", "text": "Автобус на столичния градски транспорт се самозапали в района на хотел \"Плиска\". В инцидента няма пострадали, уверява МВР.Автобусът се е самозапалил минути след 10 часа, на булевард \"Цариградско шосе\", малко след хотел \"Плиска\". Сигналът за инцидента също е бил подаден на телефон 112 малко след 10 часа.Автобусът се е самозапалил в движение. Пожарът е възникнал в двигателния отсек на превозното средство. Пътниците от рейса са били изведени и никой не е пострадал.От Центъра за градска мобилност заявиха, че автобусът се е движил по линия 204, от ж.к. \"Дружба\" до ж.к. \"Гоце Делчев\".На мястото на аварията веднага се били изпратени екипи на пожарната и полицията. Огънят е бил погасен веднага, предприети са и действия по изтеглянето на рейса. До тогава движението в района ще бъде затруднено.Екипи на \"Пътна полиция\" са на място и регулират преминаването на потока от моторни превозни средства в зоната. МВР апелира водачите да шофират с повишено внимание и съобразена скорост в района.", "date": "2017.12.11", "title": "Автобус пламна в движение на \"Цариградско шосе\""}
{"url": "https://news.bg/int-politics/germanskoto-razuznavane-e-pritesneno-ot-kitayski-shpionazh-v-sotsialnite-mrezhi.html", "text": "Германската разузнавателна служба - BfV информира за профили в социални мрежи, които според тях са фалшифицирани от китайското разузнаване, за да събират лична информация за немски официални лица и политици, съобщава \"Ройтерс\".Разузнавателна служба BfV предприе необичайни действия, разкривайки индивидуални профили, като твърди, че са фалшиви и предупреждава държавните служители за риска от изтичане на ценна лична информация чрез социалните мрежи.\"Китайските разузнавателни служби са активни в мрежи като LinkedIn и се опитват известно време да извлекат информация и да намерят разузнавателни източници по този начин\", включително претърсват данните за навиците на потребителите, хобита и политически интереси.Деветмесечни разследвания са открили, че повече от 10 000 немски граждани са били потърсени на професионалния сайт на LinkedIn чрез фалшиви профили, прикрити като консултанти, учени, човешки ресурси и \"хедхънтърс\", съобщава BfV. \"Може да има голям брой цели и фалшиви профили, които все още не са идентифицирани\", добавиха те.От Пекин, говорителят на китайското външно министерство Лу Канг заяви, че обвиненията са безпочвени. \"Надяваме се, че съответните германски организации, особено правителствените служби, могат да говорят и да действат по-отговорно, а не да правят неща, които не са от полза за развитието на двустранните отношения\", коментира Лу Канг.Сред фалшифицираните профили, чиито подробности са публикувани, са \"Рейчъл Ли\", идентифицирана като \"хедхънтър\" в \"RiseHR\", и \"Алекс Ли\", \"Ръководител проекти в Център за китайско-европейските проучвания и изследвания\".Много от профилните снимки показват стилни и визуално привлекателни млади мъже и жени. Снимката на \"Летисия Чен\" например, управител на \"Китайски център за международна политика и икономика\", е вета от онлайн моден каталог, коментират служители.Преглед на профилите показва, че някои от тях са свързани с висши дипломати и политици от няколко европейски държави. Няма начин да се установи дали контактите са се осъществили извън първоначалното \"добавяне\" в социалните мрежи. Предупреждението отразява нарастващата загриженост в европейските и западните разузнавателни кръгове, за китайски тайни дейности в техните страни, както и предупрежденията на Централното разузнавателно управление-ЦРУ на САЩ за опитите на службите за сигурност на икономическите гиганти да наемат граждани на САЩ като агенти.BfV кани потребителите да се свържат с тях, ако видят профили, които изглеждат подозрителни.", "date": "2017.12.11", "title": "Германското разузнаване е притеснено от китайски шпионаж в социалните мрежи"}
{"url": "https://news.bg/int-politics/reshenieto-na-tramp-za-jerusalim-shtyalo-da-uskori-mirniya-protses-v-blizkiya-iztok.html", "text": "Посланикът на САЩ в ООН Ники Хейли коментира, че планът на американския президент Доналд Тръмп да премести американското посолство в Израел от Тел Авив в Йерусалим ще \"ускори\" мирния процес в Близкия изток.\"Смятаме, че това всъщност ще ни помогне да ускорим мирния процес в Близкия изток\", изтъкна Хейли пред телевизия Fox News.По думите ѝ, имало многократни опити Израел да бъде ударен без никаква причина.\"Искам Съветът за сигурност на ООН и цялата международна общност да разбере, че когато малтретирате Израел, не помагате на мирния процес... Няма да търпим и да се примиряваме повече с това\", подчерта Хейли.Обявяването от страна на Тръмп, че САЩ ще преместят посолството си от Тел Авив и че признават Йерусалим за столица на Израел беше разкритикувано от голяма част от международната общност.", "date": "2017.12.11", "title": "Решението на Тръмп за Йерусалим щяло да ускори мирния процес в Близкия изток"}
{"url": "https://news.bg/regions/po-skapata-voda-zaradi-regulatornata-petiletka-na-vik-operatorite.html", "text": "Поскъпването на водата се дължи на започналия през 2017 г. нов 5-годишен регулаторен период на ВиК операторите. Това посочи пред БНТ директорът на Дирекция \"ВиК услуги\" в Комисията за енергийно и водно регулиране (КЕВР) Ивайло Касчиев.По думите на Касчиев от 2017 година е започнал новият 5-годишен регулаторен период, при който ВиК операторите подават своите 5-годишни планове и предложения за цени. Новите цени са заложени в бизнес плановете на водоснабдителните дружества, които планове чакат да бъдат утвърдени с решение на КЕВР. \"Тези бизнес планове минават през едно доста сериозно сито в комисията. Двустепенно е нивото на контрол - на първо място в администрацията има доста сериозна работна група\", обясни още Касчиев.Припомняме, в момента КЕВР е в процес на обсъждане на предложение за увеличение на цената на водата в 14 населени места в страната. Очаква се на някои места увеличението да достигне до 20%. Това породи напрежение и протести в обществото. С проблема се зае и омбудсмана Мая Манолова, която заплаши, че ще атакува решенията на Комисията за енергийно и водно регулиране в съда.Най-солено поскъпване на водата е предвидено за облат Ямбол - с 20%. Увеличението за Враца ще бъде с 13%, за Бургас - с 12%, а за София - с 9.3%. За област Силистра е предвидено увеличение с 6.5%, за Монтана - с 6.4, за Русе - с 6.2%, за Перник - с 5.8%, за Смолян - с 4.5%, за Шумен - с 3%, за Пловдив - с 2.9%, за Кърджали - с 2.8%.Най-високо увеличение на услугата е планирана в област Ямбол, където водата може да поскъпне с до 20%. Припомняме, само преди 10 дни цената на водата в областта беше увеличена от 1.63 лв. на 1.97 лв. за кубичен метър. Новото увеличение е предвидено за месец януари.Относно това Касчиев посочи, че настоящото увеличение в Ямболско е заради новата услуга по пречистване на отпадъчните води в областта.Управителят на ВиК в Ямбол инж. Стоян Радев обясни, че увеличението с толкова голям процент се дължи на това, че с влизането в сила на цената за 2018 година към цената на общата услуга ще се прибави такса пречистване в размер на 31-2 стотинки, които участват в общата цена на водата. Той допълни обаче, че хората няма да плащат тази услуга докато не влезе в експлоатация новата пречиствателна станция.По думите на Радев през 2018 година в Ямбол цената на водата няма да се различава значително от тази, която гражданите ще плащат през настоящия месец декември. Това обаче не успокоява жителите на населените места в областта. Те не са доволно както от високата цена на услугата, така и от това, че водата там често спирала заради аварии.Според недоволните граждани водата в областта спира през ден, а след като тръгне от чешмите им изтичат кубици черна вода. Поради това хората са били принудени да купуват водата за питейни нужди.\"Има много аварии, спира се постоянно, като я пуснат се пълнят с мръсотии перални, бойлери. Докато не се направят ремонтите в целия град няма да се промени нищо\", коментира местният жител Петър Стоянов.Управителят на ВиК в Ямбол коментира това, посочвайки, че за да има ниски загуби на вода, трябва да има по-големи инвестиции във водопреносната мрежа, което налагало и по-високи цени.", "date": "2017.12.11", "title": "По-скъпата вода - заради регулаторната петилетка на ВиК операторите"}
{"url": "https://news.bg/int-politics/ot-2018-ta-razreshavat-kinata-v-sauditska-arabiya.html", "text": "Саудитска Арабия заяви, че обществените кина ще бъдат разрешени в консервативната монархия и първите кина вероятно ще се отворят в началото на следващата година, съобщава \"Ройтерс\".\"Като регулатор на индустрията, Генералната комисия за аудиовизуални медии започна процеса по лицензиране на кината в Кралство\", коментира министърът на културата и информацията Ауад бин Салех Алауад в изявление.\"Очакваме първите кина да се отворят през март 2018 г.\", допълва той.Нека си припомним, че първият филм в света се нарича \"Работници напускат фабриката Люмиер в края на работното време\" и трае около една минута. Прожектира се за първи път на 21 март 1895 г. пред заседанието на дружеството за подпомагане на националната промишленост. През лятото и есента на 1895 г. Луи Люмиер успява да заснеме още няколко 17-метрови, почти едноминутни сюжета с единствената цел да онагледи по подходящ начин възможностите на изобретението си.С подобна цел братята организират и първата платена публична прожекция, на която присъстват около 40 души, срещу чист доход от 33 франка. Тя се състои на 25 декември 1895 г. в сутерена на парижкото \"Гранд Кафе\" и се приема за първата публична прожекция.", "date": "2017.12.11", "title": "От 2018-та разрешават кината в Саудитска Арабия"}
{"url": "https://news.bg/int-politics/demokrati-natiskat-tramp-da-podade-ostavka-zaradi-tvardeniyata-za-seksualen-tormoz.html", "text": "Сенатор Бърни Сандърс настоя, че американският президент Доналд Тръмп трябва да помисли да подаде оставка заради твърденията за неприемливо сексуално поведение, съобщават американските медии.Сандърс подчерта в тази връзка, че сенаторът Ал Франкън от Минесота е подал оставка, след като няколко жени го обвиниха в сексуален тормоз.\"Ал Франкън почувства, че е подходящо за него да подаде оставка\", посочи Сандърс, допълвайки: \"Тук имате президент, който е обвинен от много жени за сексуален тормоз, който казва в изтекъл запис, че насилва жените. Може би ще иска да помисли да стори същото.\"Сенаторът от щата Върмонт през последните дни се присъедини към редица сенатори от Демократическата партия, които призоваха Тръмп да се оттегли от поста след оставката на Франкън, цитирайки многобройните твърдения за неприемливо сексуално поведение срещу Тръмп, както и самохвалствата на президента относно обарването на жени без тяхното разрешение.Наскоро сенаторът Кори Букър от щата Ню Джърси предложи, че президентът трябва да последва примера на Франкън и да подаде оставка.\"Тъкмо наблюдавах Ал Франкън да прави почтеното нещо и да подава оставка\", коментира Букър, допълвайки: \"Моят въпрос е - защо Доналд Тръмп не сторва същото? Кой има по-сериозни обвинения срещу него, като повече свидетелстват срещу него?\"В четвъртък сенатор Джеф Мъркли от щата Орегон също така призова кандидата на републиканците в щата Алабама за сенатор Рой Мур и президента да се оттеглят, посочвайки твърденията за тормоз и срещу двамата. Тръмп наскоро подкрепи Мур.\"Президентът трябва да подаде оставка, защото със сигурност има репутация за ужасяващо поведение с повече от 17 жени\", подчерта Мъркли.Тръмп многократно отрече всички обвинения в сексуален тормоз срещу него.", "date": "2017.12.11", "title": "Демократи натискат Тръмп да подаде оставка заради твърденията за сексуален тормоз"}
{"url": "https://news.bg/regions/otnovo-protesti-po-chernomorieto-zaradi-voynata-na-patya.html", "text": "Десетки души от Царево и Приморско излязоха на протест срещу войната на пътя, съобщава bTV. Хората са провокирани от скорошната смърт на велосипедист, блъснат от пиян шофьор.На 3 декември 33-годишният Евелин Дуков от Царево се движи с колелото си по пътя за Приморско. Светофарът на кръстовището на входа на града не работи извън туристическия сезон. Пияният шофьор с около 3 промила алкохол и над 10 присъди за кражби изпреварва друг автомобил. Колата остава да се движи в насрещното и блъска челно Дуков. Пияният шофьор бяга от мястото на катастрофата, заловен е от полицията по-късно.Местните обясняват, че повече от 10 години настояват за създаване на кръгово на входа на Приморско. Според тях това ще намали скоростта, с която се шофира по отсечката.Оказва се, че са застрашени и пешеходците. Те са принудени да се движат по платното, а човекопотока не е малък заради близката търговска зона.", "date": "2017.12.11", "title": "Отново протести по Черноморието заради войната на пътя"}
{"url": "https://news.bg/crime/dve-obvineniya-sreshtu-regionalen-shef-na-babh-anton-genov.html", "text": "С две обвинения се сдоби директорът на Областната дирекция по безопасност на храните - София Антон Генов. Обвинителният акт е внесен в съда от Софийска градска прокуратура (СГП) на 11 декември 2017 г.Едното обвинение е в престъпление по служба, извършено от лице, заемащо отговорно служебно положение, при условията на продължавано престъпление. Другото - принуда.Според документите, на 05 октомври 2016 г. Генов е разпоредил проверка на складово помещение на дружеството \"И.\" ЕООД - град Нови Искър. Там се съхранявала отработена мазнина, изкупувана от заведения за обществено хранене. Продуктът служи като основна суровина за производство на биогориво.Той разпоредил това имущество да бъде иззето. Подобна проверка и действия по изземване не са от компетентността на ОДБХ - София, тъй като не се касае за храни, а за отпадък. Извършването на такава проверка е от компетентността на РИОСВ - София. С тези си действия обвиняемият Г. е превишил властта си.В хода на разследването е установено също, че целта на А. Г. е да се набавят облаги за дружеството \"У.\" ЕООД, където е работел неговият син. Дружеството се занимава със същата дейност както \"И.\" ЕООД - изкупуване на отработена мазнина и реализирането й като суровина за производство на биогориво.Изпратените от обвиняемият служители от ОДБХ - София, извършили проверка и иззели 8180 литра отработена мазнина и 167 броя неупотребявани бидони, собственост на \"И.\" ЕООД. Те ангажирали автомобили на дружеството \"У.\" ЕООД, които превозили вещите в неизвестна посока.Събрани са доказателства, че обвиняемият е извършил още едно деяние на престъпление по служба.Също на 05 ноември 2016 г. A.Г. разпоредил да бъде извършена проверка на складово помещение на конкурент на \"У.\"ЕООД - дружеството \"Б. Е. О.\" ЕООД - гр. София, Ботунец. Там също е съхранявана отработена мазнина. Генов разпоредил тя да бъде иззета, нещо което не е от компетенциите на управляваната от него служба.Проверка на място била извършена, но до изземване на вещите не се стигнало, тъй като след сигнал \"Б. Е. О.\" ЕООД до БАБХ, действията на ОДБХ - София били преустановени.На А.Г. е повдигнато обвинение и за това, че през месец октомври 2016 г. е направил опит да принуди управител на търговско дружество с чуждестранен собственик да не извършва търговска дейност на територията на София, като злоупотребил с властта си.Основният предмет на дейност на това търговско дружество е изкупуване и реализиране на отработена мазнина и представлява конкурент на дружеството \"У.\" ЕООД.Към момента директорът на областната дирекция Антон Генов е с гаранция от 5000 лева мярка. Очаква се насрочване на делото от съда.", "date": "2017.12.11", "title": "Две обвинения срещу регионален шеф на БАБХ - Антон Генов"}
{"url": "https://news.bg/world/ochakvame-darzhavite-ot-es-da-priznayat-jerusalim-za-stolitsa-na-izrael-otseche-netanyahu.html", "text": "Премиерът на Израел Бенямин Нетаняху заяви, че очаква европейските държави да последват САЩ и да признаят Йерусалим за столица на еврейската държава, информира БиБиСи.Нетаняху е в Брюксел за разговори с евролидерите - за първи път министър-председател на Израел посещава града за последните повече от 20 г.Но шефът за външната политика на ЕС Федерика Могерини е категорична, че позицията на съюза по въпроса няма да бъде променена.Ходът на президента на САЩ Доналд Тръмп остави Вашингтон в изолация във връзка с най-спорния въпрос в израелско-палестинския конфликт.При пристигането си в Брюксел Нетаняху отново приветства решението на САЩ, подчертавайки, че Йерусалим е столица на еврейския народ вече 3000 години., допълни Нетаняху.Могерини обаче подчерта, че ЕС ще продължи да признава \"международния консенсус\" за Йерусалим.\"\", каза тя и осъди \"всички нападения срещу евреи навсякъде по света\".Преди визитата в Брюксел Нетаняху се срещна с френския президент Еманюел Макрон в Париж, който призова за замразяване строителството на селища в окупираните територии и диалог с палестинците.", "date": "2017.12.11", "title": "Очакваме държавите от ЕС да признаят Йерусалим за столица на Израел, отсече Нетаняху"}
{"url": "https://news.bg/int-politics/zabranyavat-na-opozitsionnite-partii-vav-venetsuela-da-uchastvat-na-prezidentskite-izbori.html", "text": "Президентът на Венецуела Николас Мадуро обяви, че на основните опозиционни партии в страната им е било забранено да участват в президентските избори през следващата година.Той посочи, че само партии, които са участвали в кметските избори, ще могат да участват на президентските избори.Лидери от партиите \"Справедливост преди всичко\", \"Народна воля\" и \"Демократично действие\" са бойкотирали изборите, защото според тях избирателната система не е безпристрастна към различните участници.Мадуро настоява, че венецуелската избирателна система е напълно надеждна.В реч в неделя той изтъкна, че опозиционните партии били \"изчезнали от политическата карта\".\"Партия, която не е участвала днес и призова за бойкот на изборите, вече не може да участва\", настоя венецуелският президент.През октомври три опозиционни партии обявиха, че ще бойкотират провелите се вчера избори, посочвайки, че те само и единствено служат на диктатурата на президента Мадуро.Мадуро твърди, че неговата партия е спечелила повече от 300 от общо 335 кметски надпревари. Избирателната комисия обяви, че избирателната активност е била 47 на сто.Венецуела се намира в тежка икономическа криза, която постоянно допълнително се влошава, като тя се характеризира с недостиг на основни стоки и галопираща инфлация.Мадуро каза, че спазвал критериите, определени от Националното учредително събрание в забраната на опозиционните партии да участват в изборите през следващата година.Ала Учредителното събрание, чийто мандат започна през август и има правомощията да пренапише конституцията, е доминирано от лоялни на Мадуро депутати. Опозиционните партии виждат това като начин президентът да се вкопчи във властта.Президентските избори са насрочени за декември 2018 г., но анализатори твърдят, че сега могат да бъдат изтеглени за по-рано.", "date": "2017.12.11", "title": "Забраняват на опозиционните партии във Венецуела да участват на президентските избори"}
{"url": "https://news.bg/regions/abv-sreshtu-veloaleite-i-nebostargachite-v-sofiya.html", "text": "АБВ са притеснени от жизнената среда в София, както и от сигурността, културата и спорта.Във всяка област столичните азбукари имали идеи, както обяви Емил Кало, председател на АБВ София, на брифинг в централата на партията. Клишето, наречено медии, е окупирано от две партии, както се изрази той. Окупацията била от ГЕРБ и БСП.Емил Кало подчерта, че и други партии се грижели за столицата освен тези две. Софиянци се дразнят от проекта с велоалеите, според оценката на Кало. Той пита дали рязкото увеличаване на велоалеите е повлияло на закупуването на велосипеди. Част от алеите станали пешеходни алеи. Освен това велоалеите увеличили задръстванията в София.Пламена Пламенова, председател на младежката структура на АБВ в София, подчерта, че трябва да се запази културно-историческото ни наследство. Разрушават се сгради през уикенда, когато институциите не работят, притеснена е тя. Трябва да се предприемат мерки, за да се запазят тези сгради, категорична е Пламенова, според която все повече хора искат да живеят, където има памет. Трябва да развиваме културния туризъм, православния туризъм, но и СПА туризма.Затова и младата азбукарка предлага развиване на минералните извори в София и се иска възстановяване на баните на територията на Столична община.Васил Георгиев, заместник-председател на градската организация на АБВ, също е недоволен от \"небивалиците в София\" - като строежа на небостъргачи. Изчезването на паветата, на зелените площи, трафика също са теми, които смущават АБВ. От партията са притеснени и за спорта на столичани. И читалищата в София западали. Те са загубили функцията си на културни средища. Азбукарите ще търсят изход от затъването в нищетата.", "date": "2017.12.11", "title": "АБВ срещу велоалеите и небостъргачите в София"}
{"url": "https://news.bg/world/putin-izteglya-ruskite-voyski-ot-siriya.html", "text": "Президентът на Русия Владимир Путин посети военновъздушната база \"Хмеймим\" в Сирия и нареди на военното министерство да започне изтегляне на руските войски от арабската страна, съобщават местни медии.Путин разкри, че е наредил на военния министър и на началника на Генералния щаб да започнат да изтеглят руските въоръжени сили от арабската страна.Държавният глава на Русия подчерта, че за повече от 2 г. руските и сирийските въоръжени сили са разгромили най-боеспособните международни терористи.Значителна част от руския военен контингент в Сирия ще се върне в Русия, добави Путин.Руският лидер предупреди, че ако терористите отново превземат територии в Сирия, руските сили ще извършат \"невиждани досега\" бомбардировки.По думите му руските военни блестящо са изпълнили задачата си, проявили са мъжество, героизъм и решителност. Но Владимир Путин поясни, че изтеглянето на силите не е отстъпление, тъй като не е \"в характера на нашия народ\". Той обеща \", което международният тероризъм се явява\".Според него операцията в Сирия е показала растящата мощ на руската армия и флот.Той допълни, че Сирия ще съхрани суверенитета и независимостта си, пояснявайки, че има условия за политическо урегулиране на ситуацията под егидата на ООН.Путин разкри още, че в Сирия ще работят две бази на постоянна основа - в Тартус и \"Хмеймим\".Сирийската държавна телевизия съобщи, че президентът на страната Башар Асад се е срещнал с Путин във военната база.  Руският държавник също се е срещнал с военния министър на Русия Сергей Шойгу и командващия военния контингент на Русия в Сирия Сергей Суровкин.Руската авиация в \"Хмеймим\" е разположена от 30 септември 2015 г. Съгласно договореностите между двете страни базата е предадена на руската страна на безвъзмездна основа.Това е първата визита на Путин в базата от започнатата през 2015 г. антитерористична операция.През миналата седмица Путин заяви, че терористичната организация ДАЕШ (\"Ислямска държава\") в Сирия е разгромена.След изненадващата визита в Латакия Путин ще посети Египет и Турция за разговори с колегите си Абдел Фатах ал Сиси и Реджеп Ердоган. ", "date": "2017.12.11", "title": "Путин изтегля руските войски от Сирия"}
{"url": "https://news.bg/crime/nad-1000-izvanredni-proverki-na-babh-za-nikulden.html", "text": "По повод отминалия празник Никулден, инспекторите към Българска агенция по безопасност на храните извършиха над 1067 извънредни проверки.Инспекциите бяха в обекти за производство и търговия с риба и рибни продукти, складове за търговия на едро, заведения за обществено хранене, обекти за търговия на дребно, пазари и борси на територията на цялата страна.При проверките са установени нарушения като продажба на риба от обекти, които не са регистрирани съгласно закона; неспазване на температурните условия за съхранение на риба, транспортиране на риба с нерегистрирани по Закона за ветеринарномедицинската дейност превозни средства и продажба на риба с изтекъл срок на трайност.По време на проверките са установени и несъответствия по сградов фонд и оборудване в търговски обекти, в които се предлага риба и некоректно водени записи в системата за самоконтрол.В резултат на инспекциите са съставени 9 акта за установяване на административно нарушение и са издадени 3 предписания.22 кг охладена риба са спрени от експлоатация и ще бъдат унищожени.", "date": "2017.12.11", "title": "Над 1000 извънредни проверки на БАБХ за Никулден"}
{"url": "https://news.bg/world/dvizhenieto-za-yadreno-razorazhavane-ican-poluchi-nobela-za-mir.html", "text": "Движението за ядрено разоръжаване ICAN получи Нобеловата награда за мир за 2017 г., предаде Дойче веле.Заедно с представителите на движението в церемонията участваха и оцелели от бомбардировката в Хирошима през 1945 г.Наградата беше връчена в Осло на лидерката на ICAN и на представителите на Хирошима. Премията към нея е в размер на 9 милиона шведски крони (около 900 хиляди евро).\"Най-важното послание на ICAN е, че мирът никога няма да е сигурен докато има ядрени оръжия\", заяви Берит Райс-Андерсен, член на Нобеловия комитет.В изявление на комитета се посочва, че организацията е наградена заради работата й за привличане на вниманието върху катастрофалните последици от всяка употреба на ядрено оръжие и за усилията й за постигане на законодателна забрана на този вид оръжия.", "date": "2017.12.11", "title": "Движението за ядрено разоръжаване ICAN получи Нобела за мир"}
{"url": "https://news.bg/press/petima-dushi-sa-podslushvani-nepravomerno-ikonomikata-raste-s-4-9-zaradi-evrofondovete-bdzh-s-novo-razpisanie.html", "text": "Вестниците продължават да следят скандала с подслушванията.\"Петима души са били подслушвани неправомерно, от които четирима магистрати. Това заяви пред БНР директорът на Националното бюро за контрол на специални разузнавателни средства Бойко Рашков. Той допълни, че има и нерегламентирано подслушвани политици. По думите му заседанието в парламента през седмицата, на което той разкри, че се прави опит да се пречи на работата на службата, която ръководи, е трябвало да бъде закрито. Тогава е щял да може да цитира имена на подслушвани неправомерно хора и главният прокурор Сотир Цацаров е нямало да може да отрече това. Рашков каза още, че през лятото се е опитал да се срещне с премиера Бойко Борисов, но така и не е успял. Според него с неговата намеса е имало шанс да не се стига до такава публичност на скандала. Сега отново щял да се опита да се види с министър-председателя. Подготвил е и декларации до Народното събрание и най-вероятно щял да се обърне и към президента Румен Радев. Директорът на бюрото добави, че служителите му са затруднени в работата си, защото нямат право да се запознаят с резултата от използваните СРС. Те били поставени в по-неблагоприятно положение от обвиняемите и подсъдимите, които можели да се запознаят с тях. Той уточни, че това се дължи на заповед на Цацаров, с която се забранява членовете на бюрото да се запознават с веществените доказателства. На база на тази заповед ДАНС също им отказва достъп в три случая. Рашков смята, че проблемът може да се реши, чрез създаването на независима от главния прокурор анкетна комисия, която да изясни дали не се прикрива престъпна дейност с хилядите разрешени и неприложени подслушвания...\" - в. \"Дневник\".\"Взаимните обвинения за злоупотреба в подслушването в България продължава с още сериозни съмнения. Шефът на Националното бюро за контрол на специалните разузнавателни средства (СРС) Бойко Рашков обяви, че главният прокуроро Сотир Цацаров е издал специална заповед, която забранява на членовете на институцията да се запознават с доказателства от прилаганите СРС-та. Пред БНР Рашков заяви, че работещите в контролния орган са \"поставени в по-неблагоприятно положение от обвинявамите и подсъдитие\", които могат да се запознаят с веществените доказателства по проверките срещу тях. Той уточни, че дори и ДАНС ограничвали достъпа на контролиращите, защото се извинявали със заповедта на главния прокурор. Възможно решение за излизане от ситуацията е да се създаде независима от главния прокурор комисия, обясни Рашков. Тя трябва да изясни, дали не се прикрива престъпна дейност с прилаганите хиляди СРС-та. Бойко Рашков отново повтори, че има нерегламентирано подслушване на политици. И изрази съжаление, че изслушването му в парламента от миналата седмица не е било закрито. Тогава е можел в детайли и с имена посочи злоупотребите. Преди дни и ДАНС, и главният прокурор, и службата за подслушване и следене \"ДАТО\" отрекоха да се злоупотребява със СРС-тата. А от ГЕРБ обвиниха Рашков в нечист опит за внушения...\" - в. \"Сега\".Предложението глобите на КАТ да се събират от частни съдебни изпълнители също е сред актуалните теми в понеделник.\"Камарата на частните съдебни изпълнители (ЧСИ) е предложила да събира глобите от пътните нарушители, спрямо които има множество издадени санкции. Това заяви председателят на камарата Георги Дичев на семинар в Сандански. Той обясни, че финансовият министър Владислав Горанов се е съгласил с идеята. За сметка на това от МВР няма отговор и на двете запитвания на съдебните изпълнители през май и август. Дичев обясни, че именно чувството на безнаказаност у шофьорите е причина за многото катастрофи в страната. А тежките пътно транспортни нарушения нерядко са причинени от недисциплинирани шофьори с много нарушения. Предложението пък се е обсъждало от поне десет години при различните управления. \"Държавата трябва да почне ефективно да събира наложените глоби. Интересът не е само фискален\", призова Дичев. Наскоро партия \"Воля\" организира кръгла маса, на която се обсъждаше ниската събираемост на глобите, наложени от Пътна полиция. На нея стана известно, че от началото на миналата година до средата на тази те са над 60 млн. лв. \"Не е нормално да искаме да съберем пари за някого и той да каже - не искам\", коментираха изпълнителите. Шефът на Камарата на ЧСИ обясни, че за това не е нужна законова промяна. А държавата няма да има разходи като разноските по събирането на глобите ще са за длъжника или за съдебния изпълнител. Той допълни, че изпълнителите могат да събират глобите до няколко дни след като изтече срокът за плащането на санкциите. Те са с 3-годишна давност и затова много шофьори не плащат за извършените от тях нарушения, изчаквайки да изтече давността...\" - в. \"Дневник\".\"Частните съдебни изпълнители да помагат при събирането на глобите на КАТ, предлага Камарата им. Тя вече е разпратила писма за това до премиера и министрите на финансиите и вътрешните работи. Целта е не само да има по-висока събираемост на глобите, но и да се дисциплинират шофьорите. \"Нашето предложение е най-тежките случаи с рецидивисти на пътя, които имат десетки наказания и неплатени глоби да бъдат възложени на ЧСИ с цел превенция\", каза председателят на Камарата на ЧСИ Георги Дичев. От министерство на финансиите вече дали положителен отговор на предложението, чака се становище на МВР. \"Пратихме 2 писма до вътрешното министерство - на 30 май и 8 август, но още няма отговор\", каза Дичев. Оказва се, че наказанията на много недисциплинирани шофьори, които си мислят, че правилата за тях не важат, реално не са приложени. Това чувство за безнаказаност е голям проблем на обществото и е причина за огромния брой жертви и ранени на пътя. Всеки ден в пресата се изнасят случаи на тежки катастрофи с пияни или дрогирани шофьори\", каза Дичев. Според него всяка година у нас остават несъбрани десетки милиони от глоби. Давността за тях е 2 г. Според данни, огласени наскоро, събираемостта на глобите у нас е между 65 и 70 %. Санкциите в по-малък размер се събират по-лесно. Държавата харчи пари за пощенски услуги, телефони, заплати на служители, консумативи и др. Може да се получи така, че за вземане от 50 лв. тя да похарчи 100 лв. Ако събирането на глобите се възложи на ЧСИ, държавата и общините няма да плащат нито стотинка, а ще съберат десетки милиони. Разходите остават за длъжника, а в случай на неуспех - за съдебния изпълнител, обясни Дичев. От години ЧСИ събират вземанията на общините и съдилищата. Този модел вече действа успешно в държави като Франция, Холандия, Белгия и др. Идеята не е нова и се обсъжда от 2006-2007 г...\" - в. \"24 часа\".\"Вече половин година от МВР не отговарят на предложението на Камарата на частните съдебни изпълнители те да събират задълженията на шофьорите за глоби и фишове. Това разказа председателят на камарата Георги Дичев. На 30 май от камарата са се обърнали към МВР и финансовото министерство с идеята си да се захванат с най-тежките случаи като размер и брой наказания. От МФ им отговорили положително, но от МВР и досега няма никаква реакция, макар че това е практиката в много европейски страни. Съдебните изпълнители нямат логично обяснение за това поведение още повече, ?че давността за събирането на глобите и две години и това време не стига на НАП, която сега се занимава с това задължение. За да започнат частните съдебни изпълнители (ЧСИ) да събират глобите, не трябват нормативни промени. КАТ просто трябва да им възложат случаите. Държавата не плаща авансово за изпълнението. Разноските се покриват от длъжника, ако вземането бъде събрано или остават за ЧСИ, ако не бъде събрано. Дичев оцени последните промени в Гражданския процесуален кодекс като залитане в полза на длъжника. \"Промените са част от остра и продължителна кампания срещу ЧСИ, които бяха демонизирани\", обобщи Дичев. Все пак, по думите му, сред корекциите има и положителни. От камарата обаче все още не могат да направят прогноза за дълговете, които ще останат несъбрани заради промените в закона. \"До камарата писаха много хора, които не могат да си съберат взиманията, включително има много случаи на присъдени обезщетения за катастрофи\", обясни Дичев.\" - в. \"Сега\".Вестниците продължават да следят европейските перспективи на България.\"Усвояването на парите от ЕС ще доведе до ръст на икономиката общо с 4,9% през следващите три годни. Това се посочва в средносрочната бюджетна прогноза на Министерството на финансите за периода 2018-2020 г. Това се дължи основно на очакваните положителни ефекти на инвестиционните разходи при реализиране на европроекти върху производството в страната, а оттам и върху частното потребление и инвестиции. В резултат на подобрената икономическа ситуация се очаква частното потребление ще се повиши с 5,9% спрямо базисния сценария за развитие на страната без пари от ЕС, а кумулативният ръст на частните инвестиции ще достигне 20,5% към 2020 г. Съществени негативни тенденции в посока ускоряване на инфлацията в резултат на усвояването на парите от ЕС не се очакват, въпреки че все пак инфлацията ще нарасне с 1,1 процентни пункта спрямо базисния сценарий без фондовете на ЕС. Средствата от Брюксел ще имат подчертано положително влияние върху пазара на труда в страната. В резултат на усвояването на парите от ЕС се очаква към края на 2019 г. заетостта да се увеличи със 7,8% спрямо базисния сценарий, а безработица да падне с 3,6 процентни пункта. Този ефект върху пазара на труда ще се генерира както пряко, така и косвено, т.е. от една страна се отчитат ефектите от директната намеса на пазара на труд (чрез програмите и мерките за създаване на заетост и преквалификация на работната сила), а от друга са отразени и очакванията за развитие на пазара на труда в резултат на повишената икономическа активност, посочват експертите от МФ. Търговското салдо на страната също ще бъде повлияно от планираното усвояване на парите от ЕС, като в средносрочен план ще се наблюдава по-бързо нарастване на вноса (+11,5%) спрямо темпа на нарастване на износа (+0,7%). Това е свързано с по-високия очакван растеж на доходите и нарасналото производство, което е силно зависимо от вноса на суровини. Поради тази причина нетният ефект върху текущата сметка на страната в средносрочен план се очаква да бъде отрицателен (влошаване от -5,7 пр.п. от БВП спрямо базисния сценарий), но в дългосрочен план този отрицателен ефект ще намалява в резултат на подобрените конкурентни позиции на българската икономика.\" - в. \"Стандарт\".\"Петър Курумбашев говори за европредседателството, с което България ще влезе във фокуса на Европа. \"На второ място, Европа ще бъде тук, а не там. На трето - надявам се ние по-добре да си подредим къщата, тъй като плочките пред НДК трябва да се оправят и без да има председателство и на четвърто - можем да поставим във фокуса важни въпроси за България без да прекаляваме, защото усещам, че има една превъзбуда в момента\", допълни Петър Курумбашев. В отговор на въпрос на зрител той съобщи, че заплатата на един евродепутат е 6600 евро. Според него положителните ефекти от приемането на еврото са два - първият е, че лихвите по кредитите би трябвало да паднат с поне 1% и част от нашите банки отиват под надзора на Европейската централна банка, което също е полезно...\" - в. \"Труд\".В. \"Стандарт\" съобщава за новото разписание на БДЖ: \"От 10 декември влиза в сила новият график за движение на влаковете на \"БДЖ-Пътнически превози\" ЕООД. Както винаги, в повечето региони на страната се запазва досега действащият график за движение и на практика се получава едно разместване на досега пътуващите влакове.. През следващата година ще се запази обемът на превозите, заложен в сключения договор с държавата за извършване на обществени превозни услуги. Превозът на пътници ще се извършва с общо 583 влака, от които: 18 международни бързи влака (като 4 от тях ще се движат само през летния сезон), 77 бързи влака (три, от които ще се движат само в работни дни), 143 пътнически влака и 345 крайградски пътнически влака. В сутрешните часове влаковете по направлението Перник-София ще се движат на интервал от 20 минути, а в следобедните часове и вечер на интервал от 40 минути.За направлението Лакатник-Своге-София в сутрешните часове влаковете ще се движат на интервал от 30 минути, а вечер в обратното направление движението ще се осъществява на всеки 60 минути. В участъка Пловдив-Асеновград ще бъде запазено досега действащото разписание и движение на влаковете на интервал от 60 минути. С влизането в сила на новото разписание се запазва ежедневното движение на директния международен влак от Истанбул за София, както и международната връзка София-Крайова, която се осъществява със сутрешния влак София-Видин и обедния Видин-София. През летния сезон, включително месеците от юни до октомври, се планира да се запази движението на сезонния влак Солун-София-Солун. Влакът заминава от София в петък и пристига в Солун в събота сутрин, а в обратната посока тръгва от Солун в неделя вечер и пристига в София в понеделник сутрин. За пътуващите по направлението София-Букурещ директните вагони ще се движат само през лятото, а през останалото време ще се налага пътниците да се прекачват на гара Русе на и от мотриса, която ще се движи по маршрута Букурещ-Русе-Букурещ. По направлението София-Белград придвижването с директния влак ще се осъществява само в периода от 15.06.2018 г. до 17.09.2018 г. Заради ремонти за участъка Пловдив-Стара Загора са разработени разписания на влаковете по алтернативни маршрути през гара Димитровград.\"", "date": "2017.12.11", "title": "Петима души са подслушвани неправомерно, икономиката расте с 4.9% заради еврофондовете, БДЖ с ново разписание..."}
{"url": "https://news.bg/world/135-godini-ot-rozhdenieto-na-maks-born.html", "text": "Днес се навършват 135 години от рождението на германския физик и математик Макс Борн - един от основателите на квантовата механика.Той е носител на Нобелова награда за физика за 1954 г. Смятан е за създател (заедно с Макс фон Лауе) на теорията на кристалната решетка.Макс Борн е роден на 11 декември 1882 година в Бреслау, Германия. Професор е в университетите във Франкфурт на Майн, Гьотинген, Кеймбридж и Единбург.Негова внучка е известната актриса и певица Оливия Нютън-Джон.Умира на 5 януари 1970 година в Гьотинген. (Уикипедия)", "date": "2017.12.11", "title": "135 години от рождението на Макс Борн "}
{"url": "https://news.bg/world/privarzhenitsi-na-saakashvili-protestiraha-v-kiev.html", "text": "Няколко хиляди привърженици на Михаил Саакашвили излязоха в центъра на Киев, за да протестират срещу задържането му, предадоха информационните агенции.Акцията е организирана от партията \"Движение на новите сили\" на Саакашвили, който е бивш губернатор на Одеса област и експрезидент на Грузия.Привържениците на Саакашвили се събраха в парка \"Шевченко\" до киевския държавен университет и преминаха по улиците до Майдана, където проведоха митинг с искане за импийчмънт на президента Петро Порошенко и оставка на главния прокурор Юрий Луценко. Те изразиха подкрепата си за Националното антикорупционно бюро на Украйна.Акцията премина под лозунга \"Против произвола и корупцията на олигарсите и спекулантите\".В митинга участва съпругата на Михаил Саакашвили - Сандра.След това демонстрантите се насочиха към сградата, където е задържан Саакашвили.От полицията уточняват, че протестът е преминал без нарушения на обществения ред.Михал Саакашвили, който беше задържан на 8 декември, се намира в изолатора на Службата за сигурност на Украйна в Киев. Той обяви безсрочна гладна стачка.", "date": "2017.12.11", "title": "Привърженици на Саакашвили протестираха в Киев"}
{"url": "https://news.bg/politics/netanyahu-jerusalim-e-stolitsa-na-izrael-v-prodalzhenie-na-3000-g.html", "text": "Премиерът на Израел Бенямин Нетаняху заяви, че палестинците трябва да разберат и да приемат, че Йерусалим е столица на Израел - тогава може да бъде постигнат мир.Йерусалим е бил столица на Израел в продължение на 3000 години и никога не е бил столица на друг народ, напомни Нетаняху, цитиран от Би Би Си.Изявлението беше направено на фона на протестите в арабските и мюсюлманските страни във връзка с признаването на града за израелска столица от страна на американския президент Доналд Тръмп.Нетаняху се срещна в Париж с френския президент Еманюел Макрон. В изявлението си след срещата той определи като абсурдни опитите да се отрече хилядолетната връзка на еврейския народ с Йерусалим.\"Можете да прочетете за това в една хубава книга - нарича се Библия. Можете да го прочетете и в други книги. Известно е от историята на еврейските общности в цялата диаспора... Къде другаде да бъде столицата на Изцраел, ако не в Йерусалим?\" - посочи премиерът на Израел.\"Колкото по-скоро палестинците приемат това като реалност, толкова по-скоро ще постигнем мир\", обобщи Нетаняху.От своя страна френският президент призова израелския си колега към \"мъжествен жест\" към палестинците.По думите му, трябва да бъде намерен изход от задънената улица.Като възможна стъпка той посочи отказ от страна на Израел от строителство на селища на територията на Палестинската автономия.Макрон се застъпи за идеята за създаване на две държави като възможност за прекратяване на близкоизточния конфликт.Той осъди потушаването на палестинските протести, като същевременно осъди и всеки форми на атаки срещу Израел.Нетаняху не реагира на отправената критика.Решението на президента Тръмп за признаване на Йерусалим за столица на Израел, което беше обявено в сряда, стана обект на множество критики.Франция също не подкрепя решението на Тръмп.", "date": "2017.12.11", "title": "Нетаняху: Йерусалим е столица на Израел в продължение на 3000 г."}
{"url": "https://news.bg/world/nameriha-patroni-do-koleden-bazar-v-berlin.html", "text": "Берлинската полиция е иззела тази вечер патрони, намерени в подземен гараж, разположен близо до коледен базар в германската столица, предаде Дойче веле.Базарът се намира в района на замъка Шарлотенбург.Сигналът за патроните е подаден в полицията от мъж, който ги е намерил.Съобщава се, че в два полиетиленови пакета са открити 200 нови патрона, калибър 7.65.Тъй като гаражът се намира под джамия е била обявена полицейска тревога.Късно снощи полицията е извършила проверки в базара и в замъка Шарлотенбург.От полицията обаче заявяват, че не виждат причини да свързват патроните с подготовка на терористичен акт. Според служителите на реда, подобни находки не са рядкост в Берлин. Твърде вероятно е пакетите да са стояли в гаража от десетилетия.", "date": "2017.12.11", "title": "Намериха патрони до коледен базар в Берлин"}
{"url": "https://news.bg/world/novi-protesti-v-rumaniya-sreshtu-posegatelstvoto-varhu-sadebnata-sistema.html", "text": "Около 10 хиляди души излязоха на пореден протест в румънската столица Букурещ, в знак на несъгласие с намеренията на управляващата социалдемократическа партия за реформиране на съдебната система, предадоха информационните агенции.Според гражданите, това е опит да се спъне борбата с корупцията.Протести имаше и в други градове на страната , на които се събраха още около 10 хиляди демонстранти, посочва агенция \"Ройтерс\".\"Гнездо на крадци и бандити\" и \"Да спасим Румъния заедно\" бяха едни от най-често срещаните лозунги.От Европейската комисия също предупредиха, че обсъжданите от управляващите закони може да поставят съдебната система под политически контрол.Парламентарното мнозинство се надява да гласува реформата до края на годината.", "date": "2017.12.11", "title": "Нови протести в Румъния срещу посегателството върху съдебната система"}
{"url": "https://news.bg/bulgaria/zaledeni-uchastatsi-po-patishtata-ogranicheniya-po-magistrala-trakiya.html", "text": "Пътните настилки в страната са предимно сухи, по усойните места мокри, заледени и обработени, съобщиха от АПИ.Температурите са в интервала от -13° до 6°. Времето над страната е предимно ясно.Слаб до умерен вятър духа в областите Добрич, Кърджали, Монтана, Разград, Русе, Смолян, Търговище и Шумен. Дъжд вали в района на Роман /обл. Враца/ и област Русе. Сняг вали в района на Оряховица, Крушовица, Мездра, Криводол и Леденика /обл. Враца/. Целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.   Временно движението по АМ Тракия от км 54+000 до км 54+500 в посока Бургас се осъществява в една лента, поради професионална некомпетентност и нежелание от страна на собственика да се използва специализирана техника за отстраняване на авариралия тежкотоварен автомобил. Движението се осъществява в изпреварващата лента. Участъкът е сигнализиран. Срок до 11.12.2017 г. Временно се ограничава движението на МПС в лявото платно /посока София / по АМ Тракия от км 192+500 до км 193+800, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г. няма ограничения. няма ограничения. няма ограничения. няма ограничения. няма ограничения. - \"Върбишки\" - затворен за всички МПС;- \"Златишки\" - затворен за всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Пампорово\" - забранен за МПС над 3,5 т;- \"Петрохан\" - забранен за МПС над 12 т;- \"Твърдишки\" - забранен за МПС над 10 т;- \"Троянски\" - забранен за МПС над 12 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  Черноочене-Кърджали - ограничено движението на МПС над 15 т.Обходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа - ограничено движението на МПС над 3,5 т;- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.  Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 20.12.2017 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 20.12.2017 г.Път III-101: Движението път III-101 Враца - Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.Обходен Маршрут: път III-101 - път Обход Враца - път II-15 - бул. \"България\" - път III-101. Срок до 15.12.2017 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.;Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 20.12.2017 г. Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.;Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. Временно са въведени следните ограничения за движение на МПС:Път II-64: Движението по път II-64 Карлово - Баня е ограничено поради ремонтни дейности на асфалтовата настилка.Обходен маршрут: гр. Баня - с. Марино поле - гр. Карлово и обратно. Срок до 15.12.2017 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г.Път III-5802: Движението по път III-5802 Тополово-Леново-Поройнав участъка от край с.Поройна до кръстовище с път III-667 от км 19+287 до км19+495 е ограничено за всички МПС. Срок до 20.12.2017 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 20.12.2017 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+ се ограничава за всички МПС за целия зимен период.Обходен маршрут: гр. Борово - път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 20.12.2017 г. Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.", "date": "2017.12.11", "title": "Заледени участъци по пътищата, ограничения по магистрала „Тракия”"}
{"url": "https://news.bg/health/bezplatni-pregledi-za-tuberkuloza-do-15-dekemvri-v-tsyalata-strana.html", "text": "От днес до 15 декември в цялата страна ще се провеждат безплатни прегледи за туберкулоза в лечебни заведения за диагностика и лечение на туберкулоза, в рамките на кампанията \"Дни на отворените врати\".Тя се провежда за четвърти път у нас, в рамките на инициативата \"Подобряване на устойчивостта на Националната програма по туберкулоза\" (2015-2018) към Министерството на здравеопазването. Финансирането за нея идва от Глобалния фонд за борба срещу СПИН, туберкулоза и малария.Прегледи са организирани във всички областни градове. На всеки желаещ се предлага скрининг за риска от туберкулоза чрез анкета и консултации. При откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията.По време на третата кампания за 2017 г., която се проведе през месец септември, анкетирани за туберкулоза са 3 079 лица. От тях в риск от туберкулоза са 1 738, на които са извършени медицински прегледи и допълнителни изследвания.Открити са 34-ма пациенти с туберкулоза и 72-ма с латентна туберкулозна инфекция.На всички се прилага безплатно лечение и химиопрофилактика.Най-много хора са преминали през кабинетите в МБАЛ \"Св. Георги\" - Пловдив, СБАЛПФЗ - Бургас, СБАЛПФЗ - Пазарджик, МБАЛ \"Д-р Иван Селимински\" - Сливен, МБАЛ - Силистра и СБАЛПФЗ - Враца.От началото на 2017 г. са анкетирани за туберкулоза 9 574 лица, а на 5873 души с риск за туберкулоза са извършени медицински прегледи и допълнителни изследвания. Открити са 97 пациенти с туберкулоза, които са започнали лечение, и 445 лица с латентна туберкулозна инфекция, които провеждат химиопрофилактика.По време на проведените за периода между 2009 г. и септември 2017 г. \"Седмици на отворени врати\" анкетираните за туберкулоза са 99 691.Броят на лицата, диагностицирани с туберкулоза и насочени за лечение, е 1 099. Други 3 906 души са с латентна туберкулозна инфекция и са обхванати с химиопрофилактика.През годините кампанията е доказала своята ефективност, както за откриване на лица с туберкулоза и латентна туберкулозна инфекция, така и за ефективна превенция на туберкулозата в страната.", "date": "2017.12.11", "title": "Безплатни прегледи за туберкулоза до 15 декември в цялата страна"}
{"url": "https://news.bg/world/antoniu-guterish-voynata-v-jemen-e-glupava.html", "text": "Най-малко 26 души са загинали при въздушен атака в Йемен, съобщи АФП.Загиналите са бунтовници-шиити от провинция Хаджа, северозападно от столицата Сана. Въздушният удар е биле направен от самолети на коалицията, предвождана от Саудитска Арабия. В атаката е унищожен тренировъчен лагер на бунтовниците от племето хуси.Ситуацията в страната продължава да бъде тежка след .В интервю за CNN генералният секретар на ООН Антониу Гутериш определи войната в Йемен като \"глупава\". Той призова да се предприемат действия за прекратяването на военните действия.\"Тази война е против интересите на йеменския народ, на Саудитска арабия и на ОАЕ\", посочи Гутереш и призова по въпроса да бъде намерено политическо решение. \"В интерес на всички е тази война да бъде прекратена\", допълни той.Според Гутереш след на президента на САЩ Доналд Тръмп в сряда, а именно Рияд да вдигне блокадата над арабската държава, ситуацията в страната до някъде се е подобрила - хората имат достъп до хуманитарна помощ.", "date": "2017.12.11", "title": " Антониу Гутериш: Войната в Йемен е глупава"}
{"url": "https://news.bg/world/koledno-dravche-padna-i-rani-chetirima-v-germaniya.html", "text": "Коледна елха е паднала на коледния базар на централния площад на град Ешвайлер в Западна Германия.Дръвчето е паднало върху посетителите на базара, вследствие на което са пострадали най-малко четирима души съобщи БНР, цитирана от ТАСС.Властите в Ешвайлер изясняват причините за инцидента.Припомняме, от петък метеорологичните условия в Европа са влошени - в голяма част от континента времето рязко се влоши. Германия е една от най-засегнатите държави от тежката обстановка - в страната има снежни бури, съпроводени със силни ветрове и поледици.", "date": "2017.12.11", "title": "Коледно дръвче падна и рани четирима в Германия"}
{"url": "https://news.bg/world/ukrainski-granichari-otkriha-skrivalishte-s-rusko-orazhie-v-donbas.html", "text": "Украински граничари са открили тайник с руско противотанково оръжие в Донецка област, предаде агенция \"Униан\".Намерени са 27 заряда за противотанкови гранатомети СПГ-9 с допълнителни ускорителни заряди, както и две реактивни противотанкови гранати РПГ-26.От граничната служба уточняват, че маркировката върху боеприпасите показва, че те са произведени в Русия.\"Находката е предадена на представители на Държавната служба на Украйна по извънредните ситуации, с цел утилизация\", се казва в съобщение на службата.Специалистите предполагат, че намерените боеприпаси вероятно са били предназначени за диверсионни действия.\"Собственикът\" им се издирва.По-рано украинската страна съобщи, че проруските сапаратисти минират Донбас с руски боеприпаси. На територията на Украйна са намерени мини, които никога не са се произвеждали в страната и не са били доставяни на украинската армия.", "date": "2017.12.11", "title": "Украински граничари откриха скривалище с руско оръжие в Донбас"}
{"url": "https://news.bg/politics/polititsite-ot-prehoda-da-si-hodyat-iska-krasimir-yankov.html", "text": "Всички, участвали пряко или косвено в приватизацията да отстъпят. Нужно е, за да не бъдат в тежест на ревизия на станалото през последните 28 години. Това заяви члена на Националния съвет на БСП Красимир Янков пред bTV. Той смята, че е дошло време политиците на Прехода да отстъпят.Янков коментира и участието на соцлидера Корнелия Нинова в приватизацията на \"Техноимпекс\" през 1998 г. \"Корнелия Нинова изпълнява политическата програма на дясно правителство с премиер Иван Костов\", изтъкна Янков.Членът на НС на БСП подчерта позицията на левицата против приватизацията на външнотърговските дружества. Според червените тя е ощетила България, отрязвайки достъпа й до много пазари. Това довело до сриване на икономиката.Янков не вижда като удар по партията въпросите от ГЕРБ към Нинова.\"Категорично отхвърлям аз и другите членове на БСП да носим отговорност за един период, в който политиката е дясна и не се изпълнява от членове на БСП. Партията не е грешила през този период\", отсече той.Промени в законите от времето на ОДС дали възможност на неопитни хора да влязат направо в управлението на големи предприятия и да ги подготвят за \"грабителска\" приватизация, смята Янков. Според него тогава Нинова е изпълнявала \"политическа поръчка\". \"Председателят на БСП в един стар период е изпълнявала политиката на наш опонент\", обясни той.\"Приемете, че Корнелия Нинова в един период е изпълнявала дясната политика на Иван Костов и след това е еволюирала до член на БСП. Ляв е всеки млад човек, при нея има малко по-различен случай\", отбеляза Красимир Янков.Политик на Прехода е и Бойко Борисов по мнението на Янков. Той смята, че сегашният премиер можел да разследва престъпления свързани с приватизацията, докато заемаше позицията на главен секретар на МВР през 2001 г. По това време се приватизирали и електродружествата.", "date": "2017.12.11", "title": "Политиците от Прехода да си ходят, иска Красимир Янков"}
{"url": "https://news.bg/health/prezidentat-e-podveden-motivite-za-vetoto-nyamat-dokazatelstvena-sila-spored-ananiev.html", "text": "\"Конституцията дава право на президента да наложи такова вето. В това няма нищо лошо. По важно е мотивите да са издържани. Това ще се реши в НС. Мотивите на президента са общи мотиви, които нямат доказателствена сила.\" Това заяви по bTV здравният министър Кирил Ананиев по повод  върху мораториума за нови лекарства за онкоболни.Той поясни, че във всяка страна се въвеждат ограничителни мерки за стабилизиране на здравните фондове. Това ще се направи у нас следващата години. Ананиев изброи проблемите в здравеопазването и заяви, че иска да ги изчисти, за да се направи балансиран бюджет за 2019 г.По повод  заради мораториумът върху новите лекарства здравният министър заяви, че достъпът на пациенти не е ограничен, защото 32 молекули са предложени да влязат в списъка, от тях 29 са вътре. Останалите молекули носят разход 40 млн. лв., а за годишното финансиране за молекулите които са влезли 2017г. ще са необходими още 20 млн.лв. Така преразходът е 60 млн.лв. Бюджетът на касата е разчетен без тези молекули, но това не означава, че няма лечение за гражданите, поясни още той.\"Президентът е подведен, защото за тези нови молекули има нови лекарства. Само 3 молекули нямаме, но те са за редки болести и ако има такъв проблем ще намерим решение\", категоричен беше Ананиев.По думите му винаги има лобистки интереси във фармацията - от влизането на лекарството в употреба до стигането му до пациента.\"Определено има съмнения за лобистки интереси при лекарите при изписване на лекарства. Различни са формите, но нека да го наречем стимулиране.\", поясни той.За , Ананиев заяви, че проверките доказват, че има медицински лица в аптеките и болниците, които участват в него.\"Ще се създаде информационна система с изменения в Закона за здравето, която проследява движението на лекарствата. На тази база ще се разбере какви количества са тръгнали извън страната, колко са влезли в аптеката и колко са реинбурсирани. Реекспортът не може да бъде спрян, защото има законова форма за износ. Въпросът е когато има липса на лекарства, да бъде спрян.\"Ананиев коментира и идеята на БСП болниците да не са търговски дружества.\"Ако болниците се махант от търговският закон, това не е процедура по ликвидация. Дълговете ще останат и трябва да бъдат платени. Ако не се промени механизма на финансиране нищо няма да се промени\".Здравният министър коментира и искането за мораториум за откриване на нови болници.\"Мораториум за нови болници не е коректно да се обяви, защото когато една болници си подготви документи няма как да не я регистрираме. Друг е въпросът дали Здравната каса ще сключи договор. Когато излезе здравната карта, тогава ще се сключват договори по преценка та Касата.\"Ананиев беше категоричен, че част от реформата ще бъде преструктуриране на болниците, като е възможно някои да бъдат закрити.Той сподели, че премиерът му е предложил да стане министър, а замислянето дали да поеме поста е било 1-2 минути.Министърът сподели, че му се е наложило веднъж да плати допълнително пари за здравни услуги, когато са изписвали внучката му, но според него доплащането извън пътеката на НЗОК не е редно.", "date": "2017.12.11", "title": "Президентът е подведен, мотивите за ветото нямат доказателствена сила според Ананиев"}
{"url": "https://news.bg/regions/avarirala-kola-sprya-dvizhenieto-na-tramvay-8.html", "text": "Читатели на news.bg сигнализираха за промяна в маршрута на трамвайна линия №8, пътуващата от ж.к. \"Люлин\" до Съдебната палата.От центъра за градска мобилност посочиха, че промяната в маршрута на движение на линията е била наложена заради възникнала авария. Според ЦГМ автомобил е аварирал върху трамвайната линия в района на \"Възраждане\", поради което трамваят е бил пренасочен.От пресцентъра на МВР заявиха, че на територията на София не е било регистрирано тежко пътнотранспортно произшествие за изминалото денонощие. Най-вероятно автомобилът е аварирал или е възникнала лека катастрофа.Към 9.30 часа движението на трамваите в района вече е било подновено.", "date": "2017.12.11", "title": "Аварирала кола спря движението на трамвай 8"}
{"url": "https://news.bg/int-politics/nikola-gruevski-podade-ostavka.html", "text": "Лидерът на главната опозиционна пария в Македония ВМРО-ДПМНЕ - Никола Груевски - подаде оставка снощи. Партията прие оставката на Груевси и сега предстои избирането на нов председател, пише в. \"Вечер\". Централният комитет на партията е насрочил извънреден конгрес на 23 декември точно преди коледните празници. Тогава ще стане ясно кой от претендентите за лидерското място ще бъде избран.Кандидатурите за нов председател ще се внасят до 21 декември. Сред спряганите имена, от които се очаква кандидатура за поста, са тези на Християн Мицковски, Никола Попоски, Антонио Милошоски и Илия Димовски.Генералният секретар на партията Мицковски не изключва възможността да се кандидатира, пише в. \"Нова Македония\". Милошоски съобщи, че все още обмисля и не е решил. Той обаче иска прозрачен конгрес. \"По-маловажно е името на председателя на партията, важна е неговата концепция за действие на партията като една здрава опозиция\", каза Милошоски, пише \"Нова Македония\".", "date": "2017.12.11", "title": "Никола Груевски подаде оставка"}
{"url": "https://news.bg/politics/shefat-na-uefa-pokani-borisov-na-finalnata-sreshta-na-shampionska-liga.html", "text": "Задълбочаването на добрата комуникация с УЕФА и ФИФА в интерес на развитието на българския футбол бе основният акцент в разговора между премиера Бойко Борисов и президента на УЕФА Александър Чеферин. В срещата участва и министърът на младежта и спорта Красен Кралев, съобщиха от Министерския съвет.Пред Чеферин бяха представени спортните бази и стадионите, с които страната ни разполага. Той покани министър-председателя Бойко Борисов да бъде официален гост на финалната среща на Шампионската лига през май 2018 г.Правителството разглежда изграждането на спортна инфраструктура като предпоставка за развитие на детско-юношеския и на професионалния футбол. Специално внимание беше обърнато на направените изкуствени терени за мини футбол, чрез които са създадени възможности за активни занимания на деца и младежи.Александър Чеферин благодари на премиера Борисов за помощта от страна на правителството при осигуряването на терен за изграждането на базата на БФС на територията на резиденция \"Бояна\". По думите му, тя е уникално съоръжение в европейски мащаб.На срещата присъстваха също директорът на отдел \"Национални асоциации\" на УЕФА Зоран Лакович, президентът и вицепрезидентите на БФС Борислав Михайлов, Атанас Фурнаджиев и Михаил Касабов.", "date": "2017.12.11", "title": "Шефът на УЕФА покани Борисов на финалната среща на Шампионска лига"}
{"url": "https://news.bg/economics/nad-60-ot-rabotodatelite-predvizhdat-pochivka-i-bonusi-za-sluzhitelite-si-po-koleda.html", "text": "Анкета на Българската търговско промишлена палата - БТПП за работния режим около празниците и стимулиране на служителите показва, че при 38% от компаниите дните между Коледа и Нова година ще бъдат работни, защото не могат да си позволят прекъсване на производствения режим или ще претърпят загуби.Другата част - около 62% обмислят дните между празниците да са неработни (изцяло или частично), защото характерът на дейността им позволява, а и техни партньори ще почиват тогава.Около 64% от работодателите планират да дадат коледни бонуси на служителите си, 21% няма да предоставят, а 15% все още не са решили окончателно. Фирмите дават допълнителни средства на служителите си в края на годината основно заради Коледа - това е мнението на 66%, от тези, които планират да раздадат бонуси.За 16% причина за бонусите е доброто финансово състояние, за 11% повод за бонусите са едновременно празниците и успехите на фирмата. Около 6% са посочили други причини, свързани със социално отговорната политика на компанията.Лошото финансово положение е причината, поради която мнозинството от работодателите няма да платят бонуси - при 70% от тази група фирми. Останалите 30% посочват, че плащат достатъчно високи заплати или дават бонуси за свършена работа.Най-често размерът на коледния бонус е до 500 лв. показва анкетата на БТПП - при 87% от анкетираните. Около 9% от работодателите планират бонуси в диапазона 500-1000 лв., а над 1000 лв. едва 4%.Равен е делът на фирмите, които ще дадат еднакви бонуси на всички служители и тези, които ги определят според индивидуалното представяне - по 44%. Водещ показател за размера на бонуса е нивото на длъжност при 11% от компаниите.При 30% от работодателите бонусите, които ще дадат на служителите им ще бъдат по-високи спрямо миналогодишните, а при основната част 65% ще са еднакви спрямо предходната година. Само при 5% размерът на бонуса за 2017 г. ще е по-нисък от този за 2016 г.По-малко от половината - 46% анкетирани имат намерения да увеличат заплатите на служителите си догодина, 27% все още не са преценили, 17% ще запазят нивото на заплащане във фирмата както през 2017 година, 2% ще ги намалят.Около 8% са посочили, че ще приложат различни подходи - за някои служители ще увеличат заплатите, ще се съобразят с тенденциите на пазара на труда и др.Анкетата показва, че най-често до 10% е размерът на планирания ръст/намаление на работната заплата - при 79% от работодателите.Във връзка с растящия брой болнични, допитването показва, че 18% от фирмите, които имат този проблем, все още нищо не са предприели. Близо 14% отбелязват, че са оспорвали болнични, но при по-голямата част от тях не е имало ефект.Едва 3% посочват, че има лекар във фирмата, които прави проверка. Около 8% прилагат различни подходи като разговори с личния лекар, проверка на място дали болният е вкъщи и др.", "date": "2017.12.11", "title": "Над 60% от работодателите предвиждат почивка и бонуси за служителите си по Коледа "}
{"url": "https://news.bg/regions/kevr-razpitva-toplofikatsiya-za-avariyata-v-sofiya.html", "text": "Председателят на КЕВР доц. Иван Иванов изиска от \"Топлофикация София\" ЕАД да подробна информация за възникналия проблем в столицата. Питането е относно спряно топлоподаване в няколко столични района.Искането на КЕВР е на основание Закона за енергетиката и Наредбата за лицензиране на дейностите в енергетиката. Така дружеството трябва да информира енергийния регулатор до два дни. Конкретните въпроси на КЕВР са относно:След като получи тази информация КЕВР ще прецени необходимостта от предприемане на последващи действия, с цел гарантиране на качеството на предоставяните услуги на клиентите.", "date": "2017.12.11", "title": "КЕВР разпитва Топлофикация за аварията в София"}
{"url": "https://news.bg/disasters/pozharite-v-kaliforniya-se-razprostryaha-na-po-golyama-plosht-ot-nyu-jork.html", "text": "Унищожителните горски пожари, бушуващи в южната част на американския щат Калифорния, са се разраснали значително, изгаряйки площ, по-голяма от Ню Йорк, най-големия град в САЩ, съобщават американските медии.Пожарът в окръзите Вентура и Санта Барбара е унищожил 230 хил. акра площ през последната седмица.Разпалвана от силни ветрове, огнената стихия се превърна в петия по големина горски пожар в историята на щата, след като се разраства с повече от 50 хил. акра на ден.На местните хора, живеещи по протежение на крайбрежните плажове, е било наредено да напуснат домовете си.От противопожарната служба вчера съобщиха, че 15 процента от пожара е бил локализиран, но впоследствие са били принудени да намалят процента до 10, тъй като огънят продължава да се разпространява.\"Това със сигурност е застрашителен пожар, но ние имаме хора, работещи усърдно, за да го държат под контрол\", посочи шерифът на Санта Барбара Бил Браун. Борбата с пожара не е затруднена само от сухите ветрове. Той се оказа предизвикателство за пожарникарите заради местоположението и планинския терен.\"Това е много трудно място за борба с огъня\", изтъкна представител на противопожарната служба, добавяйки: \"Той е много опасен, а в исторически план са дадени множество жертви, дадени през годините.\"Пожарите на други места в Калифорния са до голяма степен локализирани, но 200 хил. души са евакуирани от домовете си и около 800 сгради са били унищожени от 4 декември насам.", "date": "2017.12.11", "title": "Пожарите в Калифорния се разпростряха на по-голяма площ от Ню Йорк"}
{"url": "https://news.bg/tourism/bansko-e-razcheteno-za-7-000-turisti-a-na-ski-zonata-ima-kam-20-000-spored-turisticheska-asotsiatsiya.html", "text": "Банско от години не се развива устойчиво и хармонично. Курортът се е превърнал в обект на монополни интереси. Това съобщи пред БНР председателят на Българската асоциация за алтернативен туризъм Любомир Попйорданов.Банско загуби своята автентичност с всичко. Неговата ски зона беше разчетена за 6-7000 туристи - такава леглова база да има долу в града. В момента е 18-19 хиляди а може би и 20 хиляди. Тази ски зона, когато се подписва договор за концесия изобщо не беше разчетена за такъв огромен туристопоток и за такава настанителна база, заяви Попйорданов.Според него Банско не се развива по хармоничен и устойчив начин, а се бетонира.Местното население не намира за себе си работа в Банско. Ние виждаме, че хората, които работят в ски зоната са едни мигранти, едни хора, които са между морето и Банско.Тази ски зона чий интерес обслужва и на кого тя е интересна, попита Попйорданов и изтъкна, че хотелиерите и ски инструктурите от Банско са поставени в неравностойно положение по отношение на използването на ски зоната.\"За всички нас е странно, че целият инструментариум на властта, целият капацитет на администрацията е насочен към това да се реши въпросът на един концесионер в България и с това се занимава общественото мнение на страната от десетилетия. Ние виждаме, че този концесионер не е съвсем точен към законите, той ги нарушава, водят се постоянно съдебни дела. Решенията не се превеждат в изпълнение и този концесионер, който, при това е една офшорна зона - там са му сметките, получава едни такива преференции спрямо всички останали възможни участници, и които имат интерес към Пирин или към планините в България\", каза Попйорданов.Той запита защо разглеждаме планинския туризъм на официално ниво като ски туризъм, а останалите видове туризъм като че ли не са във фокуса на внимание. Според Попйорданов няма да има нов лифт на Банско.Това заключение той прави на основание, че до момента никой не е казал къде ще минава евентуалното съоръжение в рамките на съществуващата концесия, а промяната ѝ с допълнително споразумение е нарушение на Европейска директива за концесиите.В момента има едно голямо говорене. Очевидно желанието на изпълнителната власт е да даде сигнал, че тя ще направи нещо и да провери доколко общественото мнение може да се мобилизира за друг сценарий и да протестира. Проверява се тази чуваемост в момента. Това сме го виждали и при промени на други закони, на други решения. Пробват ни, дали ще реагираме, как ще реагираме, дали сме способни да реагираме и да се мобилизираме, заяви Попйорданов.Припомняме, за днес е насрочена срещата между представители на институциите и екоорганизации за изграждане на втори кабинков лифт в Банско. На това обсъждане ще бъде разгледан проектът на Министерския съвет за промяна на плана на управление на Национален парк \"Пирин\".Преди месец жители на Банско и представители на бизнеса протестираха с настояване да се изгради втори кабинков лифт с мотива за засилен туристически поток. Еколози от своя страна смятат, че строежът на втори лифт може да доведе до масова сеч в защитения парк.Евентуалната промяна на плана за управление на Национален парк \"Пирин\" и даване на съгласие за допълнително споразумение за промяна на договор за предоставяне на концесия върху защитена територия от Национален парк \"Пирин\".", "date": "2017.12.11", "title": "Банско е разчетено за 7 000 туристи, а на ски зоната има към 20 000, според туристическа асоциация"}
{"url": "https://news.bg/int-politics/nachalnikat-na-genshtaba-na-rusiya-zakleymi-ucheniyata-na-sasht-yaponiya-i-yuzhna-koreya.html", "text": "Началникът на Генералния щаб на Русия предупреди, че военните учения на Япония, САЩ и Южна Корея, които целят да противодействат на Северна Корея, само и единствено повишават истерията и създават по-голяма нестабилност в региона, съобщава \"Ройтерс\".Руският началник на Генералния щаб на въоръжените сили ген. Валерий Герасимов отправи предупреждението си в Токио, след като САЩ, Япония и Южна Корея започнаха двудневни учения за отработване проследяването на ракети на фона на нарастващото напрежение заради оръжейните програми на Северна Корея.\"Провеждането на военни учения в регионите около Северна Корея само ще засили истерията и ще дестабилизира положението\", коментира Герасимов в началото на срещата с японския министър на отбраната Ицунори Онодера.Ученията през тази седмица на САЩ и техните две азиатски съюзнички, в които те ще споделят информация по проследяването на балистични ракети, идват само няколко дни след големите военни учения на американските и южнокорейските сили, за които Северна Корея заяви, че са предвестник на война. Според Северна Корея нейните оръжейни програми са необходими за противодействие на американската агресия.На 29 ноември Северна Корея извърши последното си изпитание на балистична ракета, която според комунистическия режим е била нейната най-модерна досега, способна да достигне всяка точка от континенталната част на САЩ.", "date": "2017.12.11", "title": "Началникът на Генщаба на Русия заклейми ученията на САЩ, Япония и Южна Корея"}
{"url": "https://news.bg/world/mey-london-nyama-da-plati-nito-edno-peni-na-es-ako-ne-bade-postignato-sporazumenie.html", "text": "Великобритания няма да плати нито едно пени на ЕС, ако не бъде постигнато споразумение.Това предупреди британският премиер Тереза Мей в писмо до парламентарната група на управляващата Консервативна партия, пише \"Дейли телеграф\".Великобритания няма да плати договорената сметка от 39 милиарда лири за напускане на ЕС, ако не бъде постигнато търговско споразумение, подчерта тя в писмото си до депутатите.\"Правителството обяви, че ние сме страна, която спазва задълженията си и ние това ще направим\", изтъкна Мей.\"Постигнахме съгласие за справедливо изпълнение на ангажиментите, които поехме като член на ЕС в духа на бъдещото ни партньорство\", добави тя.Мей изтъкна, че финансовите задължения към ЕС - между 35 и 39 милиарда британски лири - са далеч по-малко от исканите от Европейската комисия 50 милиарда лири.", "date": "2017.12.11", "title": "Мей: Лондон няма да плати нито едно пени на ЕС, ако не бъде постигнато споразумение"}
{"url": "https://news.bg/world/teroristichna-ataka-v-nyu-jork.html", "text": "Атентат в центъра на американския град Ню Йорк, съобщават световни агенции.Властите потвърдиха, че става въпрос за опит за терористично нападение, при което са пострадали четирима души, включително и нападателят.Полицията съобщи, че самоделна бомба е избухнала в метрото на Ню Йорк, конкретно в подлез между Седмо и Осмо авеню на 42-ра улица. Нападението е станало тази сутрин до автогара Port Authority, в близост до \"Таймс скуеър\".От пожарната служба съобщиха, цитирана от АФП, че четирима души са ранени, няма опасност за живота им.Пострадалите имат леки наранявания, включително главоболие и проблеми със слуха. Нападателят е 27-годишният Акайед Ула, който има изгаряния в областта на корема и по ръцете. Той е в съзнание, откаран е в болница.По непотвърдена информация Ула е от Бангладеш. Живее в САЩ от седем години, регистриран е на адрес в Бруклин.Според източници от полицията атентаторът е вдъхновен от ДАЕШ (\"Ислямска държава\"), но очевидно не е имал пряк контакт с групировката.Източник от полицията каза пред АП, че нападателят е носил бомба, прикрепена към тялото. Нападателят казал пред полицията, че е направил бомбата в електрическата компания, в която работи. Взривното устройство е било направено с проста технология. По информация на СиЕнЕн експлозията в Манхатън е причинена от самоделна бомба, която е експлодирала преждевременно.Съобщава се още, че полицията е открила две невзривени бомби. Информацията обаче не се потвърждава. Експлозията е станала около 07,30 часа тази сутрин.Властите възобновяват движението в района на нападението. Port Authority е най-голямата автогара в САЩ. Тя обслужва повече от 65 милиона души годишно или около 230 000 пътници ежедневно. На нея има метростанция. Тя обслужва жителите на Ню Джърси и Ню Йорк. Кметът на Ню Йорк и президентът на САЩ са информирани.Очаквайте подробности!", "date": "2017.12.11", "title": "Терористична атака в Ню Йорк"}
{"url": "https://news.bg/tourism/bivsh-ekoministar-obori-ekolozite-za-vtoriya-lift-na-bansko.html", "text": "Да се направи така, че хората в Банско да не стоят на опашка за лифта. Извозването с коли е по-опасно за околната среда, отколкото по електричен път. Границите на концесионната територия не търпи промяна, а дигитализирането на границите ще даде възможност за контрол на концесионера. Това стана ясно от думите на министъра на околната среда и водите министър Нено Димов в началото на общественото обсъждане на втори лифт в Банско. \"Концесията за \"Ски-зона Банско\", която е от 2001 г., трябва да бъде приведена в съответствие със сега действащото законодателство\", допълни той. На обсъждането присъстваха спортният министър Красен Кралев, министърът на туризма Николина Ангелкова, депутати, представители на НПО. От зелените НПО-та, които са противници на втория лифт, не дойдоха представители.От Балканския център за устойчивост и инженеринг попитаха защо новият договор узаконява обекти с незаконно строителство. Защо се узаконяват изградените незаконни обекти, които се представят за подобрения.От концесионера \" Юлен\" отговориха, че с приемането на ЗУТ узаконяване на незаконни обекти вече е невъзможно и това звучало смехотворно. За обектите има издадено строително разрешение.Нона Караджова - бивш министър на околната среда в първия кабинет \"Борисов\", а сега експерт, заяви, че твърдението на някои еколози, че сегашният договор противоречи на директивата от 2014, не е вярно, защото обектът е извън обхвата на директивата за концесиите. Не може да става дума за наказателна процедура.Тя се противопостави и на твърдението на еколози, че община Банско е имала възможност да внесе безпроблемно преди време предложение за въжена линия, като обясни, че това е било невъзможно, защото не може да се инициира какъвто и да е обект.По думите на Караджова дали въжената линия ще въздейства върху биоразнообразието не може да се каже още.За площта на концесията Караджова заяви, че е приела сигнала на еколозите, че концесията излиза извън границите си и е наредила измерване. Установили са, че измереното противоречи на записаното в първоначалния договор. Открити са и противоречия в договора. Затова в последствие през 2015 е възложен анализ. Този въпрос трябва да се реши, за да няма спорове. Липсвали са и санкции по първоначалния договор.По отношение на твърденията за ЮНЕСКО, че е въведена забрана за строеж на обекти, от организацията са посетили парка и са констатирали, че парк \"Пирин\" е в отлично състояние и се управлява добре. Взето е решение ски зоната да се обособи като буферна и да се извади от обхвата на ЮНЕСКО. Сега в буферната ски зона могат да се правят подобрения.Според нея зелените организации нямат екологични аргументи срещу концесионния договор. В момента няма върху какво да се направи оценка, няма въжена линия.По повод твърденията, че ще се изсекат вековни гори, тя заяви, че сега няма как да се каже какво ще се изсече. Може би ще има такава сеч, но ще се залеси.За парк Пирин проблеми са киселинните дъждове, вредителите и повалените от мокрия сняг дървета, категорична беше Караджова.Полина Карастоянова от Националния борд по туризъм се обяви за мащабен план за устойчиво развитие на планините. Тя заяви, че туризмът е безалтернативен като икономическо развитие за планинските райони. Това, което наблюдаваме, е един саботаж, от който някои организации направиха бизнес. \"Това е саботаж върху правата на граждани\", заяви тя. Нона Караджова категорично се обяви за втори кабинков лифт.Министърът на туризма Николина Ангелкова заяви, че още миналата година е създадена работна група за развитие на зимния туризъм, която е приключила с предложение за промени в законите и изграждане на нови влекове и писти. Предстои предложенията да се обявят за обществено обсъждане.Евдокия Манева, също бивш екологичен министър, подкрепи думите на Карастоянова и припомни, че преди 17 г. е започнала концесията, като това е бил първият подобен договор. Тя призова да се подпомогне правителството да вземе решение.Манева припомни, че многократно е даван отговор на тези 100 зададени от еколозите въпроси.Според нея се внушава, че всички, участвали в процеса, са измамници и има само една група хора, които са загрижени. Концесията е полезна за България, категорична беше Манева.По думите й категорично е доказано, че обектът не попада под забраната на ЮНЕСКО.Незаконни обекти няма, защото тези, които са обжалвани, са доказани в съда, че са редовни.Договорът е несъвършен и трябва да се поправи, заяви още тя. Трябва да се махнат забраните, защото никъде не може да се развива нормален ски туризъм, не само в Банско, но и на Витоша.Тя попита присъстващите министри защо правителството няма смелост да направи лифта, след като толкова е обсъждано това и има експертно мнение на специалисти.\"Кажете най-накрая \"да\", съберете зелените, обяснете на хората за какво става дума, призова тя.Създава се впечатление, че един концесионер, на някой не е удобен, заяви още Евдокия Манева.Министърът на спорта и младежка Красен Кралев изказа позицията на министерството за разширяване на инфраструктурата. Имаме 200 км писти, като в Чехия са 7000, Словакия - 2000. Как може да се състезаваме с тях, попита той. Спортът е най-големият промоутър на дадена държава, добави още Кралев.Трябва да се промени ситуацията, не само втори лифт, а още писти, защото не може да се говори с 200 км писти за масов спорт, заключи той.Бранимир Ботев, бивш заместник-министър на туризма и директор на Европейски институт за стратегически анализи заяви, че трябва да се търси съгласие на аргументи. Той цитира изследване на ЕИСА за нагласите на хората, според което местните хора и общината трябва да решат за изграждане на такова съоръжение.Според изследването на въпрос \"Кой е против изграждането на съоръжения\" - 47% отговарят, че екоорганизациите били против. По думите му хората били наясно кой е ЗА и кой ПРОТИВ. Той изрази безпокойство, че могат да се атакуват по този начин и морските курорти.Красен Станчев заяви, че по всички анализи на управление на парк \"Пирин\", няма никакво компрометиране на парка или на буферната зона.Експретът Димитър Канариев, който се представи: \"от зелено НПО\" (той е председател на Национална асоциация \"Българско Черноморие\" - б.р.), също подкрепи развитие на спорта. Той подчерта, че не разбира защо някои зелени организации са довели, по думите му, спорта до задънена улица.Мнението на директора на дирекция \"Национална служба за защита на природата\" в МОСВ Мирослав Калугеров е, че очевидно има пропуски в договора, но ще има промяна на методиката на плащане с цел увеличението й.Ще бъде променен обектът на концесия в договора. Обектът на концесия ще бъдат съществуващите ски писти към датата на сключване на договора. Ще бъдат включени и преместваеми обекти, обслужващи туристите. Той увери, че ще има санкции за изпълнение на договора. Концесионерът трябва да разработи карти и регистри съоръженията с бъдат заведени като държавна собственост.Припомняме, обществената дискусия е отговор на призива на премиера Бойко Борисов ресорните министри да дадат публичност на проекта на решение, с който се предлага промяна в концесионния договор за експлоатация на ски-зона с център Банско.", "date": "2017.12.11", "title": "Бивш екоминистър обори еколозите за втория лифт на Банско"}
{"url": "https://news.bg/int-politics/rusiya-i-egipet-podpisvat-za-aets-i-dostavki-na-yadreno-gorivo.html", "text": "Руският президент Владимир Путин и неговият египетски колега Абдел Фатах ал Сиси подписват споразумение за изграждането на атомна електроцентрала в Египет и доставки на ядрено гориво, според документ, предоставен от Кремъл, съобщава \"Ройтерс\".Путин е на срещна с ал Сиси в Кайро за сътрудничество и разговори във връзка с напрежението в Близкия изток след решението на Вашингтон да признае Йерусалим за столица на Израел.Посещението на Путин отразява нарастващите връзки между Русия и Египет, втория по големина получател на американска военна помощ след Израел и стратегически партньор на САЩ в Близкия изток заради контрола над Суецкия канал.Путин, който лети за Турция след Кайро, за кратко посети руска база в Сирия, преди да пристигне в Египет и нареди руските сили да започнат изтегляне от Сирия след двугодишната военна кампания.Путин и Сиси подписват двустранни споразумения, включително за Египетската атомна електроцентрала \"Дабаа\" и обсъждат възможно най-скоро възобновяването на руските полети до Египет, съобщава говорител на президента пред държавната информационна агенция \"Мена\".С това споразумение, строят първата атомна електроцентрала в северноафриканската страна, която според съобщенията е на стойност 21 млрд. долара. Атомната електроцентрала в Дабаа ще бъде построена до 2029 г. и ще разполага с четири реакторни блока с капацитет от 5 гигавата, коментира Алексей Ликачьов, председател на руския държавен ядрен оператор Росатом. Лихачьов добави, че 85% от проекта ще бъдат финансирани с руски заем, докато Египет ще осигури останалото.\"Имам удоволствието да отбележа, че нашите икономически връзки се развиват с доста бързо. Всъщност имаме много добри проекти, включително атомната електроцентрала\", обяснява руският президент. През 2015 г. Москва спря гражданския въздушен трафик за Египет, след като терористи свалиха руски пътнически самолет, излязъл от туристическия курорт Шарм ел-Шейх, убивайки 224 души на борда.Посещение е свързано и с отказа на правителството на САЩ през август да предостави помощ от 95,7 млн. долара на Египет и да отложи други 195 млн. долара поради неуспеха на страната да постигне напредък в областта на правата на човека и демократичните норми.", "date": "2017.12.11", "title": "Русия и Египет подписват за АЕЦ и доставки на ядрено гориво"}
{"url": "https://news.bg/politics/borisov-poiska-ot-mey-strategichesko-partnyorstvo-na-es.html", "text": "България очаква Обединеното кралство да остане стратегически партньор на Съюза по ключови въпроси като сигурността и борбата с тероризма.Това е основна позиция, която министър-председателят Бойко Борисов е защитил пред британския си колега Тереза Мей по време на срещата им на Даунинг стрийт. Бойко Борисов е на работно посещение в Лондон по покана на Тереза Мей. Двамата са обсъдили сътрудничеството в областта на миграцията и на сигурността. Висока оценка за взаимодействието между специалните служби на България и Великобритания е дадена и от двамата министър-председатели.Борисов посочи, че очаква подкрепата на Лондон за интеграцията на страните от Западните Балкани. По думите му, тяхното приобщаване към семейството на демократичните ценности е най-голямата гаранция за успешно, сигурно и мирно развитие на европейския континент. \"Хората от този регион очакват да им покажем, че Европа мисли за тях\", каза българският министър-председател.Запитан от журналисти, Борисов обясни, че приоритети за председателството са ясни, а Тереза Мей е уверила че, проблеми с българите след Брекзит няма да има и това няма да повлияе. Обсъдили са също така правата на сънародниците ни, както и българските училища във Великобритания, как да се постигне, децата да държат матури на български език. Премиерът потвърди, че това е възможно, но е рано да се каже, а Тереза Мей го е разбрала.Бойко Борисов съобщи, премиерът Мей ще пристигне в София през май 2018 г., а ако дойде ден по-рано ще се срещне и с лидерите на Балканите. Лошо нещо е Брекзит но трябва да го преодолеем, коментира Борисов, а ЕС и Великобритания са длъжни да се разберат. В България живеят хиляди британци не само българи във Великобритания и затова сме длъжни да направим най-доброто за хората, обясни той.Не че съм толкова хубав, но това което сме направили за Балканите се оценява, коментира премиерът Борисов. Запитан за Йерусалим, той обясни, че там са две държави и са ни приятели и народите на Израел и на Палестина. Него го касаят Балканите, Косово, Босна и Херцеговина. \"Беше добре, беше добре\", уточни Борисов, казал и на премиера Мей \"дай да видим този английски чай\".Ние напускаме ЕС, но не и Европа, коментира премиерът Тереза Мей. Тя оценява положително усилията на България в процеса на овладяване на мигрантската криза в Европа и за борбата с тежката престъпност.\"Затова благодаря на теб и на България за помощта, която оказахте в общата ни борба с организираната престъпност, тероризма и трафика на хора\", каза Тереза Мей.", "date": "2017.12.11", "title": "Борисов поиска от Мей стратегическо партньорство на ЕС"}
{"url": "https://news.bg/int-politics/jerusalim-stava-prioritet-za-hizbula-treta-intifada-nay-dobriyat-otgovor-na-tramp.html", "text": "Лидерът на ливанската радикална ислямистка групировка \"Хизбула\" Хасан Насрала обяви, че неговата групировка ще се съсредоточи върху Йерусалим след решението на американския президент Доналд Тръмп да признае града за столица на Израел.По думите на Насрала, най-добрият отговор на решението на Тръмп щяла да бъде трета палестинска интифада (арабски термин, означаващ въстание), съобщават израелски медии.По думите на Насрала, заради победите на други места в региона, сега Йерусалим и борбата за Палестина ще бъдат изведени като приоритетни задачи. Той настоя различните фракции, които работят за постигането на тази цел, че трябва да се обединят и да действат заедно.Десетки хиляди хора присъстваха на митинг на \"Хизбула\" в южната част на ливанската столица Бейрут, като той беше свикан в протест на признаването на Йерусалим за израелска столица от Тръмп през миналата седмица.Днешната протестна демонстрация, една от няколкото големи демонстрации, проведени наскоро в Близкия изток в протест срещу това действие, беше организирана от Насрала.Протестиращите са шествали през южните предградия на Бейрут, които са крепост на \"Хизбула\", развявайки знамена и скандирайки в подкрепа на палестинците, които имат претенции към Източен Йерусалим за столица на тяхната бъдеща държава.Протестната демонстрация се проведе ден след насилствен протест край посолството на САЩ в Бейрут, където силите за сигурност използваха сълзотворен газ и водни оръдия по войнствено настроени протестиращи, които ги обсипваха с камъни.Протестиращите са били отцепени на стотици метри от посолството, наричайки американците \"враг на Палестина\" и заявявайки, че посолството на САЩ е \"символ на империалистическата агресия\".", "date": "2017.12.11", "title": "Йерусалим става приоритет за \"Хизбула\", трета интифада - най-добрият отговор на Тръмп"}
{"url": "https://news.bg/crime/mvr-se-hvarlya-na-borba-s-telefonnite-izmami-i-mladezhkata-agresiya.html", "text": "Министърът на вътрешните работи Валентин Радев представи приоритетите и мерките на Националния съвет по превенция на престъпността за 2018 година. Акцентът е поставен върху ограничаването на измамите и посегателствата над възрастни хора и намаляването на младежката агресия.Валентин Радев председателства новия състав на Националния съвет по превенция на престъпността, сформиран през октомври, в който участват 12 заместник-министри и ръководители на агенции и дирекции, които имат отношение към проблема.На заседанието участниците приеха Отчет за изпълнение на приоритетите и целите от Плана за превенция на престъпността през миналата година. Приета е и работна програма за 2018 година, в която като основен акцент са изведени мерките, свързани с ограничаване на измамите и посегателствата над възрастни и самотноживеещи хора, пресичане кражбите на селскостопанска продукция, ограничаване на незаконната сеч и незаконната търговия с културни ценности, както и намаляване на престъпленията против собствеността.Включени са и мерки, насочени към намаляване насилието сред децата и младежите, ограничаване броя на необхванатите и преждевременно напусналите образователната система деца и повишаване на образователния, културния и социалния статус на маргинализираните групи от обществото.Министър Радев посочи, че превенцията и противодействието на конвенционалната престъпност са сред основните приоритети в Програмата за управление на правителството на страната за периода 2017 - 2021 година, изтъквайки, че превантивната дейност може да бъде успешна само, ако са ангажирани и си взаимодействат държавни и местни органи, обществени организации и граждани.\"Тъй като престъпността е сложно социално явление, резултат от влиянието на много фактори като социално-икономическото състояние на страната, жизненото равнище на гражданите, качеството на образованието и обхвата на децата в образователната система, а също и семейната среда, институциите и обществеността следва да си сътрудничат и да работят съвместно за противодействието й и най-вече за нейната превенция\", заяви Радев.Той припомни, че през април 2016 година от предишния състав на Националния съвет по превенция на престъпността е одобрен План за изпълнение на приоритетите и постигане на целите за периода 2016 - 2018 г., който включва 5 приоритета и над 110 мерки за борба с конвенционалната престъпност.Изграждането на устойчиви партньорства за превенция на престъпността между органите на държавната власт, неправителствените организации, бизнеса и гражданското общество е сред основните приоритети, залегнали в плана, наред с изграждането на сигурна и безопасна среда в населените места и създаване на среда на толерантност сред децата и младежите и възпитаване на дух на отговорност и развиване на гражданска култура. Друг основен приоритет е създаване на условия за намаляване на риска от престъпления сред уязвими групи.", "date": "2017.12.11", "title": "МВР се хвърля на борба с телефонните измами и младежката агресия"}
{"url": "https://news.bg/crime/zaloviha-dvama-obrali-hranitelen-magazin-v-lyulin.html", "text": "Столични полицаи неутрализираха група за грабежи, научи News.bg от свои източници. Арестувани са Стоян Дългия и Ники Понти. И двамата са познати на полицията.Двамата са заловени, след обир на магазин в столичния кв. \"Люлин\" тази сутрин. Извършителите са трима.Те са нахлули в хранителния магазин с метални пръти и са заплашили служителите. Избили са касата на магазина, след което я захвърлили през прозореца.Обирджиите са тръгнали да бягат, но бързо били неутрализирани и заловени. Съучастникът на Дългия и Понти се издирва. По първоначални данни те са откраднали малко над 10 хил. лева.", "date": "2017.12.11", "title": "Заловиха двама, обрали хранителен магазин в Люлин"}
{"url": "https://news.bg/int-politics/protestirashti-v-iran-tramp-uskoryava-kraya-na-izrael.html", "text": "Няколкостотин ултраконсервативни иранци проведоха протестна демонстрация срещу Израел, като обявиха, че американският президент Доналд Тръмп е ускорил смъртта на еврейската държава с решението си да признае Йерусалим за нейна столица, съобщава \"Франс прес\".Протестната демонстрация, която се е провела в центъра на Техеран, е включвала турска денс музика, която по принцип е забранена в Иран, но все повече се използвала по време на събития на твърдолинейно настроени хора.Тази музика е станала приемлива за консервативните уши с добавянето на текстове като \"САЩ са убийци\" и \"палестинските майки губят децата си\", както и, разбира се, повсеместното \"Смърт на Америка\".\"Не смятам, че ще има нужда от изпращане на каквито и да е войски, защото има много хора в Ливан, Сирия и в палестинските територии. Те ще бъдат достатъчни, за да се отърват от израелците\", подчерта ислямският духовник Сейед Абдула Хосейни пред АФП.\"Г-н Тръмп свърши добра работа по ускоряването на нещата. Очаквахме Израел да бъде сринат по-късно ... но това е началото на края на Израел\", допълни Хосейни.\"Трябва да му благодарим за това, което направи\", доволен е духовникът.", "date": "2017.12.11", "title": "Протестиращи в Иран: Тръмп ускорява края на Израел"}
{"url": "https://news.bg/bulgaria/zhena-dade-10-000-lv-na-alo-izmamnitsi-v-stolitsata.html", "text": "Поредна телефонна измама е била извършена днес в София, предаде БНР. 56-годишна жена дала близо 10 000 лева на телефонни измамници. Тя е бил измамена по схемата за съдействие на МВР.Полицията издирва извършителите.По-рано днес стана ясно, че телефонна измама за 40 хил. лв. е била предотвратена от банков служител и бързите действия на полицията в Бургас.Измамници се обадили на възрастен мъж от Малко Търново. По класическата схема \"оказване на съдействие на полицаи при задържането на телефонни измамници\" те подмамили 71-годишният мъж.", "date": "2017.12.11", "title": "Жена даде 10 000 лв. на \"ало\" измамници в столицата "}
{"url": "https://news.bg/world/rumanskiyat-parlament-prie-spornata-sadebna-reforma.html", "text": "Долната камара на румънския парламент прие спорната съдебна реформа, срещу която се проведоха и вчера многохилядни протести в страната, предаде \"Ройтерс\".Гласуването завърши със 179 гласа \"за\" срещу 90 \"против\".Припомня се, че камарата е доминирана от управляващите социалдемократи. Магистратите също са против новите мерки, с които управляващите ще ги поставят под контрол. От Европейската комисия предупредиха, че обсъжданите от управляващите закони може да поставят съдебната система под политически контрол.Парламентарното мнозинство се надява да гласува реформата до края на годината.", "date": "2017.12.11", "title": "Румънският парламент прие спорната съдебна реформа "}
{"url": "https://news.bg/world/saakashvili-e-osvoboden.html", "text": "Съдът в Киев е освободил бившия губернатор на Одеска област и настоящ опозиционен лидер Михаил Саакашвили, предадоха световните информационни агенции. Не беше уважено искането на прокуратурата за домашен арест за срок от 2 месеца. Решението на съда може да бъде обжалвано в срок от 5 дни. Очаква се присъдата да бъде оповестена на 14 декември. По думите на Саакашвили, властите се опитват да го скрият от хората, но няма да успеят. Той похвали смелостта на съдията по делото и прогнозира, че ще й бъде оказан натиск. Опозиционерът е решен да продължи политическата си дейност и подчерта, че не търси конфронтация. По-рано днес, няколко хиляди привърженици на Михаил Саакашвили излязоха в центъра на Киев, за да протестират срещу задържането му.Акцията е организирана от партията \"Движение на новите сили\" на Саакашвили. Михал Саакашвили, който беше задържан на 8 декември, се намира в изолатора на Службата за сигурност на Украйна в Киев. Той обяви безсрочна гладна стачка.", "date": "2017.12.11", "title": "Саакашвили е освободен "}
{"url": "https://news.bg/world/putin-i-erdogan-schitat-che-reshenieto-na-sasht-za-jerusalim-shte-ima-destablizirashto-vliyanie.html", "text": "Ситуацията в Близкия изток и Сирия обсъдиха по време на срещата си днес президентите на Русия и Турция Владимир Путин и Реджеп Ердоган, предаде ТАСС.Това обяви Путин пред журналисти след срещата, която се проведе в Анкара. Двамата са се обединили около позицията, че решението на САЩ за Йерусалим ще има дестабилизиращо влияние в региона. Президентите припомнят, че напрежението там и без този ход е достатъчно голямо. Те настояват да се спазват резолюциите на ООН, а статутът на Йерусалим да решат преки преговори между Израел и Палестина. По отношение на Сирия двете държави си взаимодействат. Русия вече е започнала да изтегля войските си в Сирия, както по-рано нареди Путин при посещението в Сирия. Това е обявил руският военен министър Сергей Шойгу в Турция. Москва мисли и за продължаване на преговорите в Сирия през 2018 година с участието на президента Башар Асад, на когото е съюзник. През миналата седмица Путин заяви, че терористичната организация ДАЕШ (\"Ислямска държава\") в Сирия е разгромена.", "date": "2017.12.11", "title": "Путин и Ердоган считат, че решението на САЩ за Йерусалим ще има дестаблизиращо влияние"}
