{"url": "https://news.bg/politics/zaharieva-s-priznavaneto-na-balgarskoto-maltsinstvo-albaniya-vazstanovi-istoricheskata-spravedlivost.html", "text": "С решението си да признае българското малцинство в Албания парламентът възстановява една историческа справедливост , заяви вицепремиерът и министър на външните работи на Екатерина Захариева преди да отпътува на работно посещение в Обединеното кралство.\"Това е изключително радостна новина. Знаете, че положихме усилия и съм благодарна преди всичко на албанския парламент, на премиера и на моя колега, защото така се възстановяват, бих казала, историческите факти. Знаете, че в проекта на закон липсваше българското малцинство. Признаваха се осем. Положихме доста усилия, но преди всичко благодаря на самото българско малцинство там за това, че за около месец и половина събраха 3000 подписа и най-важното е, че в една демократична държава, в една държава, която иска да бъде член на Европейския съюз е важно да не се пречи на хората да се самоопределят. В крайна сметка те се самоопределят като българи.\" - заяви Захариева.В съвместно съобщение на българските евродепутати се изтъква, че успехът се дължи на общите усилия по национално отговорни каузи.Министър Захариева пристигна на работно посещение в Обединеното кралство.У тя ще се срещне с британския първи дипломат Борис Джонсън. Двамата ще обсъдят въпроси, свързани с правата на гражданите на ЕС и на Обединеното кралство в контекста на Брекзит. Приоритетите, които страната ни ще следва по време на председателството на Съвета на Европейския съюз, са друга основна тема на срещата. Особено внимание ще бъде отделено на Западните Балкани.По-късно Екатерина Захариева ще участва в работен обяд с колегите си от Хърватска, Чехия, Унгария, Полша, Румъния, Словения, Словакия и Обединеното кралство.", "date": "2017.10.14", "title": "Захариева: С признаването на българското малцинство Албания възстанови историческата справедливост"}
{"url": "https://news.bg/crime/turtsiya-zalovi-264-nelegalni-migranti-gotveshti-se-da-vlyazat-v-balgariya-i-gartsiya.html", "text": "264 нелегални мигранти са били заловени от турските власти при опит да се прехвърлят в България и Гърция, съобщава БТА, цитирайки агенция \"Доган\".Мигрантите са били открити при операция на жандармеристи в Одрин, където се събират границите на България, Турция и Гърция.Мигрантите били от най-различни държави, сред които Сирия, Пакистан, Афганистан и Мароко.Всички били предадени на центъра за мигранти в Одрин.", "date": "2017.10.14", "title": "Турция залови 264 нелегални мигранти, готвещи се да влязат в България и Гърция"}
{"url": "https://news.bg/world/svobodnite-demokrati-v-germaniya-se-samnyavat-che-shte-ima-koalitsiya-do-koleda.html", "text": "Високопоставен член на пробизнес настроената германска Свободна демократическа партия заяви в интервю за списание, че не очаква сформирането на коалиция преди края на годината, информира Ройтерс.Следващата седмица консерваторите на Меркел, най-големият блок в парламента, макар че изгуби подкрепа за сметка на крайнодесните на изборите през септември, ще започнат разговори за формиране на коалиция \"Ямайка\" със Зелената партия и свободните демократи.Партиите трябва да разрешат разногласията си по важни въпроси като мигрантите, данъците, реформата в ЕС и околната среда.Запитан дали партиите могат да работят заедно, заместник-председателят на свободните демократи Волфганг Кубицки заяви пред \"Шпигел\": \"\".\"Заради това би било илюзия да се вярва, че можем да приключим преговорите до Коледа\", поясни той.Вчера финансовият министър Волфганг Шойбле заяви, че е оптимист, че Меркел и нейните консерватори ще успят да постигнат споразумение за ново коалиционно управление преди Коледа.През миналата неделя християндемократите на Меркел и Християнсоциалният съюз се разбраха за мигрантската политика. Те постигнаха споразумение за ограничаване приема на мигранти в Германия на година до 200 000.Но Кубицки поясни, че споразумението е едва началната точка.\"\", предупреди той.Спекулира се, че свободните демократи ще поискат финансовото министерство, за да се присъединят към коалиция \"Ямайка\". Кубицки каза, че лидерът на партията й Кристиан Линднер ще реши дали да поеме поста на финансов министър или лидерът на парламентарната група.Но Фолкер Каудер, лидер на консерваторите в парламента, наскоро заяви, че финансовото министерство трябва да остане в ръцете на партията му.Вътрешният министър Томас де Мезиер призова партиите да бъдат прагматични.", "date": "2017.10.14", "title": "Свободните демократи в Германия се съмняват, че ще има коалиция до Коледа"}
{"url": "https://news.bg/int-politics/germaniya-predupredi-za-opasnost-ot-voyna-sled-deystviyata-na-tramp-spryamo-iran.html", "text": "Ако САЩ прекратят ядрената сделка с Иран или повторно наложат санкции срещу Техеран, това може да доведе до това, Иран да разработи ядрени оръжия и повишаване на опасността от война близо до Европа. Това обяви външният министър на Германия Зигмар Габриел, цитиран от \"Ройтерс\".Американският президент Доналд Тръмп отказа вчера официално да удостовери, че Техеран спазва договора, сключен през 2015 г., въпреки че международните инспектори казват, че това е така. Той предупреди, че в крайна сметка може да денонсира споразумението.Габриел коментира пред германско радио, че Тръмп е изпратил \"труден и опасен сигнал\", след като американската администрация също така се занимава с кризата, създадена от разработването на ядрени оръжия от страна на Северна Корея.\"Голямата ми тревога е, че това, което се случва в Иран или с Иран от гледна точка на САЩ, няма да остане ирански проблем, ала много други страни в света ще обмислят дали самите те също трябва да придобият ядрени оръжия, имайки предвид, че подобни споразумения се унищожават\", предупреди първият дипломат на Германия, констатирайки: \"А тогава нашите деца и внуци ще пораснат в един много опасен свят.\"Габриел допълни, че ако САЩ прекратят сделката с Иран или ако бъдат наложени нови санкции на Техеран, това ще даде предимство на твърдолинейните среди в Иран, които са против преговорите със Запада.\"Тогава те могат да се върнат към разработването на ядрени оръжия\", коментира още Габриел, добавяйки, че Израел няма да толерира това и \"тогава ще се върнем там, където бяхме преди 10-12 години, с опасността от война сравнително близо до Европа\".Той призова САЩ да не застрашават сигурността на съюзниците си и собствените си граждани поради причини, свързани с вътрешната политика.", "date": "2017.10.14", "title": "Германия предупреди за опасност от война след действията на Тръмп спрямо Иран"}
{"url": "https://news.bg/bulgaria/42-godishen-mazh-zagina-pri-katastrofa-na-patya-shumen-varna.html", "text": "42-годишен мъж от Нови пазар загина при катастрофа тази сутрин, съобщава местният сайт 24Шумен.Катастрофата е станала в 07,57 часа по пътя Шумен-Варна, близо до разклона за град Каспичан.Водачът на лек автомобил \"Мазда\" с шуменска регистрация, който е пътувал в посока към Шумен, е изгубил контрол над автомобила след десен завой и се ударил в крайпътната мантинела.42-годишният Л.С. загинал на място. В автомобила са пътували още двама мъже на възраст 26 и 27 г. След преглед в МБАЛ-Шумен е установено, че 26-годишният е с охлузни рани и откъснати парчета от челюстта, а 27-годишният е с фрактура на левия лакът. Няма опасност за живота им.", "date": "2017.10.14", "title": "42-годишен мъж загина при катастрофа на пътя Шумен-Варна"}
{"url": "https://news.bg/world/katalunski-lider-zove-za-edinstvo-na-separatistite.html", "text": "Един от сепаратистките лидери в Каталуния призова за единство след спорове около стратегията, която заплашва да разедини тези, които искат североизточният регион да се отдели от Испания, съобщава АП.Вицепремиерът на Каталуния Ориол Жункерас заяви, че сепаратистите трябва да прекратят караниците и да застанат зад усилията на премиера на Каталуния за преговори с Мадрид., призова той.В началото на тази седмица възникна напрежение между сепаратистите, след като каталунският лидер Карлес Пучдемон обяви, че ще отложи официалното обявяване на независимост с \"няколко седмици\", за да даде възможност да започнат преговори с Мадрид.Решението разочарова голяма част от сепаратистите, които призоваха Пучдемон да не отлага обявяването на Каталуния за република.Ориол Жункерас направи коментара пред 200 членове на неговата Републиканска левица в централата на партията в Барселона. Партията е част от местната коалиция.Жункерас поясни, че най-доброто за сепаратистите е да покажат на света кой иска диалог и кой отхвърля подобно предложение.", "date": "2017.10.14", "title": "Каталунски лидер зове за единство на сепаратистите"}
{"url": "https://news.bg/world/severna-koreya-zaplashi-avstraliya-s-katastrofa.html", "text": "Северна Корея заплаши Австралия със страшни последствия, ако продължи да подкрепя американския военен, икономически и дипломатически натиск върху Пхенян. Това съобщава севернокорейската държавна агенция KCNA, цитирана от световни агенции.\"Австралия няма да успее да избегне катастрофа\", предупреди КНДР.Според агенцията \"\".Заплахата идва един ден след изразената от австралийски официални представители силна подкрепа за Вашингтон по време на визита в Южна Корея.Външният министър на Австралия Джули Бишъп заяви пред репортери, че страната й е ангажирана за ядрено разоръжаване на КНДР чрез дипломация, но е готова да предприеме и военни действия със САЩ.Тя добави, че австралийски бойни кораби ще се насочат към Южна Корея като част от споразумение за отбрана.По-рано беше съобщено, че Северна Корея се подготвя за ракетно изпитание.", "date": "2017.10.14", "title": "Северна Корея заплаши Австралия с „катастрофа”"}
{"url": "https://news.bg/bulgaria/sadat-ostavi-v-aresta-politsaya-prikrival-alo-izmamnitsi.html", "text": "Пловдивският окръжен съд реши да остави в ареста полицейския служител, прикривал \"ало\" измамници, съобщават БНР и Нова телевизия.Стоян Павлов е обвинен за получаването на 300 лева подкуп от участници в телефонни измами. Пред съда Стоян Павлов заяви, че не е участвал в престъпна схема и не е взимал пари.Според съда Павлов има опасност да се укрие или да извърши друго престъпление.Решението на съда подлежи на обжалване в тридневен срок.", "date": "2017.10.14", "title": "Съдът остави в ареста полицая, прикривал „ало\" измамници"}
{"url": "https://news.bg/world/komunistite-v-kitay-promenyat-ustava-na-partiyata-i-vklyuchvat-teorii-na-si-dzinpin.html", "text": "Комунистическата партия на Китай е постигнала съгласие да внесе промени в устава на партията, съобщава Ройтерс.Очаква се да бъдат включени политическите мисли на президента Си Дзинпин преди запланувания за следващата седмица партиен конгрес, който се провежда на всеки пет години. Смята се, че Дзинпин ще затвърди властта си на конгреса.Централният комитет на партията прокара предложение за промени в устава, които сега ще трябва да бъдат официално одобрени на конгреса.В дълго комюнике на партията се хвалят предприетите под ръководството на Си мерки през последните 5 години, особено успеха в борбата срещу корупцията, но не се пояснява каква ще е формулировката в устава на партията.Ключов момент е дали името на Си Дзинпин ще бъде включено в устава на партията, нареждайки се до идеологията на Мао Дзедун и теорията на Дън Сяопин.Предшествениците на Си, Дзян Дзъмин и Ху Дзинтао, направиха промени в устава, които включваха техни мисли и теории, но техните имена не бяха поместени.На четиридневната среща на Централния комитет също бяха одобрени доклади на органа за борба с корупцията.Конгресът ще започне в сряда с реч на Си Дзинпин.През миналия октомври партията даде на Си Дзинпин титлата \"ядро\" на ККП.", "date": "2017.10.14", "title": "Комунистите в Китай променят устава на партията и включват теории на Си Дзинпин"}
{"url": "https://news.bg/world/germanski-ministar-razbuni-duhovete-s-predlozhenie-da-se-vavedat-myusyulmanski-praznitsi.html", "text": "Германският вътрешен министър Томас де Мезиер притесни колегите си от консервативния блок на канцлера Ангела Меркел с предложение държавата да въведе мюсюлмански празници, информира Ройтерс.В Германия има около 4 милиона мюсюлмани. Повечето от тях са с турски корени. Но през последните две години в страната пристигнаха много мюсюлмани от Близкия изток.На предизборно събитие преди местните избори в северната провинция Долна Саксония в неделя Мезиер - член на Християндемократическия съюз на Меркел - заяви, че одобрява някои региони в Германия да имат мюсюлмански празници.Той подчерта, че денят на Вси Светии е празник в германските католически региони и добави: \"Предложението на Мезиер не е одобрявано от колегите му.Високопоставеният член на Християндемократическия съюз Волфганг Босбах заяви пред вестник \"Билд\", че всеки в Германия може да празнува каквито си поиска религиозни празници, но поясни: \"\".Александър Добриндт от Християнсоциалния съюз обяви пред същия вестник, че не може да се преговаря за германското християнско наследство, допълвайки, че \"не можем да въвеждаме мюсюлмански празници в Германия\".", "date": "2017.10.14", "title": "Германски министър разбуни духовете с предложение да се въведат мюсюлмански празници"}
{"url": "https://news.bg/world/desetki-zaginali-pri-atentat-v-somaliya.html", "text": "Най-малко 20 души загинаха при атентат в сомалийската столица Могадишу, съобщи полицията, цитирана от АП.Капитан Мохамед Хюсеин поясни, че повече от 15 души са ранени при взривяването на камион бомба. На мястото на атентата е възникнала и престрелка.Нападението е извършено на натоварена улица в столицата.По думите на Хюсеин служители на реда са се опитвали да преместят камиона, тъй като бил подозрителен. Бомбата е била насочена към хотел.Тази година въоръжените сили на САЩ засилиха безпилотните удари по Аш Шабаб.", "date": "2017.10.14", "title": "Десетки загинали при атентат в Сомалия"}
{"url": "https://news.bg/bulgaria/ne-se-lazhete-ne-rabotim-s-vashi-pari-prizova-siloviyat-ministar-zhertvite-na-alo-izmami.html", "text": "Вътрешният министър Валентин Радев призова възрастните хора да не се подлъгват от телефонните измамници, информира БТА., апелира Радев.Не се лъжете, че някой иска да ги дадете, за да помагате на МВР, никога не сме работили по такъв начин и няма да работим, добави той.Министърът поясни, че се обмисля идеята да се направят някакви клипове по този повод, за да се обясни на възрастните хора. По думите му много активно се работи срещу измамниците.Радев коментира и случая \"Александър/Спас\".\"\", каза той, цитиран от bTV.", "date": "2017.10.14", "title": "Не се лъжете, не работим с ваши пари, призова силовият министър жертвите на „ало” измами"}
{"url": "https://news.bg/bulgaria/desetki-izlyazoha-v-sofiya-na-protest-sreshtu-asad-i-ruskata-namesa.html", "text": "Десетки се събраха пред посолството на Сирия в София, за да протестират срещу президента Башар Асад и руската военна намеса, информира bTV.Около 50 души носеха плакати, показващи жертви на войната, а също така и знамена на сирийската революция.Демонстрацията е в знак на несъгласие със ситуацията в арабската страна, а също против правителството на Асад и намесата на Русия.Протестиращите смятат, че е крайно време международната общност да помогне за изграждането на свободна и демократична Сирия.Подобни акции са планирани в много столици и градове, в които има сирийска общност. Хората се събират и пред представителства на руската държава. \"Денят на сирийската ярост\" е инициатива на активисти на революцията в страната, отбелязва телевизията.", "date": "2017.10.14", "title": "Десетки излязоха в София на протест срещу Асад и руската намеса"}
{"url": "https://news.bg/world/ispaniya-poema-kontrol-nad-kataluniya-pri-dvusmislen-otgovor.html", "text": "Испанското правителство ще поеме контрол над Каталуния, ако регионалният лидер Карлес Пучдемон даде двусмислен отговор на въпроса на Мадрид дали е обявил независимост от Испания.Това предупреди испанският вътрешен министър, цитиран от Ройтерс.В началото на седмицата каталунският лидер обяви, че ще отложи официалното провъзгласяване на независимост с \"няколко седмици\", за да даде възможност да започнат преговори с Мадрид.Премиерът на Испания Мариано Рахой даде ултиматум на Пучдемон до понеделник да изясни позицията и след това до четвъртък да промени решението си, ако продължава да настоява за независимост. Рахой заплаши да отнеме автономията на Каталуния, ако изберат независимост.\", подчерта испанският силов министър Игнасио Зойдо пред радио Cope.\"\", добави още той.Пучдемон, който провежда консултации с местните партии, за да подготви отговора си, е изправен пред сериозна дилема.Ако той провъзгласи Каталуния за независима република, централното правителство ще предприеме действия. Ако реши да не обяви независимост, крайнолевият блок \"Кандидати за народно единство\" (CUP) може да оттегли подкрепата си от правителството на малцинството.Вчера блокът призова Пучдемон да обяви независимост.", "date": "2017.10.14", "title": "Испания поема контрол над Каталуния при двусмислен отговор"}
{"url": "https://news.bg/world/polskiyat-prezident-podpisa-sporen-zakon-za-npo.html", "text": "Полският президент се подписа под спорен законопроект за финансирането на неправителствените организации, съобщава АП.Според критици на закона консервативното правителство може да го използва, за да удари организации, които не одобрява.Международни правозащитни организации и полска федерация на неправителствените организации призоваха Анджей Дуда да наложи вето на законопроекта, тъй като смятат, че ще навреди на развитието на полското гражданско общество.В закона е предвидено кабинетът на премиера да създаде нов Национален институт за свобода, който ще разпределя финансирането за около 100 000 неправителствени организации в Полша, като се съсредоточава върху малки регионални проекти и защита на потребителите.Според недоволните правата на жените и на ЛГБТ организациите ще бъдат пренебрегнати.От прессекретарята на полския президент съобщиха, че в петък вечерта се е подписал под законопроекта.", "date": "2017.10.14", "title": "Полският президент подписа спорен закон за НПО"}
{"url": "https://news.bg/world/hilari-klintan-vini-brekzit-za-zagubata-na-izborite-v-sasht.html", "text": "Бившият държавен секретар на САЩ Хилари Клинтън заяви, че гласуването за Брекзит във Великобритания, и специално изговорените по време на кампанията преди референдума лъжи, са били предвестник на загубата й от Доналд Тръмп на президентските избори в САЩ, пише \"Гардиън\".\"\", каза тя в интервю за БиБиСи.Имайки предвид \"количеството фалшива информация, която вашите гласоподаватели получиха от кампанията за \"Напускане\", Клинтън отговори: \"\"., поясни тя.Клинтън припомни, че евроскептикът Найджъл Фараж е агитирал за Доналд Тръмп и за Брекзит.Според нея Великобритания ще загуби много, ако не сключи споразумение с ЕС за Брекзит.", "date": "2017.10.14", "title": "Хилари Клинтън вини Брекзит за загубата на изборите в САЩ"}
{"url": "https://news.bg/bulgaria/politsiyata-izdirva-13-godishniya-manuel-penkov-nikolaev-ot-sofiya.html", "text": "Столичното Пето РУ издирва 13-годишния Мануел Пенков Николаев от София, съобщиха от пресцентъра на МВР.Момчето е напуснало дома си на 13 октомври около 17.30 часа с велосипед и оттогава е в неизвестност.Мануел Николаев е висок около 160 см, с тъмнокестенява коса и тъмнокафяви очи. Бил е облечен с тъмно синьо шушляково яке, светло сини дънки и обут с черни обувки. Носел е бежова платнена шапка и тъмно синя раница марка \"Пума\" . За последно е бил забелязан в района на магазин \"Джъмбо\" в ж.к.\"Дружба\".Умоляват се всички, които имат информация за 13-годишния, да се обадят на тел.112 или в най-близкото районно управление.", "date": "2017.10.14", "title": "Полицията издирва 13-годишния Мануел Пенков Николаев от София"}
{"url": "https://news.bg/int-politics/avstriyskiyat-anti-merkel.html", "text": "Много медии неслучайно поставят акцента върху личността на 31-годишния Себастиан Курц, защото той сублимира проблемите и настроенията в днешна Австрия. Мотото му, разбираемо за един толкова млад човек, гласи \"Промяна\", а политическите му възгледи и цели сръчно балансират на ръба на популизма. Винаги елегантно облечен, с безукорна прическа с гел и с осезаема харизма, той неслучайно вече година е най-харесваният политик в Австрия.Често го сравняват с Трюдо в Канада и с Макрон във Франция като носител на новото, като свеж полъх в застоялия въздух на австрийската политика. Защото в Австрия десетилетия наред, често пъти в широка коалиция, управляват двете големи партии - социалдемократите и консерваторите. Консервативната Австрийска народна партия, чийто председател е Курц, държи властта вече 30 години.И навярно ще остане на власт. Защото според последните допитвания, Народната партия води с около 33 процента, а за второто място с прогнози около 23-27% спорят Социалдемократическата партия и Австрийската партия на свободата, която мнозина наричат \"дяснопопулистка\". Повечето наблюдатели смятат, че след изборите ще има коалиция между консерваторите и десните популисти. По-малко вероятно е да се повтори сегашната широка коалиция, която вече е дошла до гуша на много австрийци, а най-малко вероятна е коалиция между социалдемократите и крайно десните.Една от основните му цели: В Европа да не стъпи повече нито един нелегален мигрантЗа очаквания бъдещ канцлер Себастиан Курц казват още, че се профилира като \"анти-Меркел\". Защото, освен \"промяна\", другото негово ключово послание гласи \"затваряне\". Като външен министър той беше движещата сила на затварянето на тъй наречения \"Балкански маршрут\" на бежанците през 2016 година. Сега работи за пълното затваряне на Средиземноморския маршрут, а една от главните му цели е в Европа повече да не стъпи нито един нелегален мигрант.Той неусетно придърпа най-успешните теми на крайно десните и сега, на финалната права преди вота, сякаш се е концентрирал единствено върху такива неща като миграцията, опасността от ислямизация, бежанците и охраната на границите - те бяха в центъра и на петъчния телевизионен дебат между петима партийни лидери. Курц възнамерява да затегне колана на социалната система и най-вече - драстично да съкратите различните помощи за новозаселилите се.Интересно е, че в тази връзка той дава пример с румънците и българите, живеещи в Австрия, за чиито деца, останали в съответните страни, се изплащат детски надбавки по австрийския стандарт. Това трябва да се прекрати, защото струва годишно 300 милиона евро, смята Курц. И с помощите за бежанци той си прави аритметична предизборна агитация. Не може едно семейство бежанци с три деца да получава пълното социално осигуряване от около 2500 евро месечно, смята Курц и иска да ограничи помощите за бежанци до максимум 1500 евро на семейство. На телевизионния дебат всички бяха съгласни, че австрийската социална система занапред не бива да бъде толкова привлекателна за мигрантите.Австрия залита към \"Вишеградската четворка\"?В рамките на този дебат за пръв беше обърнато по-сериозно внимание на образованието, което, според мнозина наблюдатели, е болен проблем в Австрия. И за други проблеми на страната се говори недостатъчно в предизборната кампания: за икономическия растеж и за плановете за данъчни реформи, например.В тази предизборна борба сериозните въпроси често се изместваха на заден план заради скандалите, предизвикани от не особено джентълменските методи, с които действаха както социалдемократите, така и консерваторите. В това време Партията на свободата доволно потриваше ръце, защото тези скандали само ѝ вдигаха рейтинга. И сега вече има реални шансове да влезе в правителството.Какво ще означава това - още е рано да се каже, понеже най-напред трябва да възникне тази коалиция с консерваторите и да се подпише коалиционното споразумение. Във всеки случай Курц отсега казва, че условие за участие в едно негово правителство е проевропейската нагласа - реплика, насочена към крайнодесните. И уточнява обаче, че според него ЕС трябва да се съсредоточи върху главните въпроси и да върне определени компетенции на националните държави. Мнозина наблюдатели смятат, че тези позиции са близък роднина на политиката на така наречените \"Вишеградски държави\" и Австрия може би скоро ще се придвижи политически към своите евроскептични съседи Унгария, Словакия, Чехия и Полша.", "date": "2017.10.14", "title": "Австрийският \"анти-Меркел\""}
{"url": "https://news.bg/int-politics/zhiveeshti-u-nas-siriytsi-protestiraha-sreshtu-asad-i-putin.html", "text": "Около 50 сирийци, живеещи у нас, се събраха пред посолството на Сирия, за да протестират срещу режима на Башар Асад и руската военна намеса, предаде Би Ти Ви.В знак на несъгласие със ставащото в родината им хората носеха плакати, показващи жертви на войната, и знамена на сирийската революция.Те смятат, че е крайно време международната общност да помогне за изграждането на свободна и демократична Сирия.\"Всички външни сили, на които се надявахме за мирно разрешение на проблема, всъщност започнаха да водят борба по между си на територията на Сирия. Събрали сме се тук, за да изразим гнева на сирийския народ срещу продължаващите вече седма година кръвопролития в страната, в подкрепа на стотиците затворници и жертви на режима, в подкрепа на хилядите прогонени от домовете им хора. Режимът на Асад струва много кръв и жертви на сирийския народ. \" - заяви д-р Халед Данки, който живее в България от близо 30 години.Мълчаливият протест продължи около час.Подобни акции са планирани в много световни столици и градове, в които има сирийски общности.Хората се събират и пред представителства на руската държава. \"Денят на сирийската ярост\" е инициатива на активисти на революцията в страната.", "date": "2017.10.14", "title": "Живеещи у нас сирийци протестираха срещу Асад и Путин "}
{"url": "https://news.bg/bulgaria/otnovo-otkriha-otroveni-zhivotni-v-kresna.html", "text": "Отново диви и домашни животни са били отровени в района на Кресненското дефиле, предаде \"Дневник\".Става дума за място между Долно Церово и Горно Церово, където са открити отровени дива свиня, кучета и птици. Сигналът е подаден в РИОСВ-Благоевград в петък, предстои проверка.Еколози от Фонда за дивата флора и фауна, които от много години се опитват да възстановят белоглавия лешояд в Кресненското дефиле сигнализират, че са намерели умъртвени животни отново там този петък.От фонда припомнят скандалния случай с отровени и убити над 30 белоглави лешояда в Кресненския пролом през април тази година, когато бяха сезирани прокуратурата и държавните органи.Мястото тогава беше локализирано от институциите и беше доказано от Българската агенция за безопасност по храните с лабораторни токсикологични анализи, специално проведени в испанска лаборатория.\"Оказа се труп на крава, наръсен с отрова, край село Церово, покрай който бяха намерени труповете на няколко лешояда, диви прасета, лисици и други.\" - поясняват еколозите.След пет месеца историята се повтаря и днес са открити отровени диви свиня, кучета, птици между Долно и Горно Церово.Природозащитниците се надяват този път да няма лешояди след жертвите: \"След месеци положени усилия, колонията в Кресненския пролом успя да се възстанови до 25 птици.\"Разследването по случая от април все още \"отлежава\", липсва и обвинение, въпреки че местопрестъплението е открито и доказано от БАБХ, ясен е собственикът на наръсената с отрова крава, подчертават от фонда за диви животни.Законът предвижда много строго наказание за такова престъпление срещу природата, ако то се докаже. До момента обаче в България няма заловен и осъден нито един виновен за подобно престъпление.", "date": "2017.10.14", "title": " Отново откриха отровени животни в Кресна"}
{"url": "https://news.bg/politics/erik-rubin-balgarskite-voenni-sa-na-visoko-nivo-imat-nuzhda-ot-po-moderno-vaorazhenie.html", "text": "Изборът на бойни самолети е суверенно българско решение, заяви посланикът на Съединените щати у нас Ерик Рубин в интервю за БНР.\"Като посланик на Съединените щати съм много внимателен да не се впускам в коментар на вътрешно политически въпроси. Нашият подход е по-широк. Ние подкрепяме България и българския народ като наш съюзник, приятел и партньор. С една много ясна цел - България да бъде просперираща, по-сигурна, страна, в която има работа, която задържа нейните млади хора. Затова няма да коментирам вътрешно политически въпроси.\" - коментира дипломатът.На въпрос дали вижда връзка между темата за бойните самолети, военните заводи и напрежението между политическите партии и институциите в страната, той отговори, че България е демократична страна, в която има избори, съответно и представители на различни интереси, различни фракции, партии и сили.\"Така работи демокрацията. Нормално е и винаги ще има спорове и несъгласия, както и взаимни обвинения. Така е и във Вашингтон. Затова има парламент, затова има обществено мнение и свободна преса. Тя трябва да помага на хората да се ориентират и да разбират какво се случва. Затова е толкова важно да я има.\" - добави Рубин.\"Аз съм съгласен с президента, че моята работа е да представлявам моето правителство, моята страна и хората в нея, както и да обяснявам на българите и на българското правителство гледната точка на моето правителство. Както съм казвал често, и в това отношение трябва да се съглася с президента, изборът на бойни самолети е суверенно българско решение. То е ключово важно решение, което може да бъде взето единствено и само от българите. Много е ключово и важно това решение да не бъде повлияно отвън, защото става дума за много пари.\" - каза още посланикът.\"Ясно виждаме, че България има способни и високо квалифицирани военни като състав, който има нужда от също толкова добра и съответстваща техническа екипировка. А към момента е повече от ясно, че военният ви състав е на по-добро ниво от военната техника, с която разполагате. И това е, защото не е модернизирана откакто сте в НАТО, като изключим някои области, където има прогрес. Ние подкрепяме модернизацията и заявените цели на българското правителство и на българския парламент. Знам, че президентът Радев е съгласен, че е нужна модернизация на българската армия. Това е тема, която мога да коментирам съвсем спокойно, защото това е ангажимент, който всички съюзници в НАТО са поели, в това число и България, която е от страните, които не могат да отделят 2 процента от брутния си вътрешен продукт за алианса. Това е въпрос, важен най-вече за България, защото тя се нуждае от модерна военно-техническа екипировка, за да функционира добре отбраната й, едновременно във вътрешната и външната система за сигурност като част от Алианса.\" - категоричен бе той.Преди две седмици Румъния получи последните три бойни самолета F 16 и заговори за нови. Американски оръжеен гигант пък ще участва в производството на бронетранспортьори в съвместен завод до Букурещ. Посланикът обаче е категоричен, че не прави подобни сравнения между България и Румъния:\"Не, не правя! Не мисля, че подобни сравнения са полезни. Полезните са тези, които споменах преди малко - страните членки на НАТО, които постигат съгласие с какъв ангажимент, как и с какъв ресурс да посрещат общите си цели. Това е алианс за колективна и взаимна сигурност. Това е важно за всички членове, а не само са тези, които идват от бившия Варшавски договор. Всички обещават да имат по-голям принос към собствената си отбрана и в системата за колективна отбрана на НАТО, а когато говорим за България, най-важният елемент е тъкмо модернизацията. Ние категорично подкрепяме намеренията на българското правителство и решенията на българския парламент да придвижат този въпрос и мисля, че тази година ще видим истински прогрес в това отношение.\"Посланикът отказа да коментира публикации в български медии, че ЕМКО е в забранителния списък на Държавния департамент.Във връзка с искането на Цветан Василев за закрила по закона \"Магнитски\", дипломатът заяви:\"Това е глобален закон, приложим към целия свят, и по никакъв начин не е насочен или засяга само България. Глобалният закон Магнитски да не бива да бъде погрешно интерпретиран или използван за политически цели от едни или други политически сили. Но не от мен зависи една или друга интерпретация. Това, което мога да направя е да дам факти, законът е достъпен онлайн и напълно прозрачно и ясно е каква е същността му.Законът казва, че всеки американец или американска организация може да подаде сигнал за разглеждане срещу който и да било човек, където и по света. Но, това уведомяващо писмо не означава непременно решение, а само, че сигналът ще бъде разгледан. След това може да има позитивно или отрицателно становище. Ако се установи нарушаване на стандарти в поведението, Съединените щати ще се произнесат и това не е насочено към една или друга конкретна страна или конкретен човек, а към определено поведение, незачитащо законовите стандарти. Последствията ще са само за тези лица, които не зачитат тези законови стандарти и ще важат на територията на Съединените щати.\"На въпрос до каква степен са основателни усещанията за глобално преформатиране на стратегическите партньорства на Турция, посланик Рубин заяви, че въпросът е прекалено широко формулиран, за да го коментира в дълбочина.\"Мога да повторя това, което държавният секретар Тилърсън каза - тази седмица ние сме много обезпокоени от ареста на няколко служители от дипломатическата ни мисия в Турция. От ареста и задържането на няколко американски граждани в Турция без адекватно обяснение и достъп до правна подкрепа. Изразихме открито тези свои безпокойства и не е тайна, че сме разочаровани и обезпокоени от ставащото там. Убедени сме, че и двете ни страни - Турция и Съединените щати се нуждаят една от друга като съюзници. Имаме дълга история на партньорство, сътрудничество и приятелство. И бихме искали да се върнем към това. Това ще е важно за нас, за света и за региона.\"Запитан дали България се превръща в бойно поле на противоположни пропагандни интерпретации и информационни войни, дипломатът заяви:\"Този въпрос е валиден навсякъде по света. Включително и в Съединените щати където се поставя остро въпросът дали Русия се меси. От моя гледна точка най-важното е прозрачността. Когато ние правим нещо, го правим открито, пише името ни, правим го публично. Ние искаме всеки да знае какво правим. Ако някои други страни правят непрозрачни неща, задкулисно, без да признават и без да поемат отговорност за действията си, тогава това вече е повод за безпокойство. Отговорите могат да са само в свободната преса, прозрачността и достъпът на гражданите до добра информация за това какво се случва, за да могат да правят своя избор.\"Почти две години след като стана посланик в София, Рубин е категоричен, че България е надхвърлила очакванията му:\"Аз съм идвал и преди това тук, но за първи път имам възможността да видя в дълбочина и наистина да опозная страната ви и българите. Съпругата ми и аз се срещаме с толкова много талантливи, очарователни българи, постигнали много успехи. Уникална, красива страна, невероятни природни богатства и богата история. Мисля че, българите понякога не осъзнавате колко безценна е страната ви - както се пее в химна ви - земен рай. Виждам от къде идва това. И на втория елемент във въпроса ви - абсолютно вярвам в нашия ангажимент към страната ви като партньор и приятел и във българския ангажимент към Съединените щати като ваш партньор. Мисля, че има национален консенсус по този въпрос. Може да има някои теми и моменти на несъгласие това е нормално при партньори. Даже това понякога е здравословно и не може да бъде интерпретирано като отслабване на много тесните връзки между двете ни страни.\"", "date": "2017.10.14", "title": " Ерик Рубин: Българските военни са на високо ниво, имат нужда от по-модерно въоръжение"}
{"url": "https://news.bg/world/merkel-na-tozi-etap-nyama-da-prekratyavame-pregovorite-za-evrochlenstvo-s-turtsiya.html", "text": "Няма да се вземе решение за прекратяване на преговорите с Турция за присъединяване към ЕС на предстоящата среща на върха в Брюксел.Това заяви германският канцлер Ангела Меркел в ежеседмичното си видеообръщение, публикувано на сайта на германското правителство., поясни Меркел, цитирана от ТАСС.Масовите арести в Турция са един от факторите, които карат Берлин да иска преразглеждане на отношенията с Анкара.Според Меркел в Турция се извършват несправедливи арести, което е обезпокоително за развитието на политическата ситуация в страната.Тя не очаква конкретни решения, но прогнозира открита дискусия.Срещата на върха ще се проведе на 19-20 октомври в Брюксел.Вчера турският президент Реджеп Ердоган призова ЕС да вземе решение за бъдещето еврочленство на Турция.", "date": "2017.10.14", "title": "Меркел: На този етап няма да прекратяваме преговорите за еврочленство с Турция"}
{"url": "https://news.bg/crime/bryuksel-mozhe-da-ni-sadi-zaradi-lipsata-na-dostap-na-gluhite-do-tel-112.html", "text": "България сериозно нарушава европейското законодателство заради липсата на достъп на хора с увреден слух до телефон 112.Това предупреди Беноа Вивие от европейската неправителствена асоциация на спешния телефон в интервю за БНР.На въпрос за мерките, които биха могли да се предприемат на европейско равнище в такива случаи, както и при спиране работата на телефона, Вивие уточни, че има законодателство на европейско ниво, в което се казва, че всеки европейски гражданин трябва да може да се свърже с телефон 112.\"Ако системата спре, както се случи в България, това означава, че страната ви не спазва европейското законодателство в този момент. Тогава трябва да се намеси Европейската комисия, за да накара България да зачита европейските закони и ако няма резултат, може да започне процедура срещу България в съда на ЕС. Още повече, че България не спазва конкретна европейска директива, според която хора с увреден слух също трябва да могат да се свържат със спешните служби\", подчерта Беноа Вивие.", "date": "2017.10.14", "title": "Брюксел може да ни съди заради липсата на достъп на глухите до тел. 112"}
{"url": "https://news.bg/int-politics/dzhon-keri-obvini-tramp-v-lipsa-na-zdrav-razum-zaradi-reshenieto-mu-za-iran.html", "text": "Бившият държавен секретар на САЩ Джон Кери обвини американския президент Доналд Тръмп, че е дал началото на \"международна криза\", след като Тръмп вчера обяви, че няма да даде зелена светлина на ядреното споразумение на шестте световни сили с Иран, сключено през 2015 г., съобщават американски медии.Кери, който беше държавен секретар в администрацията на бившия президент Барак Обама, подчерта, че решението на Тръмп страда от \"липсата на здрав разум\" и \"зрялост\" и \"застрашава американските интереси в областта на националната сигурност\", както и интересите на съюзниците на САЩ.Решението дали да се наложат отново санкции срещу Иран сега трябва да бъде взето от Конгреса на САЩ, след като Тръмп отказа да удостовери сделката с Ислямската република.Кери призова Конгреса да \"бъде зрял и рационален и да действа съгласно истинските интереси от гледна точна на националната сигурност на Америка\" и да подкрепи споразумението с Иран.Междувременно Русия също призова САЩ да не денонсират сделката с Иран, като не налагат нови санкции срещу Техеран.", "date": "2017.10.14", "title": "Джон Кери обвини Тръмп в липса на здрав разум заради решението му за Иран"}
{"url": "https://news.bg/crime/hlapak-pomete-dvama-peshehodtsi-na-trotoar-v-gorna-oryahovitsa-zaginaha.html", "text": "Двама пешеходци са загинали в Горна Оряховица, след като са били прегазени от 18-годишен шофьор, който загубил управление над \"Тойота\" заради несъобразена скорост, съобщават от полицията. Трагедията се е разиграла около 22:30 ч. снощи на ул. \"Отец Паисий\" в града. Уточнява се, че заради несъобразена скорост младежът се качил на тротоара и връхлетял върху движещите се по него пешеходци.На място е загинал 40-годишен мъж, а малко по-късно в болницата е починал и 20-годишен мъж.Шофьорът се е разминал само с леки наранявания. Пробата за употреба на алкохол е отрицателна. Взета му е кръвна проба. Пътувалият с него в колата 15-годишен пътник е с фрактура на глезена.", "date": "2017.10.14", "title": "Хлапак помете двама пешеходци на тротоар в Горна Оряховица, загинаха"}
{"url": "https://news.bg/health/nad-200-svobodni-mesta-za-lekari-v-speshna-pomosht-v-pet-grada.html", "text": "Над 200 свободни места има за лекари в центровете за Спешна помощ в 5 града у нас - София, Пловдив, Бургас, Пазарджик и Кърджали, съобщава БНТ, позовавайки се на справка на Министерството на здравеопазването.Най-много незаети щатни бройки има в центъра за спешна помощ в София. Там има недостиг и на медицински сестри, фелдшери, акушерки и шофьори. От началото на годината са назначени 31 лекари, докато 29 са напуснали.От здравното министерство увериха, че са предвидени мерки за решаване на проблема. В София дежурят средно по 15 екипа на денонощие. Според експерти за обслужването на град с над 2 млн. жители са нужни 60.", "date": "2017.10.14", "title": "Над 200 свободни места за лекари в Спешна помощ в пет града"}
{"url": "https://news.bg/int-politics/makedontsite-v-albaniya-priznavaneto-na-balgarskoto-maltsinstvo-deformatsiya-na-istoriyata-i-istinata.html", "text": "Председателят на македонското дружество \"Илинден\" Никола Гюргай обяви, че е недоволен от отношението на албанските власти, след като посред нощ албанският парламент прие закона за защита на малцинствата, в който беше включено и българското национално малцинство. \"Албанските власти разбират, че грешат, но отстъпиха пред заплахите на България, че ще наложи вето върху началото на преговорите за членство в ЕС. Според всички преброявания на населението в Албания не е имало българско малцинство. Искахме от депутатите законопроектът да не се приема, защото това не е в интерес не само на македонското малцинство, но и от национален интерес на Албания е да не приема въображаемото българско малцинство, защото утре последиците ще бъдат много сериозни за Албания, тъй като за всяко нещо ще бъде шантажирана от България. Това е геноцид над македонците и деформация на историята и на истината пред очите на Европа\", подчерта Гюргай пред македонската агенция МИА.Единствената македонска партия в албанския парламент също реагира остро и поиска да не се признава българско малцинство, защото в Албания живеели само албанци, а не българи.Най-гласовит против текста на закона бе депутатът Вангел Дуле от гръцкото малцинство, който смята, че законът не съответства на международните конвенции. Според него той се характеризирал с \"фобия и спомени от Студената война\".", "date": "2017.10.14", "title": "Македонците в Албания: Признаването на българското малцинство - деформация на историята и истината "}
{"url": "https://news.bg/int-economics/tesla-uvolni-stotitsi-sluzhiteli.html", "text": "Компанията \"Тесла\", която произвежда иновативни електрически и хибридни автомобили, е уволнила около 700 служители през последните 7 дни след годишния преглед на резултатите на фирмата, съобщават медии, базирани в американския щат Калифорния.Според говорителя на компанията повечето от служителите, които са били освободени, са работели в администрацията и продажбите, но също така са били уволнени и някои работници от фабриките.Автомобилният производител изтъкна, че уволненията не били съкращения. \"Както при всяка компания, особено такава с над 33 хил. служители, прегледите на резултатите понякога също така водят до напускане на служители\", изтъкна говорителят.От \"Тесла\" подчертаха, че прегледите на представянето са довели и до това, че някои служители са получил повишения и бонуси.От компанията посочиха още, че възнамеряват да продължат да наемат нови служители по целия свят и планират да запълнят \"огромното мнозинство\" от свободни работни места, създадени след уволненията от тази седмица.", "date": "2017.10.14", "title": "\"Тесла\" уволни стотици служители  "}
{"url": "https://news.bg/world/kndr-se-podgotvya-da-izstrelya-raketa-na-fona-na-ucheniya-na-sasht-i-yuzhna-koreya.html", "text": "Северна Корея се подготвя да изстреля балистична ракета преди запланувани съвместни военноморски учения на САЩ и Южна Корея, информира АФП.ВМС на САЩ съобщиха вчера, че американски самолетоносач ще води ученията.Всекидневникът Donga Ilbo пише, позовавайки се на правителствен източник, че сателитни изображения показват транспортирането на балистични ракети от складове до Пхенян, както и в провинция Северен Пхьонан.Американски и южнокорейски военни подозират, че КНДР може би се подготвя да изстреля ракета, която е способна да достигне до територията на САЩ, допълва вестникът.Това може да е междуконтинентална ракета Hwasong-14, която може да порази Аляска или ракета Hwasong-12, с която още през август Пхенян заплаши да удари Гуам в Тихия океан.Друга вероятност е тоталитарният режим да изпита нова ракета Hwasong-13 с потенциал обсег на действие до Западното крайбрежие на САЩ.Съвместните военни учения ще бъдат водени от самолетоносача \"Роналд Рейгън\".Вчера ядрената подводница USS Michigan акостира на южнокорейското пристанище в Пусан. Това се случва няколко дни след отплаването на подводницата USS Tuscon, която престоя пет дни.По-рано тази седмица два американски самолетоносача прелетяха над Корейския полуостров. Те за първи път участваха в среднощни летателни учения с Япония и Южна Корея.", "date": "2017.10.14", "title": "КНДР се подготвя да изстреля ракета на фона на учения на САЩ и Южна Корея"}
{"url": "https://news.bg/crime/pozharnikari-na-protest-sreshtu-lipsata-na-pari-za-sluzhbata-i-niskite-zaplati.html", "text": "Пожарникари излязоха на протест заради липсата на пари за службата и закриването на пожарникарски служби на ключови места в страната, съобщава БНР.Членовете на синдикат \"Огнеборец\" в Главна дирекция \"Пожарна безопасност и защита на населението\" се събраха край централата на МВР в София.Те недоволстват от липсата на пари в МВР и и настояват за минимум 15% увеличение на заплатите в МВР, както и за яснота при закриването на различни звена на Пожарната в страната.Председателят на синдикат \"Огнеборец\" Венцислав Станков коментира, че за тях е крайно неудовлетворителен проектобюджета, който е предвиден за 2018 г., където е предвидено увеличение само с 5% на заплатите.\"Нека да направим едно сравнение между това какъв финансов ресурс се отделя за следващата година за сектора \"Сигурност и отбрана\"... За сектора за отбрана се отделят близо 100 милиона лева за възнаграждения, съставът в отбраната е към 24 000 военнослужещи, докато служителите в МВР са два пъти и половина повече и затова настояваме пред министъра на финансите. Внесли сме предложения още преди две седмици при изготвянето на бюджета, така че и днес също ще му внесем пак нашите искания. В крайна сметка държим бюджетът да бъде увеличен\", настоя Станков.От синдикат \"Огнеборец\" алармираха още, че две от пожарните служби, които ще бъдат закрити, са в курортите Боровец и Пампорово.Вътрешният министър Валентин Радев слезе при протестиращите пожарникари, за да обсъди исканията им. До дни ще бъде свикан извънреден Съвет за социално партньорство в министерството, на който една от точките ще бъде именно исканията на пожарникарите.Вие, синдикатите, не можете да се занимавате с управленски решения, заяви Радев по време на срещата си с представителите на протестиращите пожарникари.Не минавайте границата, защото влизате в процес, който не познавате, изтъкна министърът, цитиран от БТА.По темата за възнагражденията Радев каза, че този въпрос вече е коментиран. Искате от първи януари минимум 15 процента увеличение, припомни той. Каквото успяхме да се преборим е да направим така, че целият сектор получи някаква подкрепа и за нас отделиха 55 милиона лева, обясни министърът. Той отбеляза, че вторият въпрос е как ще бъдат разпределени тези пари и това е част от тези преговори.От синдикатите отбелязаха, че министърът е подведен и загубите от пожари ще се увеличат и заявиха, че не се занимават с управленски решения, а със социалния аспект.Не сме доволни от срещата с министъра, но искам да му благодаря, че ни прие, това не е малък жест, заяви Станков, президент на Националния синдикат на пожарникарите и спасителите, цитиран от БТА.Според него предвижданото увеличение в проекта за бюджета показва, че явно МВР не са успели да защитят исканото от синдикатите увеличение на заплатите на служителите в МВР.Станков каза, че протестите ще продължат.Пожарникарите се отправиха и на шествие до Министерството на финансите.Пожарникарите ще подкрепят и протеста на колегите си от полицията следващата неделя.", "date": "2017.10.14", "title": "Пожарникари на протест срещу липсата на пари за службата и ниските заплати"}
{"url": "https://news.bg/world/izsledvat-mozaka-na-masoviya-ubiets-ot-las-vegas.html", "text": "Съдебен лекар в Лас Вегас съобщи, че тялото на стрелеца Стивън Падок е предадено на Станфордския университет за изследване, съобщава АП.Джон Фюденберг заяви, че е приключила аутопсията на тялото на 64-годишния Стивън Падок, но ще отнеме няколко месеца, за да се установи точната причина и начинът за смъртта му.Фюденберг поясни, че ще изчакат резултатите след многобройни съдебно-медицински експертизи в университета, включително невропатолози ще изследват мозъчната тъкан на Падок.Той добави, че телата на всички 58 жертви при най-кръвопролитната стрелба в историята на САЩ на 1 октомври са върнати на роднините до 6 октомври.Съдебният лекар поясни още, че тялото на Падок ще бъде върнато на семейството му след приключването на изследванията.", "date": "2017.10.14", "title": "Изследват мозъка на масовия убиец от Лас Вегас"}
{"url": "https://news.bg/world/samolet-katastrofira-do-kraybrezhieto-na-kot-d-ivoar.html", "text": "Самолет катастрофира до крайбрежието на Кот д'Ивоар малко след излитането си от международното летище в град Абиджан, съобщава БиБиСи.Най-малко четирима души са загинали, съобщи свидетел пред Ройтерс.Спасителни екипи са извадили две тела от самолета, докато другите две могат да се видят сред отломките, допълва агенцията.Агенцията поясни, че четирима молдовци са загинали, а четирима френски войници са ранени.Товарният самолет е пренасял материали на френската армия, обявиха източници от полицията пред местния сайт Koaci.Катастрофата е станала при тежки метеорологични условия.Според AirLive самолетът е \"Антонов\" Ан-26 на чартърната компания Valan Air.\"Антонов\" Ан-26 е произвеждан в СССР от 1969 до 1986 г.", "date": "2017.10.14", "title": "Самолет катастрофира до крайбрежието на Кот д'Ивоар"}
{"url": "https://news.bg/crime/spetschasti-nahluha-v-zavedeniya-i-zalozhna-kashta-na-brata-na-bsp-deputat.html", "text": "Жандармерия и полицейски спецчасти провеждат акция в заведения в Русе, съобщава БНР.Заведенията са собственост на брата на депутата от БСП Георги Стоилов - Илиян.Проверява се и заложната му къща на ул. \"Рила\" в Русе.По-късно беше уточнено, че 10 души са били задържани до момента в Русе при операция срещу престъпна група, която се е занимавала с разпространение на наркотици в града и региона, както и с нападения и силови действия срещу хора. По-късно говорителят на прокуратурата Румяна Арнаудова заяви, че ставало дума за организирана престъпна група за рекет и разпространение на наркотици.Илиян Стоилов е пристигнал пред едно от заведенията със спортна кола с английска регистрационна табела, но каза, че не знае за какво става въпрос.Депутатът Георги Стоилов коментира, че не знаел за какво изобщо става въпрос. \"Изненадващо е\", допълни той.", "date": "2017.10.14", "title": "Спецчасти нахлуха в заведения и заложна къща на брата на БСП депутат"}
{"url": "https://news.bg/int-politics/v-ungariya-nastoyaha-zakarpatieto-da-se-ottsepi-ot-ukrayna.html", "text": "В унгарската столица Будапеща се проведе протестна акция под наслов \"Самоопределие за Закарпатието\", участниците в която поискаха свобода за румънските, българските, арменските, полски национални общности, живеещи на територията на Украйна. Това разгласи във \"Фейсбук\" посланикът на Украйна в Унгария Любов Непоп.По думите ѝ, организаторите на акцията са настояли, че са против \"варварствата на превратаджиите, хванали в плен Украйна и заедно с нея унгарските национални братя\".Непоп отбеляза, че Министерството на външните работи на Украйна е протестирало срещу акцията. В отговор, унгарската страна е заявила, че в страната има право на изразяване на мирен протест.От гледна точка на Непоп, използването на това право не оправдава надпис на гърба на един от участниците в акцията: \"Закарпатието по закон принадлежи на Унгария. Самоопределение за всички потиснати народи, принудени да живеят в Украйна.\"Министърът на външните работи на Украйна наскоро посети Унгария за обсъждане на скандалния Закон за образованието, като обвини страната в подкрепа на сепаратизма и настоя \"да се забрани тази провокация\".Началникът на политическия отдел към външното министерство на Украйна Алексей Макеев също коментира акцията \"Самоопределение за Закарпатието\" в профила си във \"Фейсбук\". По думите му, Будапеща \"откровено се заиграва\". \"Решително протестираме и очакваме, че унгарскита власти незабавно ще се дистанцират от тези срамни призиви\", написа Макеев.През септември Върховната Рада (парламента) на Украйна прие закона за образованието, който постановява пълен отказ от обучение на езиците на националните малцинства от 2020 г. нататък. Унгария остро протестира срещу закона и обвини Украйна, че нарушава международното право. Унгарският външен министър Петер Сиярто се зарече, че страната му ще блокира всички международни инициативи на Украйна във връзка с този закон.", "date": "2017.10.14", "title": "В Унгария настояха Закарпатието да се отцепи от Украйна "}
{"url": "https://news.bg/crime/dyado-ot-sofiya-dade-100-bona-na-telefonni-izmamnitsi.html", "text": "73-годишен мъж е дал 100 000 лева на телефонни измамници, съобщава БНР.Пенсионерът, който живее на столичния булевард \"Цар Борис III\", е получил обаждане от непознати снощи, които се представили за полицаи и поискали да им съдейства за залавяне на група, занимаваща се с измами.Възрастният мъж на няколко пъти е носил и оставял пари на различни места в София. В крайна сметка, след като предал на измамниците общо около 100 хил. лв., той подал сигнал и в полицията.Полицията издирва измамниците. ", "date": "2017.10.14", "title": "Дядо от София даде 100 бона на телефонни измамници"}
{"url": "https://news.bg/world/hakani-ubiha-dashterya-mi-i-iznasilvaha-saprugata-mi-spodeli-osvobodeniyat-kanadski-zalozhnik-v-afganistan.html", "text": "Американско-канадската двойка, която беше освободена в Пакистан след близо петгодишно пленничество, се върна в Канада, където съпругът съобщи, че едното от децата им е било убито, a жена му е била изнасилвана, пише \"Гардиън\".Кейтлин Колман и Джошуа Бойл бяха отвлечени от групата \"Хакани\" от Пакистан преди пет години, докато са пътували в Афганистан. В петък вечерта двойката и трите им деца пристигнаха в Канада.Семейството беше спасено от пакистански войници в северозападната част на Пакистан до границата с Афганистан.Бойл разкри в Канада, че терористите от \"Хакани\" са убили невръстната им дъщеря, а също така многократно са изнасилвали съпругата му.На пресконференцията не присъстваше Кейтлин Колман.Бойл каза още, че талибаните са провели разследване през миналата година и са признали, че престъпленията срещу семейството му са били извършени от мрежата \"Хакани\".Семейството пътува от Пакистан до Лондон и оттам до Торонто.", "date": "2017.10.14", "title": "„Хакани” убиха дъщеря ми и изнасилваха съпругата ми, сподели освободеният канадски заложник в Афганистан"}
{"url": "https://news.bg/politics/ninova-dava-delyan-dobrev-na-konstitutsionniya-sad.html", "text": "В речта си в началото на Пленума председателят на БСП Корнелия Нинова отбеляза, че той се провежда на прага на три събития - Бюджет 2018, Председателството на Съвета на Европа и приемане на антикорупционното законодателство.По темата корупция и антикорупционно законодателство Нинова отбеляза, че след дълги години на преход резултатът днес е, че България е първа по корупция в ЕС и 97% от гражданите смятат, че корупцията е проблем номер едно.Изводът е, ще каквито и усилия да са се полагали, не са довели до резултат.По думите ѝ, общото, което стои над тези неща в последните седмици на скандали, е изговореното от \"един пунктуалист, наречен така от Цветан Цветанов, Антон Тодоров\", цитирайки части от книгата му \"Шайка. Бойко, Цецо, Росен и другите\".Нинова отбеляза, че във всички действия, които се наблюдават, се вижда, че шайката се брани. Иска да запази натрупаното през годините и да не допусне един истински антикорупционен орган да ги накаже за това.Аргументите според лидера на БСП са, че те изхождат от това, че за тях корупцията не е престъпление, а административно нарушение и трябва да се наказва с глоба и това е записано в докладите им.Според нея политическата класа не иска да се бори с корупцията, защото е част от нея и трябва да го осъзнае, защото ако не го направи, народът ще накаже всички и ще роди нещо опасно за държавността.По думите на Нинова, те имали съзнанието, че са шайка и ако един тръгне, отиват и следващите.Тя заяви, че те вече стигат до извращение с власт, а БСП е призвана да бъде алтернатива за модела на управление, за държавност.\"Имаме ли в момента една партия и употребата на всички сили това да се запази\", попита НиноваНинова обяви, че внасят закон за публичните предприятия, с които да се спрат роднинските назначения и жалба в Конституционния съд за гласуваната оставка на Делян Добрев. Според нея той е останал в НС, за да се запази шайката и искат да знаят оставането му ще доведе ли до тежки последици, защото той гласува закони.По темата \"Бюджет 2018\", Нинова заяви, че в момента се развързвала кесията, за да се потушат скандалите. \"С това плащане на парче, решава ли се въпросът с неравенството\", попита Нинова.Тя беше категорична, че трябват политики, а бюджетът е най-висшата форма на израз на политика. БСП трябва да предложи политики и затова все предлага алтернативния бюджет на БСП да бъде внесен между първо и второ четене на бюджета.\"Подготовката за европредседателство започна със скандали с кражба за плочки и ще завърши с дискусия за цените на нощувките и подаръците. Къде са политиките\" попита Нинова.Тя препоръча да се питат обикновените хора по места знаят ли кои са приоритетите на европредседателство. Дали знаят за кохезия, конкурентоспособност, консенсус и как ще променят живота им.Нинова беше категорична, че БСП трябва да изведе политиките и основния принцип на Европа - социална Европа.Политики няма и ние сме призвани да дадем и тази алтернатива, заяви Нинова.На 28 октомври БСП свиква конгрес с дневен ред: \"БСП-алтернатива за България. Председателството на Съвета на ЕС възможност за България. Издигане номинацията на Сергей Станишев за втори мандат за президент на ПЕС. Бюджет 2018.\"", "date": "2017.10.14", "title": "Нинова дава Делян Добрев на Конституционния съд"}
{"url": "https://news.bg/world/amerikanets-izgubi-23-g-ot-zhivota-si-v-zatvor-zaradi-sadebna-greshka.html", "text": "Американец бе освободен от затвора, където прекара 23 г. заради съдебна грешка, съобщава АП.Ламонт Макинтайър е бил осъден за двойно убийство в Канзас, което той категорично отрича.Местната прокуратура е оттеглила обвиненията след появата на нова информация по случая.41-годишният Макинтайър излежаваше две доживотни присъди за убийството на 21-годишния Дониел Куин и 34-годишния му братовчед Доналд Иуинг през 1994 г. Те са застреляни, докато са стояли в автомобил в известен с разпространението на наркотици квартал в Канзас сити.Макинтайър е на 17 г., когато полицията го арестува за убийствата.Разследващите, които са работили по случая, не са се сдобили със заповед за претърсване, арестували са Макинтайър само след 19 минути разпити, не са провели подробна съдебно-медицинска експертиза, не са разпитали ключови свидетели и дори не са открили връзка между него и жертвите, според съдебните документи. Не е открито и оръжието.", "date": "2017.10.14", "title": "Американец изгуби 23 г. от живота си в затвор заради съдебна грешка"}
{"url": "https://news.bg/crime/arestuvaniyat-politseyski-nachalnik-se-sreshtal-mnogokratno-s-alo-izmamnitsite.html", "text": "Арестуваният полицейски началник от Пловдив Стоян Павлов е провеждал многократни срещи с телефонните измамници, съобщава БиТиВи.Една от срещите е била на автомивка в града, другите две пред сградата на Трето районно управление, където е работел.Срещите са заснети от видеокамери, като на записите се вижда как по време на втората среща те му дават подкуп от 300 лв. Парите били пъхнати в цигарена кутия. Телефонните измамници взели парите за подкупа от възрастна жена. Те успели да я накарат да хвърли през терасата 1300 лева.Прокуратурата стигнала до полицейския шеф случайно, след като подслушвала телефоните на групата измамници с техните шефове в Румъния. Прокуратурата разполага с данни, че полицаят е покровителствал групата измамници, която от началото на септември е успяла да вземе от наивни хора близо 180 000 лева.\"Всички измамници с големи суми са на свобода, а той за 300 лева е в ареста\", заяви адвокатът на арестувания полицай Красимир Елдъров. ", "date": "2017.10.14", "title": "Арестуваният полицейски началник се срещал многократно с ало измамниците"}
{"url": "https://news.bg/world/senator-napadna-tramp-che-kastrira-tilarsan.html", "text": "Американският сенатор от Републиканската партия Боб Коркър продължи публичното си заяждане с президента Доналд Тръмп, заявявайки, че държавният глава подкопава своя държавен секретар, което изглежда като публично кастриране, пише \"Гардиън\".Коркър каза в интервю за \"Вашингтон пост\", че Тръмп блокира усилията на Тилърсън да убеди Китай да обуздае Северна Корея чрез опетняването му.\"\", изтъкна председателят на Комисията за външни отношения към Сената пред изданието.На пресконференция в Пекин преди две седмица Тилърсън обяви, че САЩ директно комуникират с КНДР за ракетната и ядрена програма. На следващия ден Тръмп написа в \"Туитър\", че държавният секретар си губи времето със Северна Корея.Според Коркър съвместната работа с Китай е ключът към мирно уреждане на ситуацията на Корейския полуостров. \"\", предупреди той.", "date": "2017.10.14", "title": "Сенатор нападна Тръмп, че „кастрира” Тилърсън"}
{"url": "https://news.bg/regions/remontirat-17-km-ot-trakiya-mezhdu-plovdiv-i-stara-zagora.html", "text": "До началото на ноември, ако времето позволи, ще започне текущ ремонт на деформираната активна лента на АМ \"Тракия\" между Пловдив и Стара Загора в посока Бургас, съобщават от Министерството на регионалното развитие и благоустройството.Предвижда се дейностите по 17-километровия участък да бъдат изпълнени в срок от три седмици.Очакваната стойност на предвидените за строителни дейности по трасето е 4,5 млн. лв. Те не стартирали през лятото, за да не се образуват опашки, задръствания и тапи.Това коментира днес министърът на регионалното развитие и благоустройството Николай Нанков при посещението си в Пловдивско. Там той е проверил изпълнението на строително-монтажните работи по проекта за рехабилитация и реконструкция на пътя Пловдив - Асеновград.По думите на Нанков, имало огромен напредък в реалното изпълнение на обекта, който бил пример как трябва да се изпълнява пътен участък като ново строителство. Работело се поетапно, като първо ще се трасира и изгради новото платно, а след това ще се рехабилитира съществуващото, като изпълнението на дейностите изпреварва определения график.Очаква се финансираната със средства от Оперативна програма \"Региони в растеж\" 2014 - 2020 реконструкция на пътя да приключи до края на 2018 г. За да има добра пропускливост на пътя, сигурност и безопасност на придвижване, е необходимо да бъдат изградени локални платна и кръгови кръстовища, които не са включени в проекта по ОПРР. Спорен е броят на кръговите движения, които трябва да се изградят. Три са безспорните кръгови кръстовища - при Асеновград, на летището и при околовръстното шосе на Пловдив, което впоследствие ще прерасне в пътен възел. Останалите ще бъдат коментирани с областния управител и кметовете на база анализ на трафика, за да се запазят характеристиките на пътя като скоростен и да се облекчат жителите на по-малките населени места.Министърът на регионалното развитие и благоустройството потвърди поетия ангажимент към жителите на Пловдивска област да бъде завършено околовръстното шосе на административния център.Днес Николай Нанков се включи в храмовия празник на Мулдавския манастир \"Св. Петка\". Работи се по захранването на светата обител с вода, което е трудно поради голямата денивелация на терена. Заради разликата във височината на най-ниската и най-високата точка от него от 300 м е необходимо да бъдат изградени две помпени станции. За тях ще трябва да се осигури и електрозахранване, като най-близката точка е на около 1 км.Министърът напомни, че липсата на вода е била една от причините за големите щети от пожара в манастира преди седем години, при който изгаря източното му крило.Срокът за изпълнение на водопровода е близо една година, като дейностите по него ще се изпълняват поетапно. Индикативната стойност на съоръжението, което е на етап идеен проект, е 700 000 хил. лв. След реализацията му ще бъде ремонтиран и пътят до манастира.", "date": "2017.10.14", "title": "Ремонтират 17 км от \"Тракия\" между Пловдив и Стара Загора"}
{"url": "https://news.bg/world/siriyskata-armiya-otvoyuva-grad-mayadin-ot-islyamska-darzhava.html", "text": "След седмици на ожесточени сблъсъци проправителствени войски си върнаха град Маядин - един от последните бастиони на ДАЕШ (\"Ислямска държава\") в Сирия.Това съобщава сирийска държавна медия, цитирана от АП.Централната армейска медия, която е към сирийската армия, поясни, че въоръжените сили и съюзниците им са поели пълен контрол над града.Проправителственият канал Al-Ikhbariya TV информира, позовавайки се на военен източник, че отбраната на екстремистите е паднала. Представителят добави, че войниците преследват последните джихадисти, избягали от града, докато инженерни войски премахват оставените в Маядин мини.От Сирийския център за наблюдение на човешките права потвърдиха, че сирийската армия, подкрепяна от шиитски милиции, е превзела града, но все още има сблъсъци с екстремисти.Градът, който бе под контрола на ДАЕШ от 2014 г., е в провинция Дейр ез Зор.", "date": "2017.10.14", "title": "Сирийската армия отвоюва град Маядин от „Ислямска държава”"}
{"url": "https://news.bg/politics/parvanov-konstatira-balgarskata-politika-e-kato-kecha-imitatsiya-na-borbi.html", "text": "Има много тежко напрежение между институциите. Вижда се в почти всяко действие между институциите. Това заяви бившият държавен глава Георги Първанов по bTV.Той заяви, че е впечатлен от начина, по който президентът Румен Радев е върнал номинацията за шеф на Върховния административен съд (ВАС), но не е видял мотиви. По думите му, сякаш се правело на инат.По темата КСНС, Първанов беше категоричен, че законът за КСНС трябва да се преработи.Той припомни датата 4 февруари 1997 г., когато на КСНС не е имало кворум и Жан Виденов е изтеглил министрите.\"Избегнахме гражданска война, без да е имало кворум\", върна лентата Първанов, който тогава беше лидер на БСП. Според Първанов е имало пропуски в организацията на КСНС и поведението на участниците в него е неразбираемо.\"Това е като хан. КСНС трябваше да излъчи позитивни сигнали, че се действа за решение по един от проблемите в държавата\", допълни той.За отношенията си с Борисов каза, че са имали в повечето време добри работни отношения.\"Радев не бива да влиза в дебат с всички\", посъветва Първанов сегашния президент. Той допълни, че дебатът трябва да се води по политики.\"В кабинета \"Борисов 3\" има по-голям стремеж за диалогизъм, но усещането ми е, че в последните седмици нещата се нагнетявят. С партньори като Валери Симеонов коалицията ще има проблем. Правя разлика между него и поведението на ВМРО. Фигурата на Симеонов вреди на кабинета, защото този дебат ще натежи на едно правителство\", така Първанов коментира скандалите от последните дни.Според него българската политика прилича на кеча, борбите са имитационни.\"Имитация на битка между ГЕРБ и БСП. ДПС и Патриотите също играят имитационно. Това е с цел да ремотивират позадремалия електорат\", посочи той.По повод спора между президент и правителство кой да назначава ръководителя на антикорпуционния орган, Първанов посъветва Радев да се занимава с това, кой да назначава ръководителя на антикорупционния орган, но да го прави с другите институции.В заключение Първанов заяви, че пише книга с мемоарен елемент и документален характер, с която да обясни процесите и явленията у нас.", "date": "2017.10.14", "title": "Първанов констатира: Българската политика е като кеча - имитация на борби"}
{"url": "https://news.bg/press/berlin-prashta-vtori-ofitser-v-mvr-10-patrona-za-sadiya-brakonier.html", "text": "440 844 лева най-скъпата кола на софийския автосалон23-ият софийски автосалон, който е най-големият в историята и се очаква да бъде и най-посетеният, по традиция ще предложи и автомобили, които обикновеният човек може само да снима. От 218-те експоната в 6-те зали на \"Интер експо и конгресен център\" се открояват няколко суперколи с цени, колкото на масивни къщи в Бояна.Най-скъпата кола на тазгодишното изложение струва точно 440 844 лева с ДДС. Толкова трябва да плати всеки, който иска да има луксозен всъдеход Range Rover SVAutobiography. Този Range Rover разполага с огромен V8 бензинов двигател с компресор суперчарджър. Използван за първи път при Range Rover Sport SVR, агрегатът с обем 5 литра постига максимална мощност от 550 к.с. и въртящ момент от 680 Nm, налични в диапазона 3500-4000 об./мин. Интериорът на Range Rover SVAutobiography предлага фини перфорирани кожи на италианска компания за мебели за тапицерията. Има и апликации от скъпо дърво, много алуминий и хром. Задните седалки са истински кресла и са две.Пред тях има сгъваеми масички с електрическо задвижване. Столовете са масажиращи се с накланяне до 17 градуса и допълнителна подпора за краката. Отзад имаме хладилник, мултимедия и поставка за бутилка с шампанско. Аудиосистемата с 29 говорителя е направена от Meridian. Берлин праща втори офицер в МВРВътрешното министерство на Германия ще изпрати втори свой представител в българското МВР, който ще подпомага страната ни по време на председателството на Европейския съюз (ЕС), пише в. \"Труд\". Този служител ще координира инициативите, свързани със сигурността в района на Западните  Балкани.  Тази новина съобщи държавният секретар във Федералното министерство на вътрешните работи на Германия д-р Емили Хабер по време на работната среща с Цветан Цветанов - председател на Комисията по вътрешна сигурност и обществен ред в НС и председател на ПГ на ГЕРБ.10 патрона за съдия бракониерСъдия от Ловеч беше спрян с 10 патрона след бракониерски нощен лов. Иван Иванов се возел в джипа на криминално проявения Васил Василев, който отказал да спре на полицейска стоппалка в района на плевенското село Бохот. Патрулът се усъмнил, защото колата се въртяла в кръг със загасени светлини, но с включен боен фар, което било похват на авджиите бракониери. Последвало бясно преследване като в холивудски екшън. Полицаите стреляли 8 пъти със стоппатрони. След това изстреляли 2 бойни куршума в гумите. При задържането Иванов не казал, че е магистрат, а и нямал никакви документи. Униформените открили в него черна маска с прорези за очите и устата, което още повече ги озадачило. В джипа имало и две пушки с над 100 патрона, които били собственост на Василев.С 20% скачат оборотите на заведенията за Вси светииС 20% скачат оборотите на заведенията в столицата покрай католическия празник Вси светии, който се чества на 31 октомври. Това съобщи за \"Монитор\" Атанас Димитров от Българската хотелиерска и ресторантьорска асоциация-София.По думите му българите проявяват интерес към определен тип заведения в централната част на столицата. \"Все пак това не е традиционен български празник. Не съм убеден, че има покачване на цените, по-скоро резервации за места\", уточни той като добави, че всяка година има активизация на хората, като на всеки празник.И Еврокомисията се притесни от бързия ръст на заплатите у насЗаплатите в България растат много по-бързо от производителността на труда. Това се посочва в публикувания вчера годишен доклад на Европейската комисия \"Развитие на трудовия пазар и работната заплата в Европа\". За периода 2014 - 2016 г. в 17 държави от ЕС ръстът на заплатите изостава от този на производителността, но в България, както и в балтийските републики и Словакия възнагражденията са нараснали изпреварващо. Според Еврокомисията това създава риск от по-голяма инфлация. Все пак от ЕК отчитат, че у нас неравенството в заплащането е най-голямо.Патриотите щели да мачкат ДПС като \"вонящи тахтаби\"ДПС да внимават какво говорят и да не се пречкат в краката ни, защото тези депесарски тахтаби ( бел. ред. - дървеница на турски), които щъкат нагоре надолу, много миришат и да внимават, защото можем да ги смачкаме. Заплахата отправи вчера Валентин Касабов от ОП. Тези заявления, тази турска мъзга сме я слушали и мирисали години наред, продължи той. Недоволството му беше предизвикано от думите на Мустафа Карадайъ, че ако Валери Симеонов не подаде оставка, подава целият кабинет. \"Националистите участват във властта, без да има нужда от тях. ГЕРБ упорито се опитват да ги легитимират. Това е власт, която заплашва и поставя ултиматуми не само на медии\", подчерта лидерът на ДПС.Овладяването на телевизиитеНа пръв поглед изглежда странно - треторазряден и компрометиран депутат от ГЕРБ да заплашва в ефир журналист на една от двете най-гледани национални телевизии. Преди седмица народният представител Антон Тодоров обясни в сутрешния блок на \"Нова телевизия\" на водещия Виктор Николаев, че ако продължава да задава остри въпроси, ще бъде свален от ефир като неговата колежка Анна Цолова преди месец. Това предизвика вълна на възмущение, която доведе до оттеглянето на Тодоров в парламента, протести и, по всичко личи, няма да утихне скоро.", "date": "2017.10.14", "title": "Берлин праща втори офицер в МВР, 10 патрона за съдия бракониер"}
{"url": "https://news.bg/world/albaniya-prizna-balgarskoto-natsionalno-maltsinstvo.html", "text": "Преди минути албанският парламент прие с мнозинство бурно обсъждания закон за националните малцинства, в който са записани 9, сред които и българското, предаде БНТ.Това стана след напрегната седмица и два дни дебати в пленарната зала. Така българското местно население в Албания в трите области Мала Преспа, Голо бърдо и Гора получава равни колективни права редом с останалите етнически общности в Албания.Това стана след съвместните усилия на всички български евродепутати от различни политически сили, правителствата и политици в България и Албания, Фондация \"Българска памет\", българи в Албания. Евродепутатът Андрей Ковачев, който активно работи за признаването на българското малцинство, каза, че така се поправя голяма историческа несправедливост:Една историческа справедливост се възстановява. След толкова десетилетия това е наистина исторически пробив за българската етническа общност в Албания. Благодарение на приятелството между двамата премиери Еди Рама и Бойко Борисов, благодарение на активната българска активна външна политика и благодарение на общата работа на евродепутати, депутати, министри, успяхме - разбира се, заедно с нашите приятели, колеги от парламента на Албания - да се случи това, което от десетилетия очакват много хора. Това заяви депутатът от ЕНП Андрей Ковачев.Заместник министър-председателят по правосъдната реформа и министър на външните работи Екатерина Захариева приветства гласувания днес в парламента на Република Албания Закон за защита на националните малцинства, с който правно се регламентира статута на албанските граждани с българско самосъзнание и признаването им като малцинство. По този начин се гарантира тяхното право да опазват и развиват своята езикова и културна идентичност и историческо наследство на цялата територия на Република Албания.\"Съществуването на българско малцинство в Албания е исторически факт. Официалното му признаване от албанската държава е знак за политическа зрялост и европейски подход на държавническо мислене. Този акт е потвърждение на отличните ни двустранни отношения и отваря нови възможности за сътрудничество\", заяви министър Захариева. Тя подчерта, че с решението на албанския парламент днес страната още веднъж показва готовността и волята си за реформи. Принципната позиция на България е, че гарантирането и създаването на условия за упражняване на правата на малцинствата е един от ключовите показатели за готовността на Албания да започне преговори за членство в ЕС.Решението на парламента в Албания е потвърждение и на уверенията и поетите ангажименти на най-високо ниво от албанска страна през последните месеци. Въпросът за официалното признаване на българското малцинство в Албания беше повдигнат в телефонен разговор на министър-председателя Бойко Борисов с албанския премиер Еди Рама на 28 септември, както и от страна на вицепремиера Захариева по време на срещата й с президента Илир Мета в Тирана в края на месец юли и при последната й среща с албанския й колега Дитмир Бушати преди седмица в Солун.Днес се пише история! Албанският парламент призна българското малцинство в страната, съобщават от ВМРО.", "date": "2017.10.14", "title": "Албания призна българското национално малцинство"}
{"url": "https://news.bg/world/gorya-feribot-v-ispaniya.html", "text": "Пожар избухна на ферибот на пристанището в испанския град Валенсия. Инцидентът е станал в петък.Пламъците се появили, точно когато плавателният съд се готвел да отпътува към Алжир.Всички пасажери били евакуирани навреме.Причините за пожара все още не са ясни. Властите водят разследване.", "date": "2017.10.14", "title": "Горя ферибот в Испания"}
{"url": "https://news.bg/world/timoshenko-iska-da-e-prezident.html", "text": "Лидерът на украинската партия Отечество Юлия Тимошенко заяви, че ще участва на президентските избори, съобщи ТАСС.Тя иска да стане държавен глава, за да гарантира европейското бъдеще на родината си.Президентските избори в Украйна ще се проведат на 31 март 2019 година.", "date": "2017.10.14", "title": "Тимошенко иска да е президент"}
{"url": "https://news.bg/world/naprezhenie-mezhdu-rusiya-i-sasht.html", "text": "Русия обвини САЩ в неприемливи действия. Причината е, че не са издали входни визи за руска военна делегация, предаде ТАСС.Руската делегация е трябвало да посети централата на ООН в Ню Йорк.\"Като страна домакин на ООН САЩ имат някои задължения. В този случай ние сме много обезпокоени от тази ситуация и я смятаме за неприемлива\", каза оворителят на Кремъл Дмитрий Песков.", "date": "2017.10.14", "title": "Напрежение между Русия и САЩ"}
{"url": "https://news.bg/world/iran-e-bil-zad-hakerska-ataka-sreshtu-parlamenta-v-london.html", "text": "Иран е отговорен за хакерската атака срещу британския парламент на 24 юни. Това съобщава в събота от вестник \"Дейли Телеграф\". Изданието се позовава на източници от кабинета.През юни вестник \"Таймс\" заяви, че е открил на рускоезични сайт пароли от пощата на британските министри и парламентаристи. Въпреки това, според \"Дейли Телеграф\", разузнаването стига до извода, че атаката срещу електроннат поща на парламентаристите и длъжностните лица идва от Иран.На 14 юли 2015 г. във Виена бе договорен окончателният съвместен съвместен план за действие относно иранската ядрена програма. Той предвижда премахването на санкциите, наложени на Ислямската република във връзка със своята ядрена програма от Съвета за сигурност на ООН, Съединените щати и Европейския съюз.Вместо това, Техеран обеща да не произвежда оръжия с плутоний в продължение на 15 години.Според Sky News хакерите са могли да получат достъп до 90-те електронни кутии на британската парламентарна мрежа.Електронната поща на британския парламент обхваща 9 хиляди потребители. Те включват не само членовете на кабинета, членовете на Камарата на общините и Камарата на лордовете, но и служители на парламентарната персонал и множество служители.", "date": "2017.10.14", "title": "Иран е бил зад хакерска атака срещу парламента в Лондон"}
{"url": "https://news.bg/world/koruptsiyata-spava-latinska-amerika.html", "text": "Правителствата в Латинска Америка и Карибите трябва да се борят с корупцията, поиска Международният валутен фонд (МВФ).Високите нива на корупция са свързани с голямо неравенство и по-слабо развитие.Високите нива на корупция изглежда разделят развиващите се икономики в региона от развитите икономики, които се възползват от върховенство на закона, се казва в доклада.Това е най-забележимо в Бразилия, където огромни скандали забавят развитието на страната, а икономиката е в рецесия.Така нареченият скандал Одебрехт също допринесе за по-бавния растеж на Перу през миналата година, каза МВФ.А Гватемала се откроява в Централна Америка с увеличаване на корупционните скандали.Справянето с корупцията е сериозно политическо предизвикателство и изисква широкообхватна стратегия, , признават от Фонда.", "date": "2017.10.14", "title": "Корупцията спъва Латинска Америка"}
{"url": "https://news.bg/world/v-shveytsariya-shte-ima-dopitvane-za-burkite.html", "text": "В Швейцария ще има референдум дали да бъде наложена забрана за части от облеклото, които покриват лицето, като маска или мюсюлманските бурки и никаби, предаде АП.Допитването е по инициатива на група, включваща депутати от националистическата Швейцарска народна партия, която инициира и забраната за строителство на минарета.Франция, Австрия и още няколко европейски страни вече забраниха носенето на бурки.", "date": "2017.10.14", "title": "В Швейцария ще има допитване за бурките"}
{"url": "https://news.bg/world/tramp-otkaza-i-na-svetovnata-banka.html", "text": "Администрацията на Тръмп отхвърли увеличението на капитала от Световната банка съобщи АП.Според банката това е необходимо, за да се разшири глобалната мисия за борба с бедността.Министърът на финансите Стивън Мнучин заяви, че финансовата институция, базирана във Вашингтон, е неефективна и може да бъде по-ефективна с почти 60 милиарда долара, които в момента се разпределят всяка година.Той каза, че банката се нуждае от по-голяма бюджетна дисциплина, включително контрол върху заплатите и обезщетенията на персонала.Чрез по-голяма ефективност банката може да изгради вътрешно капиталовата си база и да разшири кредитирането, без да е необходимо повече вноски от своите 189 акционерни държави - от които САЩ са най-големи.Администрацията на президента Доналд Тръмп се отдръпна от глобални споразумения в редица области.Тази седмица Тръмп обяви изтеглянето на САЩ от ЮНЕСКО.", "date": "2017.10.14", "title": "Тръмп отказа и на Световната банка"}
{"url": "https://news.bg/world/32-sa-zhertvite-na-pozharite-v-kaliforniya.html", "text": "Най-малко 32 са жертвите от пожарите в Калифорния, предаде АП.Други 3500 къщи и бизнессгради са унищожени.Досега черната статистика се държеше от огнения ад от 1933 г., който беше убил най-малко 29 души, а други 25 души бяха загинали при пожара в Оукланд Хилс през 1991 година.Властите обявиха извънредно положение в опит да овладеят ситуацията.Огнищата са общо 14. Като най-големите са в долината Напа и районите, където се произвежда известното калифорнийско вино.Пожарите са толкова големи, че за гасенето им са мобилизирани Националната гвардия и дори Военната полиция.Площта, опустошена от пламъците, вече достига 190 хиляди акра или почти колкото площта на град Ню Йорк. Цели предградия в град Санта Роса са изпепелени, а над 6200 души са без ток. ", "date": "2017.10.14", "title": "32 са жертвите на пожарите в Калифорния"}
{"url": "https://news.bg/world/otpor-sreshtu-reshenieto-na-tramp-za-iran.html", "text": "Заплахата на президента на САЩ Доналд Тръмп да преразгледа споразумението за ядрената програма на Иран се натъкна на съпротива, предаде АП.Генералният секретар на ООН Антониу Гутериш обяви, че силно се надява, че споразумението за иранската ядрена програма ще остане в сила.САЩ нарушиха духа и буквата на международното споразумение за иранската ядрена програма. Това отбеляза постоянният представител на Техеран в ООН в писмо до генералния секретар на световната организация Антониу Гутериш.Международната кампания за забрана ядреното оръжие разкритикува остро решението на президента на САЩ. Според неправителствената организация позицията на Доналд Тръмп прави по-трудно контрола над оръжието за масово поразяване.Саудитска Арабия обаче приветства промяната в политиката на Белия дом спрямо Техеран. Израелският министър на разузнаването Израел Кац не пропусна да отбележи, че Иран е новата Северна Корея.", "date": "2017.10.14", "title": "Отпор срещу решението на Тръмп за Иран"}
{"url": "https://news.bg/regions/pochitame-sveta-petka-petkovden-1.html", "text": "Петковден е празникът в чест на светицата Петка, наречена още Българска, живее в края на Х и началото на ХІ век. Св. Петка покровителства брака и плодовитостта.Св. преподобна Параскева Епиватска, наричана от българския народ Петка Българска, е една от най-обичаните и почитани светици не само в България, но и в целия православен свят.Светицата е известна с чудни монашески и аскетични подвизи в светите земи на Палестина и завършва земния си път в родния си Епиват, където нетленните ѝ мощи продължават да извършват многобройни чудеса. Оттам започвати нейните дълги посмъртни скитания по земите на Балканския полуостров, а българи, сърби, румънци и гърци я признават за \"своя\" светица.Освен благочестивия ѝ живот и чудотворните ѝ мощи, за всеправославната почит към св. Параскева голямо значение има и нейното име, което в превод от гръцки означава \"петък\". Това е денят на кръстната смърт на Спасителя. Монахинята св. Параскева често се изобразява на икони и стенописи редом със св. Неделя в царски одежди - символ на Възкресението в неделния ден.Въздигането на посмъртната слава на св. Параскева е свързано с българското царство. Когато Източната Римска империя пада под властта на латините (след 1204 г.), мощите на преподобната Петка били пренесени от Епиват в Търново. Това става през 1238 г. по времето на цар Йоан Асен II и патриарх Йоаким. Тук преподобната се радва на изключително почитание като покровителка на града и на цялото царство.Тук е написано и най-вдъхновеното житие на светицата - от св. патриарх Евтимий. Светите мощи остават в Търново до падането на българската столица през 1393 г. След това са пренесени в свободния още Бдин, столицата на Видинското царство. Когато османците завладяват и тази твърдина, през 1396 г., реликвата отново е пренесена - този път в Белград. След окончателното завладяване и на сръбските земи при султан Сюлейман Великолепни мощите на светицата били пренесени в Цариград. Това става през 1521 година.С благословението на Вселенския патриарх Партений на 13 юни 1641 г. мощите на св. Петка са пренесени в новопостроения храм \"Св. Три светители\" в Яш. Храмът е издигнат по времето на крал Василий Лупу и осветен от Молдовския митрополит Варлаам. В тази църква те били съхранявани в готическата зала на Василий Лупу.В този параклис избухва пожар, но мощите на светицата по чудо остават невредими.На 27 декември 1888 г. с благословението на митрополит Йосиф мощите на св. Петка са пренесени в новата митрополитска катедрала в Яш, където пребивават и до днес, утвърждавайки храма и града като главен център на поклонничеството в Румъния.Освен като празник на света Параскева (Петка) Епиватска Българска, Петковден е известен и като празник, отбелязващ края на лятото и идването на зимата в народните вярвания. Зимният Петковден дава началото на почитта към покровителя на семейството и рода. Народът отбелязва този ден като начало на зимните празници - правят се оброчни курбани и сборове. Жените раздават питки за здравето на животните.В народните легенди светицата се смесва и с духа-покровител на къщата и семейството (затова се явява като змия-пазителка на дома). На Петковден се месят колаци, като най-големият от тях се нарича на св. Петка. Хлябът и къщата трябва да се поръсят със светена вода и цялото домочадие да се поклони трикратно на погачата. Яде се овче месо, курбан чорба, яхния с праз и сарми.Според народните вярвания от Петковден до Димитровден - 26 октомври, не се работи с вълна, не се крои и не се шие. Народът вярва, че ако човек облече дреха, шита между тези два големи празника, ще се разболее.На тази дата своя Храмов празник отбелязва църквата \"Св. Петка\" в село Лозно, община Кюстендил, където се дава курбан за здраве на местното население.Днес трябва да почерпят Петка, Параскева, Парашкева, Петко, Петкана, Пенка, Паро, Парун. Името Петко произлиза от славянската дума \"петък\", петият ден от седмицата. Счита се, че е свободен превод и пълно съответствие на името \"Параскев\" или \"Параскева\" (\"петък\", в смисъл на подготовка за празника, от гръцкото \"Παρασκευή\").", "date": "2017.10.14", "title": "Почитаме Света Петка - Петковден"}
{"url": "https://news.bg/world/siriyskiyat-grad-rakka-e-svoboden.html", "text": "Сирийският град Рака е свободен. Това съобщи Ал Арабия.Джихадистите от Ислямска държава са се оттеглили. Друга част от тях са се предали на проправителствените сили.Ракка беше неформален център на Ислямска държава в Сирия.", "date": "2017.10.14", "title": "Сирийският град Ракка е свободен"}
{"url": "https://news.bg/world/turski-chinovnitsi-byagat-v-germaniya.html", "text": "Повече от 600 турски чиновника са поискали убежище от германските власти през 2017 г., съобщи Функе. Медията се позовава на данни от министерството на вътрешните работи на Германия.Трябва да се отбележи, че служителите се опитват да избегнат тормоза след опита за преврат през 2016 г.По-рано беше съобщено, че Турция е забранила на група германски депутати да посетят германските военни, разположени на военната база Инжирлик.Анкара предприе тази стъпка, след като германските власти предоставиха политическо убежище на няколко бивши турски войници, които участваха в опита за военен преврат през юли 2016 г.", "date": "2017.10.14", "title": "Турски чиновници бягат в Германия"}
{"url": "https://news.bg/politics/balgariya-ima-dobre-podgotveni-eksperti-za-predsedatelstvoto.html", "text": "Доц. Гълъбов според вас най-големият риск в момента е да не допуснем компрометиране на българското председателство, защо? Аз смятам, че има риск от компрометиране на усилията на България в този период от време преди всичко заради вътрешнопартийно напрежение. Това не означава да не се говори за истинските проблеми. Онова, което е важно е всичко това да бъде подредено и насочено към наистина смислена публична дискусия, както по отношение на корупцията, така и по отношение на сигурността, така и по отношение на всички останали социални проблеми, които са реални и са пред очите на всички. Много важно е в следващите месеци наистина политическите партии да разберат, че те няма да спечелят от възможно компрометиране на председателството, от възможно влошаване на публичния образ на страната. От това няма да спечели никой. Така че, важно е да има съгласие. То да бъде постигнато в Народното събрание. Да бъде постигнато около ясните приоритети на българското председателство, които се обсъждат в момента и това да е съгласие, което да създаде основа и опора на българските екипи в много натоварената им работа, която предстои.Казахте, че България трябва да приеме председателството като функция на медиатор за постигане на съгласие между страните членки. Имаме ли капацитета да изпълним тази роля? България има добре подготвена експертиза. Ние имаме добре подготвени експерти и добре подготвени структури на администрацията. Големият въпрос е, че тези хора, върху които ще падне основната тежест от воденето на различните формати за преговори в тези шест месеца, трябва да усещат и да знаят, че зад тях стои една стабилна институционална среда и да могат да разчитат на информирано гражданско мнение за техните усилия. Това ще им даде много повече самочувствие и спокойствие в една наистина много тежка работа.Как институциите ще излязат от това прехвърляне на скандалите от местно, на парламентарно ниво, към президентска институция?Много важно е да се разбере, че мястото където се формира законодателната политика е Народното събрание. Там, където ще бъде постигнато съгласие за това как ще изглежда институционалната система за противодействие на корупцията е само Народното събрание. Така че именно в залата на парламента, именно в пленарната дискусия трябва да бъде инвестирана тази политическа енергия. Ако тя бъде изнесена извън парламента - тя ще създаде проблем и в институционалния диалог и в гражданската подкрепа за противодействие на корупцията.Как оценявате трите приоритета или трите \"К\"- та? (Б.р. приоритетите конкурентоспособност, кохезия, консенсус)Те имат много важен прочит в система помежду си. Българският приоритет свързан с конкурентоспособността е и европейски приоритет. В същото време, за да постигнем по-висока конкурентоспособност трябва да преосмислим отношението си към кохезията, към степента на сплотеност в ЕС, към сближаването между отделните страни и региони. А всичко това може да се постигне само през консенсус. Само през постигане на съгласие, основано на общи ценности. Не през формално единодушие, а през смислен, обоснован върху ценности процес на съгласие.Видяхте като инструмент за това регионалното сътрудничество и трансграничното партньорство. Защо? Това е много важна тема за България, тъй като страната ни е външна граница на ЕС, външна граница на НАТО и едновременно с това исторически, от векове свързана тясно със съседите си. Ние трябва да сме в състояние да говорим за това. Трябва да сме в състояние през тази тема, например да покажем европейската перспектива на Западните Балкани.", "date": "2017.10.14", "title": "България има добре подготвени експерти за председателството"}
