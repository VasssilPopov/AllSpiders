{"url": "https://news.bg/society/initsiativen-komitet-prodalzhava-sas-signalite-za-nepravomeren-priem-v-detskite-gradi.html", "text": "Разочарованието си от становищата на дирекциите \"Образование\" и \"Здравеопазване\" относно сигнала за над 4000 деца приети неправомерно в детските градини изразиха от Национален инициативен комитет за качествена и иновативна образователна система в поредно писмо до медиите.Припомняме, че в предишното си писмо, те цитираха данни, според които хиляди деца са приети привилегировано заради заболявания, които всъщност не би трябвало да им дадат такова предимство.Изпратиха сигнали до различни институции, с които настояха за реакция по проблема.Според тях, в отговорите след проверка на сигнала са допуснати откровени лъжи като твърденията за деца с дублирани диагнози, заради което са допуснати нарушенията. Също така с несъстоятелни оправдания са заобиколени и неспазени наредби. Така са ощетени и действително болни деца, считат от Комитета. В отговор ще бъдат подадени нови сигнали до Столична община, заканват се от Инициативния комитет. пишат още от Комитета.Те настояват да се търсят решения на много наболели проблеми, сред които недостигът на места в тези заведения, злоупотребите заради монополното положение, струващо милиони всяка година.", "date": "2018.07.15", "title": "Инициативен комитет продължава със сигналите за неправомерен прием в детските гради "}
{"url": "https://news.bg/world/izrael-obmislya-da-uzakoni-segregatsiyata.html", "text": "Израел е на път да влезе в политическа криза, след като управляващата партия иска да прокара законодателство, което ще позволи разделяне на евреите от арабите. Според критици това ще сложи край на демократичната държава, пише \"Гардиън\".Половин десетилетие политиците спорят за подробностите в законопроекта, който премиерът Бенямин Нетаняху настоява да бъде приет този месец.Предложеното законодателство ще позволи на държавата да разрешава сформирането на общности от хора с една и съща вяра и националност, за да се поддържа изключителният характер на тези общности.В настоящото положение законопроектът също ще позволи налагане на еврейския религиозен закон в определени случаи и премахване на арабския като официален език., коментира Нетаняху законопроекта тази седмица.Гласуването на проектозакона се очаква през следващата седмица, въпреки че окончателният вариант все още не е съгласуван. Законодателството е сравнявано със сегрегацията в ЮАР от израелски депутати.Вчера хиляди израелци протестираха в Тел Авив.Според Европейския съюз законопроектът е дискриминиращ.Главният прокурор и президентът са против някои предложения в законопроекта. Държавният глава Реувен Ривлин подчертава, че ще навреди на евреите по света и дори \"ще бъде използвано като оръжие от нашите врагове\". Клаузата за сегрегацията, според него, може също да позволи на градове да изключват евреи от арабски произход и хомосексуалисти.Депутатът Мики Зохар от управляващата партия \"Ликуд\" коментира думите на президента: \"За съжаление президентът Ривлин се е изгубил\" и е \"забравил собственото си ДНК\".Много израелски квартали и градове са засегнати от апартейд, въпреки че е незаконно.", "date": "2018.07.15", "title": "Израел обмисля да узакони сегрегацията"}
{"url": "https://news.bg/bulgaria/ima-chuma-po-zhivotnite-potvardi-direktorat-na-babh-i-obyavi-gotovnost-za-ostavka.html", "text": "Съмнението за наличие на заболяването (африканска чума) е изключително несъстоятелно.Това заяви по време на пресконференция д-р Дамян Илиев, директор на Българска агенция по безопасност на храните (БАБХ).Той обяви готовност да подаде оставка, ако тя му бъде поискана.Заради усложнената обстановка в Шарково - живи вериги и блокирани пътища, стана ясно, че все още не са евтаназирани 400 животни. Сега огнището стои отворено и все още не е ликвидирано. Възможно е размножаване на вируса при тези животни и впоследствие това заболяване може да бъде разнесено в други населени места.До момента заболяването е идентифицирано на територията на шест села в две общини. В тях са установени по един или два случая във фермите. Там всички тези животни са контакти, съмнителни, рискови. Заболяването е ново в ЕС. То се пренася с тесен контакт при животни. Това е и най-вероятната причина за възникването на огнищата. Не е изключено да бъде пренесено от мигранти, тъй като все още не е изключено да се пренася и от човека.Стана ясно, че не е имало вариант за карантина на стада, където не е открито заболяването. Карантиране в случая с това заболяване не може да се осъществи.\"\", обясни д-р Илиев.До момента около 4 000 са унищожените животни в шестте огнища.\"\", коментира директорът на БАБХ.Още при първата регистрация на огнище ние събрахме кметове и фермери, добави той.Той отбеляза, че фермерите не им пречат при евтаназирането на животните, а хора, които идват да защитават фермерите.Стана ясно, че в тези области в близост до Турция има около 300 хиляди животни. В района на общините, където има ограничения, животните са под 30 хиляди. В страната уязвимите животни - има около 1,3 млн. добитък, са уязвими на това заболяване.Д-р Илиев бе категоричен, че и да няма заболяване никой няма право да движи животни без наше разрешение. Никой не може да продава и да движи животни в багажника си без наше разрешение. Нашата информационна система е създадена за това - да знаем какво се е случило с дадено животно, заяви той.Директорът на БАБХ добави, че усилията са насочени да ограничат заболяването в малък регион, така че да не бъде засегната цялата страна.По думите му отговорността на България като гранична страна е много по-голяма. В съседна Турция има около 700 чумни огнища. Ако успеят да удържат заболяването на територията на пограничните райони, рестриктивните мерки по отношение на млякото и продуктите ще важат шест месеца.Нашата агенция е компетентният орган, който дава гаранциите на страните, които търгуват с България, изтъкна д-р Илиев. За да има дисциплиниращ ефект, животните, които се установят в нелегален пренос, незабавно се евтаназират, отделно им се правят актове от полицията и от БАБХ.Основните стъпки за контрол на заболяванията са договорени на световно ниво, ние сме длъжни да даваме информация.\"\", заяви той.Когато обявихме това пред ЕК, че имаме чума по дребните преживни животни - те определиха две области - от които да не излизат животни и продукция за вътрешността на страната. За сега важи това правило.Мерките, които се изпълняват особено по евтаназия - ако тези мерки се отлагат, рискът за разпространение на заболяването е много голям.От понеделник идва мисия. Тук ще е един от водещите световни вирусолози, с който ще трябва да се направи типизация на вируса и във френската лаборатория - да можем да спрем заболяването, каза още директорът.", "date": "2018.07.15", "title": "Има чума по животните, потвърди директорът на БАБХ и обяви готовност за оставка"}
{"url": "https://news.bg/bulgaria/bsp-vnese-zhalba-za-spirane-na-evtanaziraneto-na-zhivotni.html", "text": "БСП внесе жалба за спиране на евтаназирането на животни, съобщиха от пресцентъра на партията.Левицата е сезирала Окръжна прокуратура - Ямбол и Софийски административен съд във връзка с евтаназирането на животни.С жалбата до съда се иска спиране на заповедта, именно в частта за евтаназирането, тъй като налице са съмнения в достоверността на диагнозата \"чума по дребните преживни животни\". В нея се посочва още, че БАБХ е предприела крайни и драстични действия, вместо да организира други, предвидени в закона и в наредбите действия - като карантиниране на стадата със съмнения за заболели животни, ваксинация и др.Със сигнала до Окръжна прокуратура - Ямбол се настоява да бъде извършена проверка на действията на Българската агенция по безопасност на храните. В сигнала пише още, че при изпълнението на заповедта, полицията е въвеждала ветеринарно-медицинските лица без заповед.Жалбата и сигнала бяха подадени днес от народния представител от \"БСП за България\" Кристиан Вигенин.", "date": "2018.07.15", "title": "БСП внесе жалба за спиране на евтаназирането на животни"}
{"url": "https://news.bg/world/finlandski-vestnik-prizova-putin-i-tramp-da-ne-reshavat-evropeyski-vaprosi-bez-evropa.html", "text": "Журналисти на финландския вестник Helsingin Sanomat публикуваха открито писмо към президента на Русия Владимир Путин и държавния глава на САЩ Доналд Тръмп във връзка със срещата в Хелзинки в понеделник, информира ТАСС. на страниците на изданието тази нощ на три езика - фински, английски и руски език.Вестникът отбелязва, че планираната среща на най-високо ниво връща спомените на финландците за проведените в миналото подобни срещи между Русия и САЩ. Нерядко се случва пристигането на лидерите на суперсилите в Хелзинки да бъде белязано от напрегната атмосфера, но в края лидерите напускат с усмихнати лица. Този феномен дори си има име: \"Духът на Хелзинки\", припомнят журналистите.Но според тях изключително сложна задача е да се прогнозира резултатът от срещата заради бързо изменящата се ситуация в Русия и САЩ през последните години. Журналистите се надяват, че лидерите на двете държави няма да разрешават \"европейски въпроси без участието на самите европейци\".Никой не печели от постоянния упадък на отношенията между САЩ и Русия. Срещата в Хелзинки е важно събитие въпреки всички трудности, убедени авторите на писмото.Междувременно полицията на Финландия написа в официалния си профил в \"Туитър\", че ще информира за актуалните събития по време на срещата на четири езика: фински, шведски, английски и руски език.", "date": "2018.07.15", "title": "Финландски вестник призова Путин и Тръмп да не решават европейски въпроси без Европа"}
{"url": "https://news.bg/world/putin-pred-makron-da-zasilim-dvustrannite-otnosheniya.html", "text": "Президентът на Русия Владимир Путин заяви, че отношенията с Франция постепенно се възстановяват, откакто двете държави отново установиха редовни механизми за сътрудничество, информират медии.Подобряването позволява допълнителен напредък, каза Путин по време на среща с президента на френската страна Еманюел Макрон преди финала на Световното първенство по футбол между Франция и Хърватия в Москва.Според руския лидер скоро трябва да бъде организирана среща в рамките на голяма интерпарламентарна комисия. Путин изрази надежда двете страни да преодолеят всички настоящи и от миналото проблеми и предизвикателства.По-рано Кремъл обяви, че очаква Макрон да информира Путин за резултатите от срещата на НАТО в Брюксел. Руското правителство съобщи, че двамата могат да обсъдят ситуацията в Сирия и Украйна, както и съдбата на иранската ядрена сделка.", "date": "2018.07.15", "title": "Путин пред Макрон: Да засилим двустранните отношения"}
{"url": "https://news.bg/bulgaria/desetki-protestirat-v-tsentara-na-sofiya-sreshtu-izbivaneto-na-zhivotni.html", "text": "Десетки граждани се събраха пред президентството, за да защитят поминъка на Странджа и да се обявят против мерките по евтаназиране на животните в пограничните райони заради вируса африканска чума. Протестът е срещу евтаназирането на здрави животни и се организира в социалната мрежа Фейсбук.Гражданите недоволстват, като изказват съмнение в наличието на чума изобщо и унищожаването на поминъка на хората в тези погранични райони на страната.Припомняме, по-рано днес изпълнителният директор на БАБХ заяви, че има доказани и потвърдени от независима лаборатория във Франция проби на заразени животни у нас.Демонстрантите внасят в президентската институция искане президентът Румен Радев да свика Консултативния съвет по национална сигурност (КСНС).Димитър Байрактаров заяви, че става въпрос за националната сигурност на България. Той се позова на доклад, според който смъртността от африканска чума е нула процента и нямало такова заболяване там.В доклада е записано, че мигранти, необезпокоявани от никого, преминават границата. Във фермата в село Кости се намеква, че заразяването на животните с неизвестен щам, който не е доказан, че е чума, е станало именно вследствие на диверсия, което е вече въпрос на национална сигурност.Екатерина Гондова, участник в протеста, заяви, че е тук, защото само с гражданско общество можем да постигнем нещо.\"Тук съм, защото съм абсолютно против без доказана епидемия да се избиват толкова животни, да се оставя цялото население на Странджа без поминък. Тези региони със сигурност ще се обезлюдят и вярвам, че това в по-далечна перспектива е много сериозна териториална, икономическа или чисто морална загуба, защото това е абсолютен грях срещу тези хора\", подчерта тя.Тя бе категорична, че при положение, че експерти се изказват, че е необходима втора експертиза, за да се докаже, че такова масово избиване е необходимо, не може да се съгласи, че може да се пращат на сляпо хора, които дори не са специалисти да се занимават с екзекутирането.\"\", коментира още Гондова. По думите й това е поредният грях срещу народа и няма да е последен, ако не вземем мерки.Николай Дренчев, организационен секретар на партия \"Възраждане\", който е свързан с Малко Търново - градът, в който са родени неговите баба и дядо, заяви, че не може да приеме аргументите, които се тиражират.Той отново изказа съмнение относно наличието на чума.\", каза още участникът в протеста.На протеста участват около 100 души. БНР съобщава, че протест е бил организиран и в Бургас в подкрепа на животновъдите в село Шарково. Според недоволните държавата не е реагирала правилно и е трябвало да се вземат други мерки.", "date": "2018.07.15", "title": "Десетки протестират в центъра на София срещу избиването на животни"}
{"url": "https://news.bg/world/sarbiya-malchalivo-priznava-kosovo-za-nezavisima-darzhava.html", "text": "Сърбия \"мълчаливо\" признава Косово за независима държава, обяви съветник на косовския президент Хашим Тачи, цитиран от МИА.Пълно нормализиране на отношенията между Косово и Сърбия също означава взаимно признаване, което фактически вече е сторено и трябва само да бъде формализирано, отбеляза Ардиан Арифай.\"Решение е да се нормализират отношенията между Косово и Сърбия, да се помирят и взаимно да се признаят\", каза Арифай в интервю за косовска медия.Според съветника на Тачи \"мълчаливото\" признаване на Косово от Сърбия вече е осъзнато.\"Страните само участват в диалога за признаване на независимо Косово от Сърбия де юре и де факто. Разбира се, Сърбия трябва официално да признае Косово\", изтъкна той.", "date": "2018.07.15", "title": "Сърбия \"мълчаливо\" признава Косово за независима държава"}
{"url": "https://news.bg/world/izrael-razpolozhi-zhelezen-kupol-v-tel-aviv-sled-eskalatsiyata-s-gaza.html", "text": "Израел разположи противоракетна система \"Железен купол\" в района на Тел Авив след ескалацията с Ивицата Газа през уикенда, пише \"Аарец\".В събота вечерта беше обявено прекратяване на огъня между еврейската държава и Хамас, след като почти 200 ракети бяха изстреляни към израелски селища от Газа. Въпреки споразумението няколко ракети бяха изстреляни от Ивицата Газа. Израел пък обяви, че днес е атакувал палестинци в Ивицата Газа, които са хвърляли запалителни бомби.Днес кабинетът за сигурност на еврейската държава инструктира армията да продължи да отговаря срещу изстрелваните от Газа бомби към Израел.Най-малко двама палестинци загинаха при израелските удари. ", "date": "2018.07.15", "title": "Израел разположи \"Железен купол\" в Тел Авив след ескалацията с Газа"}
{"url": "https://news.bg/world/evropeyskiyat-sayuz-e-vrag-na-sasht-izbuhna-tramp.html", "text": "Европейският съюз е враг. Това заяви президентът на САЩ Доналд Тръмп в интервю за CBS преди срещата с Владимир Путин в Хелзинки в понеделник.След спорната среща на върха на НАТО и противоречивото посещение на Острова, президентът Тръмп нападна друга западна институция преди разговорите с руския лидер.Запитан да посочи \"в момента, които са най-големите врагове в света\" на САЩ, Тръмп заяви: \"\".Американският президент даде интервюто по време на визитата си в Шотландия.\"\", добави Доналд Тръмп.По-рано днес премиерът на Великобритания Тереза Мей заяви пред Би Би Си, че е била насърчавана от Доналд Тръмп да \"съди ЕС\".", "date": "2018.07.15", "title": "Европейският съюз е враг на САЩ, избухна Тръмп"}
{"url": "https://news.bg/bulgaria/nyama-migrantski-napliv-v-harmanli.html", "text": "Няма мигрантски наплив в лагера в Харманли, съобщава БНТ.Вчера стана ясно, че ВМРО проверява информация за наплив на мигранти. Евродепутатът от ВМРО Ангел Джамбазки, народният представител Александър Сиди, областният организатор на партията Антон Андонов и симпатизанти на ВМРО посетиха Регистрационно-приемателен център - Харманли.Телевизията отбелязва, че към момента настанените в центъра чужденци са около 200. Повечето са предимно семейства с деца.Джамбазки е категоричен, че всички бежански центрове в страната трябва да бъдат закрити, защото в тях няма много хора, а издръжката им е голяма. Парите, вместо това, трябвало да се дават за опазване на границата.", "date": "2018.07.15", "title": "Няма мигрантски наплив в Харманли"}
{"url": "https://news.bg/world/erdogan-nyama-da-zabravim-opita-za-prevrat.html", "text": ". Това заяви турският президент Реджеп Ердоган. Той направи това изявление по време на среща в президентския дворец с близки на загинали и ранени при потушаването на пуча, съобщиха турски медии.. - каза още държавният глава и обяви, че счита като лично покушение случилото се с тях. Затова е решен да унищожи всяка клетка на ФЕТО, ПКК и всички подобни организации, които работят за унищожението на страната.Годишнината от опита за преврат бе отбелязана и от турските посолства и общности по света.Припомняме, че по-рано днес Турция публикува президентски укази, които предвиждат преструктуриране на ключови политически, военни и бюрократични институции като част от преминаването от парламентарна към президентска система на управление.В понеделник президентът Реджеп Ердоган положи клетва и официално страната премина към президентска система.Припомняме, че опитът за преврат и потушаването му коства живота на 250 души, като много от тях са цивилни. Ранени бяха повече от 2000 други. След това бяха въведени строги мерки за сигурност, извънредното положение в страната бе удължавано много пъти до 18 юли тази година, когато се очаква да бъде отменено.Последва и чистка на всички нива в държавата. Стотици хиляди военни, полицаи, преподаватели и други бяха задържани, съдени и уволнени по обвинение, че са част от мрежата на духовника в изгнание Фетуллах Гюлен ФЕТО. Опити на военни да потърсят убежище в Гърция обтегна отношенията на страната с Турция. Анкара настоя САЩ да предадат Гюлен.", "date": "2018.07.15", "title": "Ердоган: Няма да забравим опита за преврат"}
{"url": "https://news.bg/world/parlamentat-shte-prieme-sporazumenieto-s-makedoniya-uveri-gratski-ministar.html", "text": "Министърът на външните работи на Гърция Никос Кодзиас изрази увереност, че споразумението с Македония за името ще бъде одобрено от гръцкия парламент, включително и от малкия коалиционен партньор \"Независими гърци\", информира МИА.\"\", каза министърът в интервю за \"Франкфуртер Алгемайне Цайтунг\".Коментирайки социологическите проучвания в Гърция, които показват, че повечето гърци се противопоставят на сделката, Кодзиас отбеляза, че изследванията на външното министерство обрисуват различна картина.\"\", изтъкна той.", "date": "2018.07.15", "title": "Парламентът ще приеме споразумението с Македония, увери гръцки министър"}
{"url": "https://news.bg/bulgaria/borisov-sazdade-operativen-shtab-za-borba-s-chumata-po-zhivotnite.html", "text": "По разпореждане на министър-председателя Бойко Борисов е създаден оперативен щаб, който ще координира ситуацията с борбата срещу разпространението на чумата по дребни преживни животни в страната и изпълнението на конкретните мерки, които се взимат в регионите с огнища.Това съобщиха от правителствената пресслужба.В състава му влизат министърът на вътрешните работи Валентин Радев, министърът на земеделието, храните и горите Румен Порожанов, изпълнителният директор на БАБХ Дамян Илиев, председателят на ДАНС Димитър Георгиев, директорите на областните дирекции на МВР в Бургас и Ямбол и представители на ГД \"Гранична полиция\".Щабът ще следи подкрепата, която се оказва на стопаните, чиито животни са засегнати, ще съдейства на компетентните органи за максимална координация на действията и ще работи до овладяване на ситуацията.Припомняме, че протести срещу решението за евтаназирането на животните в Странджанско бяха организирани не само там, но и в София. Политици се включиха в \"живите вериги\", които трябваше да попречат на органите да пристъпят към изпълнение на заповедта. Твърди се, че животните са здрави и се спори доколко адекватни са предлаганите от страната компенсации.Д-р Дамян Илиев заяви по-рано, че съмнението за наличие на заболяването (африканска чума) е изключително несъстоятелно. Но в същото време декларира готовност да подаде оставка, ако му бъде поискана. Той допусна, че обществеността не е била навреме информирана.До момента няколко хиляди са унищожените животни в шестте огнища. Останалите стотици все още живи вероятно още утре ще бъдат умъртвени, въпреки че за момента това е спряно до второ нареждане.Предупрежденията са, че страната ни е заплашена от санкции, ако не пристъпи към унищожаване на животните в определения периметър.Стана ясно също така, че в Румъния и Турция има десетки огнища на африканска чума и са взети мерки.", "date": "2018.07.15", "title": "Борисов създаде оперативен щаб за борба с чумата по животните "}
{"url": "https://news.bg/world/pompeo-sreshtata-tramp-putin-e-dobra-i-vazhna-za-sasht.html", "text": " Това заяви американският държавен секретар Майк Помпео пред CBS, цитиран от РИА \"Новости\".Той е убеден, че тя ще се проведе, въпреки скандалите, довели до обтягането на двустранните отношения.Изказването му бе в отговор на настоявания на американски конгресмени срещата да не се състои.Тя трябва да се проведе утре в Хелзинки и по-рано от руска страна обявиха какъв ще бъде дневният ред. Очаквано, сред основните обсъждани теми ще бъдат двустранните отношения, Иран и Сирия. Финландски вестник призова в отворено писмо Путин и Тръмп да не решават европейски въпроси без Европа.Срещата идва на фона на обвиненията към 12 руски граждани за хакерски атаки в полза на руското разузнаване, които Кремъл отхвърли като безпочвени.Те са обвинени, че са извършили хакерска атака срещу Националния комитет на Демократическата партия, за да саботират президентските избори през 2016 г. Те също са обвинени за разпространение на имейли на демократите.Спецпрокурорът Робърт Мълър разследва и президентската администрация във връзка с руската намеса в изборите.", "date": "2018.07.15", "title": "Помпео: Срещата Тръмп-Путин е добра и важна за САЩ"}
{"url": "https://news.bg/sport/frantsiya-e-noviyat-svetoven-shampion-po-futbol.html", "text": "Отборът на Франция е световен шампион по футбол за втори път в своята история.\"Петлите\" стигнаха до най-ценното отличие в този спорт, след като на финала на Мондиал 2018 съкрушиха опонентите си от Хърватия с 4:2.В герои за \"сините\" се превърнаха звездите Гризман, Погба и Жиру, които се разписаха по веднъж, а пък нелеп автогол в своята врата добави Марио Манджукич.Почетните попадения за \"ватрените\" пък бяха дело на Иван Перишич и Манджукич.До края на срещата силите на хърватите, които се върнаха в мача на 70-та минута, не стигнаха за знаменит обрат. След края на срещата \"петлите\" бяха наградени от руския президент Владимир Путин.Юго Лорис вдигна високо над главата си най-ценния футболен трофей и по този начин отприщи лудата веселба, която тази вечер ще бъде във всяко едно кътче на планетата, където има представител на \"сините\".Кадри по медиите вече показаха радостта на французите.Битката в Москва бе белязана от изключителни емоции и сложи подобаващ завършек на едно от най-интересните Световни първенства, организирани до този момент.Срещата не се размина и без политически скандал. Пънк групата \"Пуси Райът\" организира поредната си провокативна акция. Точно по време на финала нейни привърженици нахлуха на терена за минути, след което бяха изведени бързо. По-късно стана ясно, че така са почели годишнина от смъртта на поет и са призовали властите в Русия да не задържат инакомислещи.Съобщава се и за сблъсъци и вандалски акции във Франция след края на срещата. Полицията е изпозвала сълзотворен газ, за да разпръсне тълпите около Шанз-Елизе. Има и задържани.Американският президент Доналд Тръмп поздрави френския отбор с победата и руския си колега Владимир Путин за организирането и провеждането на Мондиала. Това направи той по познатия за него начин - чрез съобщения в профила си в \"Туитър\".", "date": "2018.07.15", "title": "Франция е новият световен шампион по футбол "}
{"url": "https://news.bg/world/desetki-zaginali-i-raneni-pri-atentat-v-kabul.html", "text": "Най-малко 10 души са загинали, а 15 други са били ранени при днешния терористичен акт в афганистанската столица Кабул, предадоха световните информационни агенции.Самоубиец се е взривил до сградата на земеделското министерство.Новината е била потвърдена от полицията и говорител на министерството.Персоналът е напускал сградата, когато терористът е взривил шахидския си пояс на входа на сградата, става ясно от съобщенията.Агенциите припомнят, че това е поредната от десетки подобни атаки срещу цивилни не само в Кабул и Джалалабад, но и в други градове.Те бяха извършени в последните 2 седмици.При атентата с кола - бомба в Джалалабад бяха убити най-малко 19 души, а други 20 бяха ранени. Групировката \"Ислямска държава\" пое отговорност за атаката. ", "date": "2018.07.15", "title": "Десетки загинали и ранени при атентат в Кабул "}
{"url": "https://news.bg/crime/mazh-zagina-pri-pozhar-v-zhilishtna-kooperatsiya-vav-varna.html", "text": "Мъж е загинал при пожар в жилищна кооперация във варненския квартал \"Виница\", съобщават от МВР в морската столица. Уточнява се, че около 1:10 часа тази нощ на тел. 112 е постъпил сигнал за пожар, избухнал в приземния етаж на кооперация, намираща се в ж.к. \"Виница\". На място са изпратени екипи на варненската пожарна.Установено е, че в сградата е имало мъж, който е загинал.Изясняват се причините и обстоятелствата за възникването на инцидента, както и за смъртта на мъжа.", "date": "2018.07.15", "title": "Мъж загина при пожар в жилищна кооперация във Варна"}
{"url": "https://news.bg/int-politics/komunisticheska-kuba-priznava-chastnata-sobstvenost-i-svobodniya-pazar.html", "text": "Комунистическият режим в Куба официално ще признае частната собственост, нещо, което отдавна отхвърляше като остатък от капитализма, съгласно новата конституция, която също така създава позицията на министър-председател заедно с президента, съобщават кубинските държавни медии.Настоящата конституция на Куба, която е още от съветската епоха, признава само държавна, кооперативна, земеделска, лична и споделена собственост.Ала пазарните реформи на бившия президент Раул Кастро, целящи да засилят икономиката и да направят кубинския социализъм по-устойчив, накараха стотици хиляди кубинци от 2010 г. насам да се влеят в редиците на самонаетите в нови частни фирми, вариращи от ресторанти до салони за красота.Печатният официоз на Комунистическата партия \"Гранма\" публикува резюме на новата конституция, посочвайки, че в проекта има 224 члена, докато в сегашния основен закон на страната има 137 члена.Най-важното е, че в проекта за нова конституция е залегнало признаването както на свободния пазар, така и на частната собственост.Това би могло да означава засилена съдебна защита на новоизлюпените предприемачи в Куба, както и на чуждестранните инвеститори, въпреки че \"Гранма\" пише, че конституцията затвърждава, че централното планиране и държавните предприятия са стълбовете на икономиката като цяло.Официозът също така отбелязва, че Комунистическата партия ще остане доминиращата политическа сила в Куба.Експертът по Куба Луис Карлос Батиста от Центъра за демокрация в Северна и Южна Америка, чието седалище е във Вашингтон, предупреждава обаче, че признаването на частната собственост не означава, че правителството иска да даде по-голяма роля на частното предприятие.По-рано тази седмица, отбеляза той, правителството публикува набор от регламенти, които затягат контрола върху самонаетите и увеличават евентуалните глоби, които вече включват и конфискацията на имущество.", "date": "2018.07.15", "title": "Комунистическа Куба признава частната собственост и свободния пазар"}
{"url": "https://news.bg/society/izchisli-kolko-gubish-ako-ne-se-osiguryavash-na-realniya-si-dohod.html", "text": "Всеки може да изчисли със специален калкулатор колко би загубил в следващите 30 години, ако се осигурява на по-нисък от реалния си доход, съобщават от Националната агенция по приходите (НАП).Софтуерът е достъпен  и до момента е използван над 4 200 пъти. Калкулаторът позволява, след попълване на данни за действителния и деклариран доход, всеки да разбере колко средства няма да получи в бъдеще под формата на неизплатени средства от болнични, майчинство, обезщетения за безработица, както и пенсии. През изминалия месец НАП беше домакин на международна конференция, на която бяха обсъждани именно въпросите, свързани с недекларираните възнаграждения, или т. нар. \"заплати в плик\". В рамките на събитието бяха представени практиките на приходните ведомства и структурите на министерствата на финансите на повече от 20 европейски държави за оценяване на мащабите на недекларираната заетост и мерките за противодействието й.", "date": "2018.07.15", "title": "Изчисли колко губиш, ако не се осигуряваш на реалния си доход"}
{"url": "https://news.bg/economics/vinetkite-v-balgariya-nay-evtinite-v-evropa.html", "text": "Винетките в България са най-евтините в Европа. Това обяви шефът на Агенция \"Пътна инфраструктура\" (АПИ) инж. Светослав Глосов. Той настоя, че всеки, който ползва пътищата на страната, трябва да допринася за поддръжката им. Глосов предполага, че новата винетка \"Уикенд\" ще струва около 10 лева, но цената ѝ трябва да бъде одобрена и от Европейската комисия.Шефът на АПИ увери, че от 1 януари догодина ще бъде въведена електронна винетка само за леките коли.Той допълни, че предстои да бъде обособено ново звено към агенцията, което ще отговаря за контрола на тол системата и електронната система за винетки.\"Тол системата е справедлива система за таксуване, заплащането е за изминато разстояние. Тя ще касае предимно тежкотоварните автомобили с тегло над 12 тона\", каза още инж. Глосов и допълни, че се очакват значителни приходи от въвеждането на тол системата, като те ще бъдат изцяло за изграждане на нова пътна инфраструктура, за ремонт на съществуващата и за поддръжка на самата система.През лятото няма да има ремонти по АМ \"Тракия\", които да затрудняват трафика, увери Глосов. Ремонти има основно по АМ \"Хемус\", но те ще продължат минимум година и половина, тъй като не е добро състоянието на съоръженията, които не са ремонтирани повече от 35-40 години, откакто са построени, и ремонтът им е наложителен.", "date": "2018.07.15", "title": "Винетките в България - най-евтините в Европа"}
{"url": "https://news.bg/crime/tezhka-katastrofa-na-hemus-kray-tunela-vitinya.html", "text": "Тежка катастрофа е станала на автомагистрала \"Хемус\" тази сутрин, съобщиха от пресцентъра на МВР. Инцидентът се е разиграл след тунела Витиня в посока София минути след 9 часа.По първоначални данни автомобил с румънска регистрация се е блъснал в мантинелата. От удара са пострадали шофьорът и 11-годишно момче, пътувало в колата. Те са откарани в столична болница.На място са екипи на пътна полиция, извършва се оглед, изясняват се причините за инцидента.Движението на моторни превозни средства се осъществява в активна и аварийна лента по АМ Хемус, посока София, затворена за движение е изпреварващата лента.", "date": "2018.07.15", "title": "Тежка катастрофа на \"Хемус\" край тунела Витиня"}
{"url": "https://news.bg/int-politics/putin-dovolen-svetovnoto-po-futbol-razbi-mitovete-i-predrazsadatsite-protiv-rusiya.html", "text": "Световното първенство по футбол, домакин на което е Русия, беше успешно, а неговото най-добро постижение е, че бяха разбити антируските митове и предразсъдъци.Това обяви руският президент Владимир Путин по време на откриването на гала концерт в Болшой театър в Москва, съобщават руските медии.\"Русия се подготвяше отговорно и сериозно за шампионата и искрено се радваме, че това беше успех и обедини милиони хора\", изтъкна Путин.\"Нашите усилия бяха приветствани от спортистите, на които бяха предложени най-добрите условия, за да покажат най-добрите си способности, както и от представителите на медиите, тъй като персоналът на единайсетте медийни центъра работеше денонощно, за да им помага, и разбира се, от феновете\", похвали се руският държавен глава.Путин подчертал, че \"идвайки в Русия да подкрепят националните си отбори, те (феновете) въплъщават разнообразието на международното футболно семейство. Но най-важното е, че те показаха най-добрите си черти, които са приятелство, духовно единство, лоялност към принципите на спорта и идеалите за равенство и взаимно уважение\".Руският президент също така оценява милионите топли думи, които феновете и участниците на Световното първенство са казали за Русия.\"Развълнувани сме, че нашите гости видяха всичко с очите си и че митовете и предразсъдъците бяха разбити\", подчерта той.Финалът на Световното първенство е днес от 18 часа българско време на ст. \"Лужники\" в Москва, като в него един срещу друг се изправят Франция и Хърватия.", "date": "2018.07.15", "title": "Путин доволен: Световното по футбол разби митовете и предразсъдъците против Русия"}
{"url": "https://news.bg/crime/zaginal-mazh-sled-udar-mezhdu-kola-i-tsisterna-kray-kresna.html", "text": "Шофьор на лек автомобил загина след катастрофа с цистерна, съобщават от пресцентъра на МВР. Уточнява се, че тежкият пътен инцидент е станал към 11 часа на разклона на Кресна за с. Стара Кресна.Според първоначалната информация при удар между лек автомобил и цистерна е загинал шофьорът на колата.На място са екипи на пътна полиция, които извеждат катастрофиралите моторни превозни средства в безопасна за движението зона.Въведена е временна организация на движението по пътя от разклона на Кресна към с. Стара Кресна. То се извършва двупосочно в една лента.", "date": "2018.07.15", "title": "Загинал мъж след удар между кола и цистерна край Кресна"}
{"url": "https://news.bg/int-politics/tramp-kazal-na-tereza-mey-da-sadi-evropeyskiya-sayuz.html", "text": "Премиерът на Великобритания Тереза Мей обяви, че американският президент Доналд Тръмп ѝ е казал да съди Европейския съюз като част от стратегията на страната за Брекзит. \"Той ми каза, че трябва да съдя ЕС\", изтъкна Мей пред БиБиСи, като добави: \"Да съдя ЕС. Не да преговарям - да ги съдя.\"Според Мей не може да е въпрос на преговори, че Обединеното кралство напуска митническия съюз.По време на съвместната пресконференция с Мей по-рано тази седмица, Доналд Тръмп заяви, че отношенията между Лондон и Вашингтон са на \"най-високото равнище на специалност\".Той също така отрече информациите, че е критикувал ръководителя на британското правителство в интервю за в. \"Сън\", публикувано непосредствено преди посещението му в Лондон.\"Не критикувах министър-председателя. Имам голямо уважение към министър-председателя. За съжаление, имаше история, в която не предадоха това, което казах за министър-председателя, а аз казах страхотни неща... Това се нарича фалшива новина\", подчерта Тръмп.По-рано днес Тереза Мей написа в статия за в. \"Дейли Мейл\", че може да няма оттегляне на Великобритания от ЕС (Брекзит) в контекста на бунтовете на подкрепящи и неподкрепящи членството в ЕС британски депутати, които се опитват да подкопаят нейния план за Брекзит.\"Това е размерът на възможността пред нас и моето послание към страната този уикенд е просто: трябва да се съсредоточим в постигането на крайната цел. Ако не го направим, рискуваме да приключим, без да имаме Брекзит. Време е да бъдем практични и прагматични - да подкрепим плана ни да излезем от Европейския съюз на 29 март следващата година и да изпълним волята на британския народ... Ще се боря за нашето споразумение за Брекзит - защото това е правилното споразумение за Великобритания\", изтъква Мей в статията си.Тя също така подчерта факта, че излизането от Общността ще възстанови националния суверенитет на страната, позволявайки на британския парламент да приема законите си, а британските съдилища да ги прилагат без пречки.", "date": "2018.07.15", "title": "Тръмп казал на Тереза Мей да съди Европейския съюз"}
{"url": "https://news.bg/world/sblasatsi-v-chikago-sled-ubiystvo-izvarsheno-ot-politsay.html", "text": "Полицията влезе в сблъсъци с демонстранти в събота вечерта в третия най-голям град в САЩ. Стълкновенията в Чикаго са възникнали няколко часа, след като полицай фатално простреля мъж в квартала South Side, информира USA Today.Десетки демонстранти хвърляха камъни и бутилки по служителите на реда до мястото на убийството. Четирима души са задържани. Трима или четирима полицаи са с наранявания.Видео в социалните мрежи показва няколко полицаи да дърпат човек на мястото на възникналото напрежение. Демонстрантите скандираха на полицаите \"убийци\" и \"няма справедливост, няма мир\".Полицията обясни, че убийството се е случило при опит на полицаи в квартала да разпитат въоръжен мъж. Според властите заподозряният се е опитал да избяга и се присегнал към полуавтоматичното си оръжие. Силите на реда отбелязаха, че по първоначална информация застреляният не е имал разрешение за притежание на оръжие.Замесеният полицай е преместен на административна длъжност за 30 дни - стандартна процедура в департамента с повече от 12 000 полицаи.По-късно избухнаха сблъсъци между протестиращи и полицаи с палки. Видео показва няколко полицаи и демонстранти да се дърпат.", "date": "2018.07.15", "title": "Сблъсъци в Чикаго след убийство, извършено от полицай"}
{"url": "https://news.bg/world/sasht-i-kndr-za-parvi-pat-s-pregovori-na-nivo-generali-ot-2009-g.html", "text": "Представители на САЩ и КНДР се срещнаха в селцето Панминчжон на границата на двете Кореи, за да обсъдят споразумение за връщане на тленните останки на американски войници, загинали по време на Корейската война (1950-1953), информира \"Йонхап\".Генерал-майор Майкъл Минихан, началник на щаба на Командването на ООН, води делегацията на САЩ. Другата делегация също имаше генерал-майор.Не е ясно дали тайните разговори, които могат да включат и други въпроси, ще приключат днес. Между 1998 и 2009 г. са проведени 16 подобни срещи на ниво генерали.Преговорите бяха планирани за четвъртък тази седмица, но в последния момент севернокорейската страна ги отмени, позовавайки се на липсата на подготовка.\"Йонхап\" отбелязва, че това са първите разговори на ниво генерали от близо девет години.Днес разговорите започнаха около 10,00 часа местно време.Връщането на тленните останки на американски войници беше една от постигнатите договорености между президента на САЩ Доналд Тръмп и лидера на КНДР Ким Чен-ун по време на историческата среща в Сингапур през юни.", "date": "2018.07.15", "title": "САЩ и КНДР за първи път с преговори на ниво генерали от 2009 г. "}
{"url": "https://news.bg/politics/ninova-chast-ot-zhiva-veriga-blokirashta-izbivaneto-na-zhivotni-v-sharkovo.html", "text": "Спряно е умъртвяването на животните в боляровското село Шарково. Протестиращи са направили блокада и жива верига и пазят последното стадо в селото. Сред тях е и лидерът на БСП Корнелия Нинова.Протестиращите не допускат ветеринарите и очакват отмяна на заповедта на Българската агенция за безопасност на храните (БАБХ) за умъртвяването на животните.Стопаните твърдят, че животните са здрави и нямат положителни проби в стадата.Според изискванията обаче всички животни трябва да бъдат унищожени, обясни съветникът на земеделския министър д-р Янко Иванов пред БНР. \"Всички болни, контактни и животни, за които има опасност да са били в досег с вируса, подлежат на унищожаване, защото те в един или друг момент могат да заразят други животни\", посочи ИвановНе е ясно кога ситуацията ще се успокои. В селото остава да бъдат избити още около 300 животни.След Воден, Крайново и Странджа, ямболското Шарково е четвъртото село, в което се евтаназират овце и кози заради положителни проби на заболяването чума, потвърдени във френска референтна лаборатория.Както вчера, така и днес протестиращи от различни неправителствени организации се опитват да попречат на ветеринарите да влязат в стопанските постройки. Корнелия Нинова обяви, че БСП пускат спешно жалба до прокуратурата, с която искат спиране на заповедта за избиване на животните. \"Поисках официално документи, на база на които се избиват животни. Беше ми връчена заповед RD11-1245. В нея пише, че решението за изпълнение на комисията е от 4.07.2018, а протоколът за лабораторните резултати е от 9.07.2018 г.\", изтъкна лидерът на социалистите. \"Разговарях с главния прокурор Сотир Цацаров. Помолих МВР да оттеглят полицаите, за да не се стига до сблъсъци. Пускаме спешно жалба до прокуратурата, с която искаме спиране на заповедта за избиване на животните. Тук съм с народните представители от региона и няма да си тръгнем, докато не се изясни истината\", зарече се тя.", "date": "2018.07.15", "title": "Нинова част от жива верига, блокираща избиването на животни в Шарково"}
{"url": "https://news.bg/world/turtsiya-s-ruski-s-400-e-risk-za-nato-alarmira-us-general.html", "text": "Плановете на Турция да закупи руски зенитно-ракетен комплекс С-400 са риск за НАТО.Това предупреди американският генерал Тод Уолтърс, командващ ВВС на САЩ в Европа и Африка, цитиран от \"Ройтерс\". Уолтърс даде интервю за медията в Лондон, където участва на конференция за отбраната.Според него С-400 може по-добре да разбере възможностите на изтребител Ф-35, което определено не е в полза на коалицията.САЩ и представители на НАТО се опитват да попречат на Турция да се сдобие с руския комплекс, тъй като Москва може да получи ценна информация за американските изтребители Ф-35.Норвегия, Великобритания и Италия ще получат общо 40 Ф-35 в Европа до края на годината, а други 24 ще бъдат доставени през 2019 г. Холандия ще получи два.Американски конгресмени и сенатори се опитват да блокират сделка с Турция за Ф-35.През миналия месец американски представител предупреди, че Анкара може да бъде санкционирана, ако закупи С-400, а също така има опасност и да не се сдобие с Ф-35.Турция получи първия Ф-35 в Тексас през миналия месец, въпреки че самолетът ще остане в САЩ за тренировки.\"Турците трябва да изберат. Или ще бъдат част от НАТО, или ще отидат в лагера на руснаците по отношение на отбраната\", каза Дейвид Дептула, генерал от запаса и консултант.По думите му НАТО никога няма да интегрира руската система в отбраната, защото ще предостави ценна информация на Москва. Русия може да се сдобие с ключова информация за обсега на засичане на Ф-35 и други характеристики на самолета, което потенциално ще подкопае елемента на изненада.Уолтърс отбеляза, че НАТО конкретно се тревожи колко дълго и колко близо Ф-35 ще действа до С-400.Но той увери, че отношенията с турските ВВС остават солидни въпреки разногласията по казуса.", "date": "2018.07.15", "title": "Турция с руски С-400 е риск за НАТО, алармира US генерал"}
{"url": "https://news.bg/politics/sds-nastoyavat-shefat-na-babh-da-si-hodi-nezabavno.html", "text": "От Съюза на демократичните сили (СДС) настояват за незабавната оставка на изпълнителния директор на Българската агенция по безопасност на храните (БАБХ) д-р Дамян Илиев.Основните ни мотиви на славната някога синя партия са следните: - За пореден път ръководената от него служба върви след събитията;- БАБХ не предостави никаква предварителна адекватна и навременна информация за евтаназията на животните в Ямболска област;- Липса на каквато и да е съпричастност към мъката на отрудените хора, за които животните са техния поминък и целия им живот;- Едва на третия ден се въвеждат пунктове за дезинфекция, докато към евтаназията на животните се пристъпва веднага;- Появата на болести, като нодуларен дерматит, бруцелоза, син език и чума през последните години, д-р Дамян Илиев обяснява като следствие на нерегламентирано движение и търговия с животни. А кой трябва да следи за това? Не е ли точно БАБХ?!- БАБХ се държи като наказателен отряд за бърза екзекуция на животни, а не като агенция, която трябва да се грижи за здравето и хуманното отношение към тях.\"Поредният случай на липса на професионализъм от страна на БАБХ, доведе до социално напрежение, недоволство и заиграване с мъката на стопаните на убитите животни\", подчертават от СДС. \"Сините\" призовават Дамян Илиев да отговори как сe стигна дотук, като предлагат следните възможности:- Нелегален внос?- Пробив през \"непреодолимото възпрепятстващо съоръжение\"?- Наличие на огнище, което чиновниците от БАБХ са проспали?Според СДС проблемите в БАБХ нарастват лавинообразно: безсмисленото убийство на четирите здрави кончета и двете кучета; умрелите от глад и студ коне, оставени на произвола в планината; кравата Пенка; лъвчетата Терез и Масуд; унищожената нелегална пратка от екзотични птици, преди да излязат резултатите от изследването и още много случаи, ясно показващи как се работи в БАБХ.", "date": "2018.07.15", "title": "СДС настояват шефът на БАБХ да си ходи незабавно"}
{"url": "https://news.bg/world/italiya-obyavi-pobeda-malta-germaniya-i-frantsiya-se-saglasili-da-priemat-150-ot-450-migranti.html", "text": "Италия съобщи, че Малта и Франция са се съгласили да приемат 100 от 450 мигранти, които бяха спасени от рибарска лодка в Средиземно море, информира АП.Рим обяви победа, но настоява за по-голяма европейска солидарност.Премиерът Джузепе Конте заяви, че Малта и Франция са отговорили на молбата на Италия от всички 27 страни членки на ЕС да споделят тежестта с приемане на мигранти.\"Важен резултат\", написа Конте във \"Фейсбук\" и публикува копие от писмото, което той изпрати на официалните представители на европейските институции с искане другите страни членки да помогнат на Рим.Мигрантите бяха на голяма рибарска лодка, когато бреговата охрана на Малта и Италия се скара относно отговорността за мигрантите.Малта твърди, че си е изпълнила задълженията като е наблюдавала лодката, ако случайно се нуждае от помощ. Екипажът на лодката е уверил малтийците, че не се нуждаят от помощ и се насочват към италианския остров Лампедуза.Италия от своя страна настоява Малта да отвори пристанищата си за кораба. Рано сутринта в събота мигрантите бяха прехвърлени на спасителен кораб на Фронтекс и на кораб на италианската гранична полиция.Малтийското правителство съобщи, че премиерът Джоузеф Мускат се е съгласил да участва в инициативата за преместване на мигранти - подобна като тази с германски хуманитарен кораб Lifeline преди няколко седмици. Но той подчерта, че през цялото време страната изпълнява международното право.По-късно германското правителство съобщи, цитирано от \"Ройтерс\", че ще приеме 50 мигранти.", "date": "2018.07.15", "title": "Италия обяви победа - Малта, Германия и Франция се съгласили да приемат 150 от 450 мигранти"}
{"url": "https://news.bg/world/netanyahu-i-tramp-obsadiha-siriya-i-iran.html", "text": "Премиерът на Израел Бенямин Нетаняху съобщи, че е обсъдил Сирия и Иран с президента на САЩ Доналд Тръмп преди срещата на американския лидер с държавния глава на Русия Владимир Путин в Хелзинки, Финландия, информира \"Ройтерс\".На заседание на израелския кабинет Нетаняху заяви, че по време на телефонния разговор с Тръмп в събота са обсъдили проблеми в областта на сигурността и дипломацията, произлезли в резултат на регионалното развитие, и предимно Сирия и Иран.Нетаняху добави, че е благодарил на Тръмп за твърдата му позиция срещу Ислямската република. Американският президент, според премиера на Израел, ясно е повторил ангажимента си за безопасността на Израел и готовността си да помогне на Израел в различни сфери.Тръмп и Путин ще се срещнат във финландската столица в понеделник.По-рано тази седмица Нетаняху се срещна с руския лидер в Москва.", "date": "2018.07.15", "title": "Нетаняху и Тръмп обсъдиха Сирия и Иран"}
{"url": "https://news.bg/world/germaniya-prizova-tramp-da-ne-sklyuchva-ednostranni-sporazumeniya-s-putin.html", "text": "Министърът на външните работи на Германия Хайко Маас предупреди президента на САЩ Доналд Тръмп да не сключва едностранни споразумения с Русия за сметка на съюзниците на Вашингтон, информира \"Ройтерс\".Тръмп, който ще се срещне с руския президент Владимир Путин във Финландия в понеделник, тази седмица обвини Германия, че е \"пленник\" на Русия заради енергийната си зависимост от Москва. Той също така призова страните членки на НАТО да увеличат парите за отбрана.В четвъртък американският президент описа Путин не като \"враг\", а като \"конкурент\". Той поясни, че очаква да се разберат на първата си официална среща. Според него срещата с Путин е най-лесната част от обиколката му в Европа.Маас приветства срещата, на която Доналд Тръмп ще повдигне въпроса за съкращаване на ядрените оръжия.\"\", изтъкна Маас пред \"Билд ам зонтаг\".Но той подчерта: \"Той често напада партньорите си, в крайна сметка рискува да загуби. Едностранни споразумения за сметка на партньорите също ще навредят на САЩ\".Междувременно президентът на САЩ заяви в интервю за CBS News, че няма високи очаквания за срещата с Путин. Според него \"нищо лошо\" няма да се случи след срещата си с Путин.\"Може нещо добро да излезе. Отивам с ниски очаквания. Няма да отида с високи очаквания\", каза той.Американският лидер подчерта, че може да поиска Москва да екстрадира обвинените преди няколко дни 12 руски разузнавачи за хакерска атака срещу демократите на изборите през 2016 г.", "date": "2018.07.15", "title": "Германия призова Тръмп да не сключва едностранни споразумения с Путин"}
{"url": "https://news.bg/int-politics/hilyadi-kataluntsi-poiskaha-svoboda-za-polititsite-si.html", "text": "Хиляди протестираха в Барселона с искане да бъдат освободени от затвора каталунските политици, съобщи Новости. Те са обвинени във връзка с незаконния референдум за независимост, проведен на 1 октомври 2017 година.По данни на полицията в Барселона в протеста са участвали 110 хиляди души. Организатори на протеста са Каталунската национална асамблея, Òmnium Cultural и Каталунската асоциация за граждански права. Лидерът на Òmnium Cultural Жорди Куишар и бившият ръководител на Каталунската национална асамблея Жорди Санчес заедно с още седем политици се намират в ареста.Протестиращите искат да бъдат снети всички обвинения - освен за тези, които са арестувани, но и за тези членове на каталунското движение, които се намират в чужбина, избягвайки от испанското правосъдие.В шествието участваха представители на партии, които се борят за независимост на Каталуния, както и представители на правителството - премиера Ким Тора, председателят на парламента Роже Торен и др.", "date": "2018.07.15", "title": "Хиляди каталунци поискаха свобода за политиците си"}
{"url": "https://news.bg/disasters/aysberg-zastrashava-selo-v-grenlandiya.html", "text": "Жители на неголямо село в източна Гренландия са били принудени да се евакуират след като по крайбрежието до селото им \"доплува\" гигантски айсберг.Местните власти се притесняват, че ако ледената скала се разчупи, може да се образува голяма приливна вълна, която да наводни домовете на хората, а и парчета от лед да причинят разрушения.Айсбергът буквално надвисна над домовете, разположени на първата линия в селото Инаарсуит. Освен това айсбергът е заседнал и за едно денонощие не се е придвижил наникъде.В селото постоянно живущи са 169 души.Все още опасността от разрушаване на айсберга не е отминала. Допълнителни притеснения има и поради факта, че местната електростанция и запасите с гориво на селото се намират в близост до брега.", "date": "2018.07.15", "title": "Айсберг застрашава село в Гренландия"}
{"url": "https://news.bg/int-politics/tramp-sas-sigurnost-shte-se-kandidatira-za-vtori-mandat.html", "text": "Президентът на САЩ Доналд Тръмп обяви, че възнамерява да се кандидатира за втори мандат в Белия дом през 2020 г.\"Със сигурност имам намерение. Изглежда, че всички искат да го сторя\", изтъкна той пред известния британски журналист Пиърс Морган.Тръмп добави, че не вижда представител на Демократическата партия, който може да го бие.\"Не, не виждам никого. Познавам ги всичките и не виждам никого\", посочи американският държавен глава и отсече: \"Те не разполагат с правилния кандидат.\"Тръмп разкри също, че е обсъдил излизането на Великобритания от Европейския съюз с британската кралица Елизабет II.\"Тя заяви, че това е много-много сложен проблем и е права. Мисля, че никой не знаеше колко точно сложен ще се окаже. Всички мислеха, че ще е \"о, това е просто, присъединяваме се или не се, или нека да видим какво ще се случи\", добави той.", "date": "2018.07.15", "title": "Тръмп със сигурност ще се кандидатира за втори мандат"}
{"url": "https://news.bg/int-politics/premierat-na-haiti-podade-ostavka.html", "text": "Премиерът на Хаити Джак Ги Лафонтан подаде оставка след избухналите протести и размирици заради опита му да увеличи цените на горивата, съобщават световните информационни агенции.Лафонтан вече е изпратил на президента писмо, с което го уведомява за оставката си, като той я е приел.Размириците избухнаха след протести срещу плановете на правителството да увеличи цените на горивата до 50% в рамките на споразумение с Международния валутен фонд (МВФ).По време на бунтовете загинаха най-малко седем души. Лафонтан отмени увеличението на цените на горивата, но размириците продължиха, както и призивите за оставката му.През февруари страната подписа споразумение с МВФ за провеждане на структурни реформи, които да насърчат икономическия растеж.МВФ се аргументира, че премахването на субсидиите върху горивата ще освободи пари за други неща като образование, здравеопазване и създаване на работни места.Ала мнозина от протестиращите обвиниха правителството, че е безчувствено към техните икономически затруднения в една от най-бедните страни в света.", "date": "2018.07.15", "title": "Премиерът на Хаити подаде оставка"}
{"url": "https://news.bg/int-politics/hilyadi-praznuvaha-v-15-grada-v-makedoniya-pokanata-na-nato-za-chlenstvo.html", "text": "Хиляди хора се събраха в 15 града в Македония, за да отпразнуват поканата, която НАТО отправи към югозападната ни съседка да стане тридесетият член на военния алианс, съобщава \"Асошиейтед прес\".Лидерите на страните членки на НАТО официално поканиха Македония по-рано тази седмица да започне преговори за членство, като условието е, че страната ще може да влезе в алианса, чак при пълно прилагане на споразумението с Гърция за името на страната.Македония подписа споразумение с Гърция през миналия месец, съгласно което името ѝ ще бъде променено на \"Северна Македония\".Десетки музиканти забавляваха хората снощи в тържества в столицата Скопие и на други места, които лявото правителство на Зоран Заев организира, за да отбележи продължаващия от десетилетие стремеж за членство в НАТО.Дясната опозиционна партия ВМРО-ДПМНЕ обаче заклейми тържествата. От партията подчертаха, че \"Македония не се нуждае от тържества, а от извинение на правителството за капитулацията\" по въпроса за името.", "date": "2018.07.15", "title": "Хиляди празнуваха в 15 града в Македония поканата на НАТО за членство"}
{"url": "https://news.bg/politics/pravitelstvoto-se-glasi-da-dava-190-lv-obezshtetenie-za-ubito-zhivotno.html", "text": "Близо 4 хиляди са унищожените заради чума животни в пограничните райони на Югоизточна България. Това разкри в сутрешния блок на bTV земеделският министър Румен Порожанов.Вчера министър-председателят Бойко Борисов изпрати ресорния министър да се срещне с хората от ямболското село Шарково и да разговаря със собствениците на животни. Порожанов увери, че ще предложи на Министерския съвет да покрие сумата до 190 лв. за обезщетение на глава добитък.Той посочи, че вече е направена оценка за овце и кози на 150 лв.\"Ще предложа едно увеличение, за да стигнем до обезщетение от 190 лв. Ще предложа тази разлика да бъде одобрена от Министерския съвет\", уточни Порожанов, като изтъкна, че \"средните цени, които са заложени в методологията на агростатистиката, не винаги отразяват най-добре\".Сред слабостите, които министър Порожанов отчете, е недостатъчно добрата работа на Агенцията по храните и работата им с хората.По думите му, тази болест за пръв път влиза в ЕС.\"Една изключително опасна болест, която може да нанесе поражения\", коментира министърът.По отношение на евентуални санкции, министърът уточни, че държавата ни ще бъде обявена като държава със заболяване, ще бъде възбранен износът на всякакви продукти от овцевъдния сектор - преработени кашкавали, сирена, месо. България има 1,350 млн. овце.По думите му, затова усилията са насочени към тези седем зони, в които се извършва наблюдението да се спазват ограниченията - да не се разнасят напред-назад животните в страната, както и техни продукти. Той припомни, че чумата, започнала от Африка, е преминала през Мароко, след което Азия и за съжаление Турция в момента също е обхваната.\"Тези погранични общини, в които сме им сложили възбрана вече, има открити пет огнища. Пробите, които взехме от първите две огнища, са положителни и са потвърдени от Европейската лаборатория. До момента сме взели над 6 000 проби, много от тях още се обработват, но в три от населените места, включително и село Малко Шарково, където вчера бях, също има положителни проби\", заяви Порожанов.Министърът призна, че е притеснен от създалата се ситуация. Притеснен съм като цяло. Африканската чума идва много неприятно - трябва да предприемем превантивни мерки, настоя той.", "date": "2018.07.15", "title": "Правителството се гласи да дава 190 лв. обезщетение за убито животно"}
{"url": "https://news.bg/int-politics/tramp-e-po-golyama-zaplaha-ot-putin-za-svetovniya-mir-spored-germantsite.html", "text": "Почти две трети от германците виждат президента на САЩ Доналд Тръмп като по-голяма заплаха за световния мир в сравнение с руския президент Владимир Путин. Това показва ново проучване на общественото мнение на YouGov за ДПА.Констатацията идва, докато двамата лидери трябва да се срещнат във финландската столица Хелзинки утре (16 юли), като събитието се очаква с голям интерес. Обявената цел на срещата е подобряване на отношенията между противниковите световни сили.По-голямата част от 2052-те участници в допитването също така са заявили, че Путин е по-приятен, по-компетентен и по-влиятелен от Тръмп.Само 5 процента от анкетираните са посочили, че Тръмп е по-компетентният лидер, докато 56 на сто са отговорили в подкрепа на Путин, докато останалите не са отговорили.Проучването е установило, че повечето участвали виждат Путин като по-влиятелен лидер (43% в сравнение с 25%), въпреки че САЩ превъзхождат Русия икономически и военно.Около 64 процента от респондентите са подчертали, че виждат американският държавен глава като по-голяма заплаха за световния мир в сравнение с Путин (16 процента).", "date": "2018.07.15", "title": "Тръмп е по-голяма заплаха от Путин за световния мир според германците"}
{"url": "https://news.bg/world/turskata-armiya-minava-pod-shapkata-na-voennoto-ministerstvo.html", "text": "Турция публикува президентски укази, които предвиждат преструктуриране на ключови политически, военни и бюрократични институции като част от преминаването от парламентарна към президентска система на управление, информира \"Ройтерс\".В понеделник президентът Реджеп Ердоган положи клетва и официално страната премина към президентска система.Сред последните промени Генералният щаб вече е под властта на военния министър, информира Анадолската агенция. Само преди няколко дни Ердоган назначи военния командир Хулуси Акар за министър на отбраната.В Официален вестник са публикувани общо седем указа, които засягат много държавни институции, включително секретариата на Съвета за национална сигурност, Държавния надзорен съвет, Дирекцията за отбранителната индустрия и други.Промените съвпадат с втората годишнина от опита за преврат на 15 юли 2016 г., при който бяха убити най-малко 250 души, много от тях цивилни.", "date": "2018.07.15", "title": "Турската армия минава под шапката на военното министерство"}
{"url": "https://news.bg/world/v-braziliya-otchitat-rast-na-smartnite-sluchai-prichineni-ot-skorpioni.html", "text": "В Бразилия отчитат ръст на смъртните случаи, причинени от скорпиони, пише \"Гардиън\".Специалисти в латиноамериканската държава предупреждават за увеличаване на опасността от разпространение на смъртоносни скорпиони в градските центрове.Смъртните случаи, причинени от ужилване от скорпион, са се удвоили за последните четири години от 70 през 2013 г. на 184 през 2017 г. Случаите на ужилване са се увеличи от 37 000 през 2007 г. на 126 000 през миналата година.През миналата седмица загина четиригодишно момиченце в щата Сао Пауло, което още повече обезпокои властите, тъй като в малките градове няма противоотрова.Четири опасни вида скорпиони има в Бразилия, но жълтият скорпион (Tityus serrulatus) се е доказал като изключително смъртоносен. Традиционно хабитатът му е в саваните, но вече се е адаптирал и оцелява в канала, в отпадъци и разрушени сгради в градски райони.С обезлесяването и разширяването на градските центрове този скорпион увеличава присъствието си, алармират бразилски учени, които предупреждават, че ситуацията ще продължи да се влошава, тъй като зачестява контактът между скорпионите и хората. Малките деца са особено уязвими.", "date": "2018.07.15", "title": "В Бразилия отчитат ръст на смъртните случаи, причинени от скорпиони"}
{"url": "https://news.bg/world/pentagonat-se-sdobiva-s-oshte-11-iztrebitelya-f-35.html", "text": "Пентагонът и компанията Lockheed Martin постигнаха споразумение за закупуване на 11 изтребителя Ф-35, информират DefenseNews и Aviation Week.Това е най-голямата партида, която военното министерство на САЩ поръчва по програмата Ф-35, която включва закупуване на 141 изтребителя за САЩ и международни клиенти.Общата стойност на сделката и цената на един самолет ще бъдат съобщени след финализирането на сделката, съобщиха от компанията.От Lockheed Martin обявиха, че са на път да намалят цената на Ф-35А до 80 милиона долара до 2020 г.\"Ройтерс\" съобщава, позовавайки се на източници, че предварителното споразумение е за 13 милиарда долара. Споразумението за 141 самолета Ф-35 намалява цената на Ф-35А до около 89 милиона долара, което е с около 6% от 94,3 милиона долара при последната сделка през февруари 2017, поясниха източниците.През миналото лято осведомителната агенция информира, че клиенти на Ф-35 са Австралия, Дания, Израел, Италия, Япония, Холандия, Норвегия, Турция, Южна Корея, Великобритания и САЩ, които трябва да се сдобият със 135 или повече изтребителя за фискалната 2018 г., доставени през 2020 г. Един самолет струва около 88 милиона долара.Отделно САЩ водят преговори с компанията за закупуване на 440 изтребителя Ф-35.Програмата Ф-35 включва повече от 3000 изтребителя и смъкване цената на Ф-35А до 80 милиона долара до 2020 г.", "date": "2018.07.15", "title": "Пентагонът се сдобива с още 11 изтребителя Ф-35"}
{"url": "https://news.bg/world/irlandiya-izteglya-petrolnite-si-rezervi-ot-velikobritaniya-zaradi-brekzit.html", "text": "Правителството на Ирландия планира да премести 200 000 тона петролни резерви от Великобритания като част от приготовленията си за Брекзит. Решението ще бъде взето следващата седмица, пише местният вестник Sunday Independent, цитиран от \"Ройтерс\".Министрите ще приемат решението за преместване на петрола, включително и рафинирани продукти, на среща на кабинета в сряда, отбелязва вестникът, позовавайки се на високопоставен правителствен източник.Около 500 000 тона от 1,5 милиона тона петролни резерви на Ирландия в момента се държат извън страната.Няма коментар от правителството.", "date": "2018.07.15", "title": "Ирландия изтегля петролните си резерви от Великобритания заради Брекзит"}
{"url": "https://news.bg/world/pusi-rayat-s-poredna-aktsiya-tozi-pat-na-svetovnoto-po-futbol.html", "text": "Скандалната пънк-група \"Pussy Riot\" напомни за себе си с нова протестна акция, чрез която да почетат годишнина и да поискат повече граждански права от руските власти.Облечени в полицейски униформи, четирима техни привърженици \"участваха\" в мач за няколко минути, преди да бъдат изведени и задържани. По-късно именно \"Пуси Райът\" пое отговорност за случилото се. Това стана ясно от съобщение в страницата им във Фейсбук и профила им в Туитър.Съобщенията са на английски и руски език.Този път те \"атакуваха\" Световното първенство по футбол в Русия. Днес се проведе финалния мач на Мондиала, което Франция спечели с 4:2 срещу Хърватия. Момичетата и техни привърженици са нахлули по време на мача и по-късно са поели отговорност за това. Те бързо са били изведени от терена, а охраната на мача - подсилена.Проявата им намери и привърженици в мрежата. Така те се включиха с акция с име \"Полицай влиза в играта\", за да поискат от властите да не задържат инакомислещите само заради различните им позиции.Така почетоха 11 години от смъртта на руския поет, художник и скулптор Дмитрий Пригов, известен като един от създателите на руския концептуализъм.Негови творби са превеждани и издавани и у нас.Той е известен и с образа на \"небесния милиционер\", носител на \"небесната държавност\", на който посветиха и посланието си от \"Пуси Райът\".Групата често е била арестувана в миналото заради скандалните си прояви и освобождавана и след сериозен обществен и международен натиск.За появата си в полицейски униформи, без да имат законовото право да ги носят, четиримата нарушители са заплашени от глоби в размер на 11 500 рубли (185 долара) и 160 часа обществено плезен труд. ", "date": "2018.07.15", "title": "\"Пуси Райът\" с поредна акция, този път на Световното по футбол "}
{"url": "https://news.bg/world/tramp-ochakva-kritiki-sled-sreshtata-s-putin.html", "text": "За критики след срещата си с руския президент Владимир Путин е подготвен американският му колега Доналд Тръмп, предаде ТАСС.Той очаква такъв резултат, без значение как ще премине срещата и какво ще бъде постигнато на нея.Въпреки това държавният глава на САЩ я очаква с нетърпение.Това написа Тръмп в профила си в \"Туитър\", като не пропусна за пореден път да атакува медиите.В свое интервю обаче сред враговете на страната си той посочи и Русия.Доналд Трмъп вече пристигна в Хелзинки. Путин ще пристигне в понеделник. Припомняме, че утрешната среща се провежда на фона на обвиненията на американските власти към 12 руски граждани за хакерски атаки в полза на руското разузнаване.Москва вече отхвърли като несъстоятелни тези обвинения.Също така американски конгресмени настояха срещата да не се провежда.Държавният секретар Майк Помпео по-рано изрази убеждение, че тя е добра и важна за САЩ.", "date": "2018.07.15", "title": "Тръмп очаква критики след срещата с Путин "}
{"url": "https://news.bg/crime/bivsh-prokuror-e-samoubiliyat-se-mazh-v-stolichniya-kv-boyana.html", "text": "Адвокатът и бивш прокурор Васил Тончев се е самоубил в къщата си в кв. \"Бояна\". Това са съобщили негови близки, цитирани от \"24 Часа\".Тончев се е застрелял със законния си пистолет. Категорично става дума за самоубийство, убедени са от МВР. Стана ясно, че последните години е страдал от нелечимо заболяване. Той е бивш прокурор, но напусна системата през 2004 година. Тогава е хванат да шофира пиян по Околовръстното шосе.По време на проверката избухва скандал между него и полицаите и заради това тогавашният главен прокурор Никола Филчев го предлага за уволнение. ", "date": "2018.07.15", "title": "Бивш прокурор е самоубилият се мъж в столичния кв. \"Бояна\""}
{"url": "https://news.bg/society/pernichani-blokiraha-patishta-ne-iskat-insinerator-v-kvartala-si.html", "text": "Жители на пернишкия квартал \"Бела вода\" блокираха пътища днес в знак на протест срещу разположения до рудник \"Бела вода\" инсинератор, предаде БНР.Те ще продължат да протестират, докато не бъдат чути.Местните не искат да се изгарят трупове на мъртви животни и негодна за употреба храна заради неприятните миризми, които се носят в квартала.Недоволните блокираха пътя Перник-Радомир-Кюстендил. Протестът бе разрешен само в района на улица \"Григорий Цамблак\". Автомобилният трафик беше пренасочен по обходни маршрути и това доведе до огромни задръствания в района на село Ярджиловци. ", "date": "2018.07.15", "title": "Перничани блокираха пътища, не искат инсинератор в квартала си "}
