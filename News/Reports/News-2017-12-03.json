{"url": "https://news.bg/world/v-egipet-razbiha-trafik-za-iznos-na-valuta.html", "text": "В Египет са задържани осем души, включително и трима полицаи. Това съобщават местните медии. Те са обвинени в незаконно изнасяне на пари в чужда валута.Каналът е действал през летището в Кайро.Лично главният прокурор на Египет Набил Садик наблюдава и ръководи разследването.Става дума за повече от 2 милиарда египетски паунда (над $ 113 млн.).Организатор на канала е бил собственик на обменно бюро.", "date": "2017.12.03", "title": "В Египет разбиха трафик за износ на валута"}
{"url": "https://news.bg/world/kola-se-zabi-v-grupa-hora-v-nyu-jork-ima-zaginal-i-raneni.html", "text": "Полицията издирва шофьор на бял седан, който е ударил няколко души в Ню Йорк и след това е избягал, съобщават американските медии.Колата се е забила в тълпа в квартал \"Куинс\" в Ню Йорк около 4:45 часа сутринта местно време (11:45 българско), като е загинал най-малко един човек, а други трима са били ранени, като те са в критично състояние.Причините за инцидента все още не са известни. Полицейските служби разследват подробностите.Според детектив от нюйорската полиция, цитиран от \"Асошиейтед прес\", инцидентът не се смята за терористична атака. Но атаката може да е била умишлена, след като е била предшествана от кавга, при която е имало наръгани с нож хора.Очевидец на инцидента е видял разпра между група хора мигове преди нападението с колата.\"Телата летяха. Колата се движеше много бързо, поне с 80 км в час по тротоара\", разкрива очевидецът.Засега от нюйоркската полиция не са коментирали официално инцидента. Ранените са били откарани в болница.", "date": "2017.12.03", "title": "Кола се заби в група хора в Ню Йорк, има загинал и ранени"}
{"url": "https://news.bg/world/8-balgari-sa-postradali-pri-udar-na-bus-i-tir-v-italiya.html", "text": "Осем българи са пострадали при катастрофа на магистрала А4 до Пескиера, Северна Италия, в събота рано сутринта, съобщава .Бусът е пътувал от София за Милано и се предполага, че заради внезапно заспиване на волана е блъснал тир с 49-годишен сръбски шофьор, който не е ранен.Българи са откарани в болници в Пескиера, Дезенцано и Бреша.След като им била оказана медицинска помощ, са изписани.", "date": "2017.12.03", "title": "8 българи са пострадали при удар на бус и тир в Италия"}
{"url": "https://news.bg/crime/siriets-organiziral-shemata-s-lekarstvata-ot-vcherashniya-brifing-na-mvr.html", "text": "Сириец е организирал схемата за незаконен износ на лекарства за чужбина, като той е и единият от задържаните при операцията на ГДБОП, обявена вчера, съобщава БНР.  Престъпната група е работила с лекари от много болници в страната, сочат данни на разследващите. Сред тях има и директор на лечебно заведение. Той е бил засечен при разследването да носи кашон с лекарства, изписани само по документи на болни.Схемата на престъпната група е да изписват лекарства, но вместо да ги дават на болните, лекарите ги изнасяли от лечебните заведения. След това медикаментите са преопаковани в склад и изнасяни наново в чужбина. Болниците са били единият вариант за набавяне на лекарства. При другият скъпите препарати за деца и онкоболни са били изваждани от аптеки. По документи, медикаментите са изписвани на конкретни хора.Тепърва предстои експертиза, която трябва да установи точната цена на лекарствата, намерени при обиските на антимафиотите в склада. По първоначална информация, става дума за лекарства за милиони левове.", "date": "2017.12.03", "title": "Сириец организирал схемата с лекарствата от вчерашния брифинг на МВР"}
{"url": "https://news.bg/regions/vazstanoveno-e-dvizhenieto-po-pat-i-3-ruse-sofiya-pri-selo-rumyantsevo.html", "text": "Възстановено е движението в активната лента при 13-ти км в посока Бургас и при 17-ти км на АМ \"Тракия\".Компрометираните участъци от пътната настилка са ремонтирани и движението се осъществява без ограничение.Възстановено е движението по път I-3 Русе - София при село Румянцево.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ - , , както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.03", "title": "Възстановено е движението по път I-3 Русе - София при село Румянцево"}
{"url": "https://news.bg/regions/zam-ministar-balabanov-konstatira-che-obstanovkata-v-smolyan-se-normalizira.html", "text": "Зам.-министър Стефан Балабанов, заедно с директора на ОД МВР - Смолян старши комисар Николай Димов, областния управител Недялко Славов и директора на РД ПБЗН - Смолян комисар Симеон Цървуланов, извършиха обстоен оглед на критичните точки на реката в Смолян. Целта е лично да се уверят, че на този етап обстановката се е нормализирала и опасност от приливането на реката няма. Те тръгнаха от улица \"Чилингирска\", през Римския мост, до сградата на \"Пътна полиция\" и преминаха през кварталите Райково и Устово. Категоричната оценка е, че водите в речните корита постепенно се понижават и няма преливане на водоеми.Към 13 часа обстановката в най-засегнатите области на страната също се нормализира.Кюстендил: Нивото на речното корито на река Бистрица от с. Гърляно до с. Долно село се понижава, показва извършената проверка.Перник: Пожарникари и спасители са реагирали на 13 сигнала за наводнени мазета в областния град. На терен работят 5 екипа, няма застрашени хора.София: Седем екипа на пожарната работят по 15 сигнала за отводняване на мазета. Няма застрашени хора.Продължава дежурството на място в района на яз. Суходол. Нивото на водоема към момента е в норма. При необходимост се изпуска контролирано.Организирано е превантивно наблюдение на водоемите, които представляват евентуална опасност за населението, ако прелеят.Смолян: Водните количества в язовирите, микроязовирите и хвостохранилищата са в норми. Към момента обстановката е нормална, водите в речните корита са повишени, но няма преливане на водоеми. Създадена е организация за непрекъснато следене на нивата на реките.Монтана и Кърджали: Валежите са спрели, създадена е организация за ежечасно наблюдение на критичните участъци на реки и язовири.", "date": "2017.12.03", "title": "Зам.-министър Балабанов констатира, че обстановката в Смолян се нормализира"}
{"url": "https://news.bg/int-politics/v-kiev-poddrazhnitsi-na-saakashvili-iskat-impiychmant-na-poroshenko.html", "text": "Митинг в Киев, организиран от бившия президент на Грузия и бивш управител на област Одеса в Украйна, Михаил Саакашвили, иска импийчмънт на президента на Украйна Петро Порошенко, съобщава \"РИА Новости\".По време на шествието, те викат \"Импийчмънт, импийчмънт\". Според полицията около 1,5 хил. души са участвали в протеста. На европейския площад демонстрантите са започнали митинга с молитва. Полицейски служители наблюдават събитието, а ситуацията в центъра на украинската столица е спокойна. провеждане на избирателната реформа и приемане на закон за създаване на антикорупционен съд. , включително партията \"Движение на новите сили\" на Саакашвили. След първата седмица на митинги повечето от участниците обявиха оттеглянето си от протеста.Активна подкрепа на демонстрациите оказва само партията на Саакашвили, а самият той коментира, че остава в палатковият лагер, издигнат от протестиращите пред сградата на парламента.Той обещава, че палатковият лагер ще стане \"тренировъчен лагер\", където хората ще бъдат обучени в \"методи на мирна демократична борба\".", "date": "2017.12.03", "title": "В Киев поддръжници на Саакашвили искат импийчмънт на Порошенко"}
{"url": "https://news.bg/world/trilogiya-super-luna.html", "text": "Трилогията супер Луна, , на 1 януари 2018 г. и 31 януари 2018 г. Явлението се случва когато Луната е пълна и е във или близо до най-близката точка в орбитата си около Земята.Тъй като лунната орбита е елипсовидна, едната страна (апогей) е на около 50 000 км по-далеч от Земята, отколкото другата (перигей). Пълните Луни перигей се появяват с около 14% по-големи и 30% по-ярки от пълните Луни, които се появяват близо до апогея на орбитата на Луната.\"Супер Луните са чудесна възможност хората да започнат да гледат Луната\", коментира Ноа Петро, от космическия център \"Годард\" на НАСА.Трудно е за очите ни да различим тези малки промени в размерите, когато Луната е висока сред необятността на нощното небе. Но всеки път, когато хванете пълнолуние, когато се издига или залязва, докато е на нивото на хоризонта, върху силуети на дървета или сгради, нейният очевиден размер може да ви накара да погледнете пак. Почти усещаш, сякаш можеш да се протегнеш ... още повече, ако това е супер Луна.Ако можете да хванете само един епизод от тази трилогия на супер Луната, хванете третия, ще бъде още по-специално.На първо място, супер Луната на 31 януари ще има общо затъмнение в лунното поле, като цяло може да се види от западната част на Северна Америка през Тихия океан до Източна Азия. Орбитата на Луната около нашата планета е наклонена, така че обикновено попада над или под сянката на Земята. Около два пъти всяка година пълната Луна се подрежда идеално със Земята и Слънцето, така че сянката на Земята напълно блокира слънчевата светлина, която обикновено отразява Луната.Луната ще загуби своята яркост и ще е по-слаба и често в такива моменти тя има червеникав оттенък, защото атмосферата извива светлината, напълно затъмнените Луни понякога се наричат ​​\"кървави Луни\".Супер Луната на 31 януари също ще бъде втората пълна луна на месеца. Някои хора наричат второто пълнолуние в един месец \"Синя Луна\", което я прави и супер \"Синя Луна\". Сините луни се случват на всеки две години и половина средно.С пълното затъмнение, това наистина ще е кралски спектакъл: \"супер, синя, а и кървава Луна\".Понякога небесните ритми се синхронизират наистина точно, за да ни впечатлят. Наистина отбележете в календара си и вижте тази трилогия от супер Луни, заслужава си.", "date": "2017.12.03", "title": "Трилогия супер Луна"}
{"url": "https://news.bg/crime/edin-zaginal-pri-chelen-udar-na-stariya-pat-pazardzhik-plovdiv.html", "text": "Тежък пътен инцидент е възникнал в района на Пазарджик. Сигналът е получен преди минути. По първоначални данни катастрофата е станала на моста на р. Луда Яна, където два леки автомобила са се ударили челно.На този етап е известно, че има един починал, а друг е ранен и транспортиран в болница. На място са насочени полицейски екипи.Пътни полицаи отклоняват движението на моторните превозни средства през Огняново.", "date": "2017.12.03", "title": "Един загинал при челен удар на стария път Пазарджик-Пловдив"}
{"url": "https://news.bg/world/sauditska-arabiya-i-koalitsiyata-pochnaha-vazdushni-udari-nad-yemenskata-stolitsa.html", "text": "Коалицията, ръководена от Саудитска Арабия, започна въздушни удари над йеменската столица Санаа, съобщава \"Ройтерс\".В изявление в събота бившият президент Али Абдула Салех заявява края на своя съюз с бойците Хути, подкрепяни от Иран, заявявайки, че е готов да отвори \"нова страница\" в отношенията си с коалицията, водена от Саудитска Арабия, ако спрат атаките срещу йеменски граждани и вдигнат обсадата.Жителите днес заявяват, че въздушната атака за една нощ е убила 12 йеменски цивилни граждани, въпреки че това не може да бъде проверено.Саудитската телевизия \"Ал-Арабия\" коментира, че коалиционни самолети са ударили позиции на Хути в южната част на Санаа, но не съобщават подробности за жертвите.Хутите, които контролират по-голямата част от Северен Йемен, заявиха, че са изстреляли ракета по атомна електроцентрала, която се стори в Обединените арабски емирства (ОАЕ), отречено от ОАЕ.ООН от своя страна се опитва да евакуира най-малко 140 хуманитарни работници от йеменската столица, на фона на боееве в града. \"Има самолет в режим на изчакване в Джибути за 140 международни служители\", коментира служител в Санаа. Около половината от тях са от неправителствени организации, допълва  той.\"Бойните действия се придвижват към летището и ситуацията е много напрегната. Не можем дори да евакуираме персонала\", бяснява той. Персоналът на ООН е ограничен в жилищните си помещения в Санаа, откакто сблъсъците избухнаха в четвъртък.Съобщават също, че в района на сградите на ООН също е имало прелитащи куршуми. Помощник от независима агенция в Йемен, който отказа да бъде назован коментира, че \"ООН планира намали персонала ... но по-важното е, че те смятат, че пътят до летището не е достатъчно безопасен, за да организират предвижването до там\", коментира той, добавяйки, че това може да включва евакуация на общо 180 служители.Разрешения за кацане на летището в Санаа все още няма и не е потвърдено от коалицията, която контролира небето над контролирания от Хути столица, коментират служителите на ООН.", "date": "2017.12.03", "title": "Саудитска Арабия и коалицията почнаха въздушни удари над йеменската столица"}
{"url": "https://news.bg/int-politics/erdogan-obyavi-vsichki-biznesmeni-iznasyashti-kapitali-v-chuzhbina-za-predateli.html", "text": "Турският президент Ердоган заяви, че бизнесмени, които се опитват да преместят активи в чужбина са \"предатели\" и призова кабинета си да блокира подобни действия, съобщава \"Ройтерс\".\"Виждам сигнали, новини, че някои бизнесмени се опитват да преместят активите си в чужбина и аз първо призовавам моя кабинет да не позволява това за никой от тях, защото тези хора са предатели\", обясни Ердоган.Говорейки пред членове на своята управляваща партия АК в източната провинция Мус, Ердоган не споменава кого има предвид, нито посочва конкретен бизнес, лице или страна в която се местят активи.Неговите коментари са след като държавната агенция \"Анадолу\" заяви в петък, че турските прокурори трябва да изземат имуществото на турско-иранския търговец на злато Реза Зараб.Вече обтегнатите връзки между съюзниците от НАТО Анкара и Вашингтон се влошиха още повече, тъй като Зараб разясни в съда схема за избягване на санкции в САЩ, заявявайки, че Ердоган лично е оторизирал две турски банки да се присъединят към схемата, когато става премиер.Анкара показанията му в съда като опит да подкопае Турция и нейната икономика. \"Не можем да се отнасяме любезно към онези, които печелят в тази страна, а после се опитват да отнесат тези приходи в чужбина\", каза Ердоган.", "date": "2017.12.03", "title": "Ердоган обяви всички бизнесмени, изнасящи капитали в чужбина, за предатели"}
{"url": "https://news.bg/int-politics/germaniya-predlaga-da-plati-na-migrantite-da-si-se-priberat-vkashti.html", "text": "Неуспелите кандидати за убежище могат да кандидатстват за финансова помощ в размер до 3000 евро, ако изберат да се върнат доброволно в страните си на произход, твърди германският вътрешен министър, потвърждавайки нова правителствена програма, съобщава Deutsche Presse Agentur.Семейства, които решат доброволно да се връщат у дома, могат да кандидатстват за стоки и услуги на стойност до 3000 евро, а физическите лица могат да получават стоки и услуги на стойност 1000 евро, в родната им страна, съобщава министерството днес, като добавя, че новите ползите са разширение на съществуваща програма за подкрепа стартирана през февруари.Германското правителство се опитва да стимулира доброволното напускане на неуспелите търсещи убежище, тъй като страната се занимава с приток на малко под един милион мигранти, пристигнали от страни като Сирия, Афганистан и Ирак през 2015 и 2016 г.\"Ако сте решили в полза на доброволно напускане до края на февруари, можете да получите не само стартова помощ, но също така и помощ за жилищно настаняване за разходите през първата година във вашата страна на произход\", разяснява министърът на вътрешните работи Томас де Майзиер, цитиран и от вестник Bild.", "date": "2017.12.03", "title": "Германия предлага да плати на мигрантите да си се приберат вкъщи"}
{"url": "https://news.bg/education/mon-ostavi-na-uchilishtata-da-namalyavat-tezhestta-na-uchenicheskite-ranitsi.html", "text": "От втория учебен срок ученическите раници могат да станат по-леки, коментира заместник-министърът на образованието Таня Михайлова. В понеделник министерството ще покани, чрез регионалните си инспекторати, учителите на разговори по места, съобщава БНР.Олекотяването на ученическите раници не е кампания, а целенасочена политика на министерството, обясни Михайлова.\"Това е наша обща отговорност, не само на Министерство на образованието, на всички колеги-учители, също така и на родителите. Ако ние взимаме решение на административно ниво, то учителите са хората, които взимат решение на институционално ниво. Предвиждаме и с тях разговори. Много важно е да имаме съдействието и на родителите, защото ученическата раница, особено в по-малките класове, се подготвя с помощта на родителите\", добави Таня Михайлова.Възможни решения на проблема са учебниците да са разделени на 2 части, да се отпечатват на по-лека хартия, да се увеличи броят на ученическите шкафчета и да се ползват електронни учебници.", "date": "2017.12.03", "title": "МОН остави на училищата да намаляват тежестта на ученическите раници"}
{"url": "https://news.bg/regions/patnite-nastilki-v-stranata-sa-predimno-mokri-preduprezhdavat-api.html", "text": "Информация за състоянието на републиканските пътища към 17:30 ч. за 03.12.2017 г. Температурите са в интервала от +2° до +22°. Времето над страната е облачно. Слаб до силен вятър духа в областите Бургас, Варна, Кърджали и Хасково. Дъжд вали в областите Благоевград, В. Търново и София.Пътните настилки в страната са предимно мокри.Целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.  няма ограничения.няма ограничения. няма ограничения. няма ограничения. няма ограничения. няма ограничения.- \"Върбишки\" - затворен за всички МПС;- \"Златишки\" - затворен за всички МПС;- \"Троянски\" - отворен за всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Пампорово\" - забранен за МПС над 3,5 т;- \"Петрохан\" - забранен за МПС над 12 т;- \"Твърдишки\" - забранен за МПС над 10 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 20.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;Път ІІІ-514: Движението по път ІІІ-514 Г. Оряховица - Арбанаси - В. Търново в участъка от км 46+485 до км 48+830 е ограничено, поради ремонтни дейности .Обходен маршрут: път VTR 1014 Арбанаси - Шереметя, път І-4 Шереметя - В. Търново и обратно. Срок до 20.12.2017 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.Обходен маршрут: Чешма - Сливовица - Горско Ново село - Джулюница - Кесарево.Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 20.12.2017 г.Път III-101: Движението път III-101 Враца - Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.Обходен Маршрут: път III-101 - път Обход Враца - път II-15 - бул. \"България\" - път III-101. Срок до 05.12.2017 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.;Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 20.12.2017 г.Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.:Временно са въведени следните ограничения за движение на МПС:Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.;Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Временно са въведени следните ограничения за движение на МПС:Път II-64: Движението по път II-64 Карлово - Баня е ограничено поради ремонтни дейности на асфалтовата настилка.Обходен маршрут: гр. Баня - с. Марино поле - гр. Карлово и обратно. Срок до 15.12.2017 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г.Път III-5802: Движението по път III-5802 Тополово-Леново-Поройнав участъка от край с.Поройна до кръстовище с път III-667 от км 19+287 до км19+495 е ограничено за всички МПС. Срок до 20.12.2017 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 20.12.2017 г.Временно са въведени следните ограничения за движение на МПС: няма ограничение.Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 04.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 20.12.2017 г.Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.Ситуационен и координационен център на Агенция \"Пътна инфраструктура\"", "date": "2017.12.03", "title": "Пътните настилки в страната са предимно мокри, предупреждават АПИ"}
{"url": "https://news.bg/regions/ostava-bedstvenoto-polozhenie-v-smolyan.html", "text": "Бедственото положение, обявено в Смолян, остава в сила. Нивата на реките в Смолянско са спаднали под критичните точки, а язовирите имат достатъчно обем да поемат придошлите води.Един човек загина снощи, след като свлачище се изсипа върху ловна хижа в златоградското село Долен. В нея е имало 8 души.Река Черна създаде сериозни притеснения снощи. Нивото на водите й вече значително е спаднало и няма опасност тя да излезе от коритото си.Свлачища затвориха пътя за Мугла и Стикъл. Придошлите води на р. Арда пък подкопаха пътя между Кошница и Могилица, заляха и част от рибарник, припомня бТВ.Голямо свлачище падна и на пътя за Киселчово.Местните твърдят, че проблемите с река Киселчовска, която отново излезе от коритото, идват от бившия рудник над селото. Реката повличала оттам отпадъчна руда, която вдига нивото на коритото и така водите преливат.На много места в областта имаше паднали дървета и камъни на пътното платно.", "date": "2017.12.03", "title": "Остава бедственото положение в Смолян"}
{"url": "https://news.bg/world/v-sarbiya-zadarzhaha-139-dushi-za-trafik-na-droga-i-orazhiya.html", "text": "Полицията в Сърбия е задържала 139 души при няколко отделни операции от последните дни, съобщи Б92.Медията се позовава на информация от сръбското министерство на вътрешните работи.Задържаните са арестувани по подозрение в извършване на трафика на наркотици и незаконно производство, притежаване, носене и транспортиране на оръжия и експлозиви.За притежание на наркотични вещества за по-нататъшното им продажба са арестувани 96 лица. В тях са открити общо 128,5 килограма наркотични вещества.Полицията е открила и седем лаборатории за производство на различна дрога.За незаконно притежаване или носене на оръжия са арестувани 43 души. В тях са намерени 14,5 килограма експлозиви, два ръчни гранатомета, 56 пушки, 36 пистолета и револвера и шест бомби.Сръбският вицепремиер и министър на вътрешните работи Небойша Стефанович похвали всички членове на полицията.\"Полицията през последните седем дни успя да арестуват 139 лица, от които 96 души са задържани за притежание и продажба на наркотици. Иззети са почти сто двайсет и девет килограма наркотици. Също така, 43 души бяха арестувани за притежание и трафик на оръжия и боеприпаси.В Белград, Суботица, Шабац и Зренянин намерени седем нелегални лаборатории, включително и за отглеждане на халюциногенни гъби, които са особено редки, \"каза вътрешният министър Небойша Стефанович.Що се отнася до изземване на оръжие, министърът каза, че са иззети 56 пушки, включително о автоматични, 36-пистолети и револвери, две ГПГ-та, 6 гранати и над 5000 патрона.Куриозното е, че от заловените 14,5 кг. експлозиви, 11 кг. от тях са били предложени за продажба от служител на военен завод.", "date": "2017.12.03", "title": "В Сърбия задържаха 139 души за трафик на дрога и оръжия"}
{"url": "https://news.bg/crime/izcheznalata-28-godishna-kristina-e-namerena-razhozhdala-se.html", "text": "28-годишната Кристина Попска, която бе в неизвестност, е открита. От областната дирекция на МВР потвърждават информацията, но отказват подробности, съобщава . Във Фейсбук тя обясни, че е била на разходка.Тя е студентка, а в свободното си време се занимава с музика. Нейната страст са рок и пънкгрупи, участва и в различни протести, става ясно от профила ѝ в социалната мрежа.Близките ѝ я описват като ерудирана и нестандартна, с активна гражданска позиция, владее и няколко езика.Припоняме, полицията издирваше 28-годишната Кристина Стефанова Попска, която бе в неизвестност от 27 ноември вечерта.", "date": "2017.12.03", "title": "Изчезналата 28-годишна Кристина е намерена, разхождала се"}
{"url": "https://news.bg/regions/dve-lenti-posreshtat-pribirashtite-se-v-sofiya-po-pat-i-1-prez-vladaya.html", "text": " Всяка неделя и в последния празничен ден от 10 ч. до 18 ч. ще има по две ленти за движение за София на път I-1 София-Перник, в участъка от Драгичево до Александров мост. Целта е улеснение на движението при засиления трафик в края на почивните дни и повишаване на безопасността.За участъка от пътен възел \"Даскалово\" до кръстовището при Драгичево на път I-1 две ленти за Перник ще има в последния работен ден преди празници от 12 ч. до 20 ч., както и в първия празничен ден от 8 ч. до 14 ч.В последния празничен ден от 10 ч. до 20 ч. ще има две ленти за прибиращите се към София.Реверсивното движение на път I-1 София - Перник ще се въвежда през светлата част от денонощието при благоприятни атмосферни условия.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ - www.api.bg, lima.api.bg, както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.03", "title": "Две ленти посрещат прибиращите се в София по път I-1 през Владая"}
{"url": "https://news.bg/world/armiyata-na-izrael-se-feminizira.html", "text": "Армията на Израел е на път да се феминизира, съобщават местни медии.През 2017 година 2700 жени са постъпили на военна служба в бойните части. Това е рекорд за въоръжените сили на страната от нейното създаване. За сравнение в граничните войски делът на жените се е увеличил от 15% на 35 % за последните 4 години.Задължителната военна служба за мъжете е две години и осем месеца, а за жените - две години.Увеличаването на участието на жените в бойните единици се дължи както на промени в обществото, така и на недостиг на мъжете.Армията също се стреми да увеличи броя на ултра ортодоксалните евреи под знамената.Надяваше се тази година да се запишат 3200 ултраортодоксални младежи, но само 2 850 се регистрираха.Длъжностните лица се стремяха да ги убедят да се присъединят към военните. Това се дължи на бързо растящата популация на общността, която в момента съставлява около 10% от общия брой на Израел.През септември Върховният съд отмени закон, който ги освобождава от служба.Съдът обаче отложи решението си за една година, като даде на правителството време да приеме ново законодателство.Свръхортодоксалните партии често играят ролята на ключови партньори в израелската политика. През последните месеци се засилиха протестите на ултраортодоксални групи срещу военната служба.", "date": "2017.12.03", "title": "Армията на Израел се феминизира?"}
{"url": "https://news.bg/world/obilni-snegovalezhi-v-germaniya.html", "text": "Най-малко двама души са загинали в обилните снеговалежи в Германия, предаде ДПА.Полицията съобщи, че 83-годишен мъж с деменция е измръзнал до смърт в Източна Германия. Тялото му е открито в снега край пътя, намиращ се наблизо до старческия дом, в който живеел.Властите смятат, че мъжът най-вероятно се е изгубил и е бил застигнат от бялата смърт в снежната виелица.86-годишна жена е починала в Долна Саксония при катастрофа заради хлъзгавия път.Снежната виелица предизвика катастрофи и доведоха до отмяната на десетки полети.Ограничения има и за влаковете.", "date": "2017.12.03", "title": "Обилни снеговалежи в Германия"}
{"url": "https://news.bg/world/v-atina-hvanaha-sarbin-sas-135-kg-droga.html", "text": "Полицията в Атина задържа рекорните 135 кг. кокаин. В ареста е задържан 33-годишният сърбин Мартин, съобщават гръцките медии.Те уточняват, че операцията е проведена в предградието Варкиза.Задържаният е демонстрирал луксозен начин на живот. Той е бил наел скъп голям апартамент и кола.Задържаните 135 кг. кокаин се оценяват за € 5 млн. При обиска на апартамента са открити € 12 000.Задържаният сърбин ще бъде изправен във вторник пред съд. Досега за трафик на кокаин в Гърция бяха задържани предимно гърци и албанци.", "date": "2017.12.03", "title": "В Атина хванаха сърбин със 135 кг. дрога"}
{"url": "https://news.bg/disasters/silno-zemetresenie-razlyulya-ekvador.html", "text": "Силно земетресение с магнитуд 6.0 по Рихтер е ударило край бреговете на Еквадор, съобщава \"Асошиейтед прес\".От Геофизическия институт на САЩ уточняват, че епицентърът е на около 20 километра от град Баия де Каракес. Трусът, който е бил на дълбочина от 24 километра, е станал около 13:20 часа българско време.Баия де Каракес се намира на около 360 км западно от еквадорската столица Кито.Засега не се съобщава за пострадали хора или сериозни материални щети в южноамериканската страна.", "date": "2017.12.03", "title": "Силно земетресение разлюля Еквадор"}
{"url": "https://news.bg/world/15-zaginali-i-53-ma-raneni-pri-atentat-v-nigeriya.html", "text": "Най-малко 15 души са загинали, а 53-ма други са били ранени при атентат в североизточната част на Нигерия. По данни на властите, става въпрос за двоен самоубийствен атентат. Извършен е на пазар. Един от атентаторите е жена. Кървавият акт на насилие е бил извършен в размирния щат Борно. Там действа активно групировката Боко Харам, отговорна за серия атаки и отвличания. Групировката е дала клетва за вярност на \"Ислямска държава\".Няколко държави в региона се сражават обединено срещу нея. ", "date": "2017.12.03", "title": "15 загинали и 53-ма ранени при атентат в Нигерия"}
{"url": "https://news.bg/world/riboloven-korab-sbarkan-s-arzhentinskata-podvodnitsa.html", "text": "За пореден път бе опровергана информация, че е открита изчезналата аржетинска подводница. По-рано беше съобщено, че е открит обект на около 500 метра дълбочина в океана. Оказва се обаче, че това е потънал риболовен кораб, а не издирваната ARA San Juan. Това са съобщили от военноморските сили на Аржентина.В съобщението се изказва съжаление и за мъката, която новината ще донесе на роднините на издирваните. Припомняме, че официално издирването на потъналия съд бе прекратено. На борда му се намира екипаж от 44 души, които най-вероятно са загинали. ", "date": "2017.12.03", "title": "Риболовен кораб сбъркан с аржентинската подводница "}
{"url": "https://news.bg/world/papata-osadi-pritezhavaneto-na-yadreno-orazhie.html", "text": "Папа Франциск осъди притежаването на ядрено оръжие, предаде АП. Той направи това на конференция по ядреното разоръжаване. По думите му, политиката от времето на Студената война в това отношение вече е остаряла. Днес сме на път към законно притежаване на такова оръжие. То би могло да унищожи Земята или част от нея, предупреди Светият Отец. Според него, няма алтернатива освен ядрено разоръжаване, ако целта на международната общност е да спаси човечеството. Папата направи изказването на фона на последните провокации на Северна Корея. ", "date": "2017.12.03", "title": "Папата осъди притежаването на ядрено оръжие "}
{"url": "https://news.bg/world/13-zaginali-pri-intsident-v-yuzhna-koreya.html", "text": "Най-малко 13 души са загинали, седмина са били ранени, а двама се водят за изчезнали при сблъсък на 366-тонен танкер и рибарска лодка в Южна Корея.На борда на 9,8-тонния рибарски съд, който се е преобърнал, е имало 22 души - двама души екипаж и 20 души, излезли на риболов.Инцидентът е станал на пристанище в близост до град Инчон, западно от Сеул. Около 20 души са били спасени. Президентът Мун Дже-ин е наредил спасителната операция. ", "date": "2017.12.03", "title": "13 загинали при инцидент в Южна Корея "}
{"url": "https://news.bg/regions/reagiraha-na-6-zaviryavaniya-v-sofiya.html", "text": "Екипи на дирекция \"Аварийна помощ и превенция\" към Столична община са реагирали на 6 сигнала за завирявания в район \"Витоша\".От общината уверяват също, че извършват постоянно наблюдение на нивата на язовирите и критичните участъци на реките.Екипи на аварийното звено и столичната пожарна са извършвали периодични измервания на нивото на язовир \"Суходол\" през цялата нощ. Ден по рано беше извършено контролирано изпускане на вода от язовира с цел осигуряване на свободен обем.Нивото на реките, преминаващи през територията на столицата е завишено.Участък от бул. \"Европа\" при разклона за Банкя е стеснен. Причина са високи подпочвени води в района.", "date": "2017.12.03", "title": "Реагираха на 6 завирявания в София"}
{"url": "https://news.bg/regions/svlachishta-padnali-darveta-i-preleli-dereta-prekasnaha-patishta-v-rodopite.html", "text": "Свлачище е прекъснало пътя за смолянското село Киселчово. Преляло дере пък е предизвикало прекъсване на пътната връзка между девинските села Жребово и Кестен.Проблем в движението на автомобили има и по пътя за Арда, където трафикът се осъществява в едната лента, заради паднала каменна подпорна стена.Вследствие на обилните валежи от дъжд през нощта и силният вятър в Смолянска област има множество сигнали за паднали дървета по пътните платна, както и камъни.\"Доста спокойна е ситуацията в областта, въпреки интензивните валежи. Няма бедстващи хора или населени места без електричество. Следим отблизо обстановката и днес, като сме нащрек\", увери областният управител на Смолян Недялко Славов, цитиран от БНР.Снощи Смолянска община обяви бедствено положение.\"Нямаме бедстващи, следим от място всички критични точки в общината\", коментира кметът на Смолян Николай Мелемов.Цяла нощ доброволци, пожарникари и служители на различни фирми, са изграждали диги по поречието на река Черна в Смолян. Домът на 8-членно семейство в Смилян бе наводнен снощи от реките на река Сивинска, като семейството е било евакуирано.За едно денонощие в района на Златоград са се изсипали 110 литра на кв. метър. Все още без ток е част от село Кушла, което от вчера има проблеми с електрозахранването.", "date": "2017.12.03", "title": "Свлачища, паднали дървета и прелели дерета прекъснаха пътища в Родопите"}
{"url": "https://news.bg/politics/mareshki-se-pochuvstva-reabilitiran-ot-razbitata-shema-za-reeksport-na-lekarstva.html", "text": "От партията на Веселин Марешки - \"Воля\", излязоха с позиция във връзка с разбитата престъпна група (както твърдят МВР, ГДБОП и прокуратурата) за реекспорт на животоспасяващи лекарства. \"Месеци наред във водещи медии, включително в обществената телевизия, се наслагваше тенденциозно фалшивата новина, че схемите на реекспорт на скъпоструващи лекарства, с които се източва Националната здравноосигурителна каса, са свързани със семейния бизнес на нашия лидер Веселин Марешки. Тя бе лансирана от кого ли не - от политици, от псевдоразследващи журналисти, от добре подсигурени за публикациите медии\", изтъкват от \"Воля\".Според хората на Марешки обаче рано или късно истината излизала наяве. \"Сега стана ясно, че службите и прокуратурата са разкрили схема за реекспорт на лекарства - проблем, за който всъщност ние от \"Воля\" алармираме от месеци. Нещо повече - нееднократно сме декларирали, че ще подкрепим всяка законодателна мярка, която ще прекрати източването на НЗОК\", допълват от парламентарно представената партия.Според \"Воля\" никоя медия не е посмяла да каже цялата истина по темата.\"Обществената телевизия БНТ, която всички ние издържаме с данъците си, през последните месеци пускаше серия измислени \"разследвания\", насочени срещу лидера на \"Воля\" Веселин Марешки. Тези \"разследвания\" изобщо не достигнаха до истината, която вчера беше изнесена от компетентните институции, защото предназначението им беше друго - да се внушава на хората, че г-н Марешки участва в незаконни схеми.Подобни статии излизаха редовно и в някои седмичници. Какво ще кажат сега сценаристите на тези фалшиви новини?! Ще имат ли мъжеството и морала да се извинят?! Не може в една демократична държава с лека ръка да бъдат допускани опити да се очернят почтени хора и почтен бизнес, защото някой от задкулисието има интерес от това\", подчертават хората на Марешки.От \"Воля\" нямало да позволят истината да бъде скрита и темата да приключи за три дни, както много други такива.\"Подобен случай имаше с проверките на 900 нередовни бензиностанции през месец юни тази година. Обществото така и не разбра кои са нарушителите. А ако имаше дори само една на Веселин Марешки, това щеше да е топ новина седмици наред\", констатират от \"Воля\".От партията на Марешки щели да продължат битката за интересите на хората, \"както сме обещали, независимо от трудностите и черните кампании, с които ни се налага да се сблъскваме почти всекидневно, защото истината е над всичко\", завършват с апломб от \"Воля\". ", "date": "2017.12.03", "title": "Марешки се почувства реабилитиран от разбитата схема за реекспорт на лекарства"}
{"url": "https://news.bg/int-politics/tramp-izteglya-sasht-ot-globalniya-dogovor-za-migratsiyata.html", "text": "Президентът на САЩ Доналд Тръмп е решил да изтегли страната от участие в преговорите по сключване на глобално споразумение за миграцията, което да подобри международните права мигрантите и бежанците. Това съобщиха от постоянното представителство на САЩ в ООН.\"Днес мисията на САЩ в ООН уведоми генералния секретар на ООН, че САЩ прекратяват участието си в Глобалното споразумение за миграцията\", се изтъква в изявлението на мисията на САЩ, цитирано от световните информационни агенция.В документа се напомня, че през септември миналата година Вашингтон е подписал т. нар. Нюйоркска декларация, с която всичките 193 страни членки на ООН се съгласяват да одобрят през 2018 г. две глобални споразумения - за управление на миграционните потоци и за мерки спрямо бежанците.\"Нюйоркската декларация съдържа множество постановки, които са несъвместими с политиката на САЩ в сферата на миграцията и бежанците\", обясниха от американското представителство в ООН.", "date": "2017.12.03", "title": "Тръмп изтегля САЩ от глобалния договор за миграцията"}
{"url": "https://news.bg/health/iskat-radev-da-nalozhi-veto-na-tsinichnata-zabrana-za-kupuvane-na-novi-lekarstva.html", "text": "През изминалата седмица депутатите приеха бюджета на Националната здравноосигурителна каса (НЗОК) за догодина. В закона бяха записани специални текстове, с които се забранява на НЗОК да заплаща за лекарствени продукти \"с ново международно непатентно наименование, за което е подадено заявление за включване в позитивния лекарствен списък, както и включени в позитивния лекарствен списък лекарствени продукти, които подлежат на заплащане за първи път през 2018 г\".\"Политиците решиха, че вместо да хванат крадците, ще накажат болните хора, като със закон въвеждат забрана да се купуват нови лекарства. Смятам, че това е огромна грешка\", коментира пред Нова телевизия д-р Станимир Хасърджиев, председател на Национална пациентска организация.\"През следващата седмица ще сезираме президента с молба да наложи частично вето върху тези текстове в закона. Молим президента за вето и молим депутатите да преразгледат този отвратителен и циничен текст, който ще забрани на българските граждани да имат достъп до нови терапии\", изтъкна д-р Хасърджиев.\"Така нареченият \"мораториум\" според мен е абсолютно измислено раздута тема в момента\", коментира от своя страна бившият здравен министър д-р Стефан Константинов.\"През 2000 г. на пазара се появи прекрасно ново лекарство. Казваше се \"Виокс\". То беше противовъзпалително и лекуваше ревматизъм, лекарите започнаха да го изписват и след 4 години се разбра, че то води до тежки увреждания на съдовете и много починаха от инфаркт и инсулт. Между 80 000 и 140 000 души пострадаха от това лекарство и то беше спряно. Нека да не плачем, че лекарство, което през тази или миналата година е получило разрешение за употреба, не може веднага да се реимбурсира от нашия обществен фонд. За сигурността на пациентите, това е допустимо\", подчерта д-р Константинов.Двамата коментираха и акцията на МВР, при която беше разбита схема за паралелен износ на лекарства.\"В събота българските власти най-накрая си свършиха работата - хванаха едни бандити, които очевидно са източвали НЗОК. Най-накрая се разкри поне една от схемите, чрез които от България изчезват животоспасяващи лекарства\", коментира д-р Хасърджиев.\"Такива схеми не стават без знанието на лекар, който е предписал лекарството, за да бъде платено то от НЗОК, не става без имена на пациенти, не става без документни измами\", убеден е той.\"Става дума за отвратително криминално деяние, което два пъти ни удари - един път като хора, които си плащаме здравните вноски, защото с нашите пари някой прави печалба и втори път удря болните, които действително са имали нужда от тези лекарства\", коментира д-р Константинов.", "date": "2017.12.03", "title": "Искат Радев да наложи вето на \"циничната забрана\" за купуване на нови лекарства"}
{"url": "https://news.bg/politics/rabotodatelite-nedoumyavat-ot-populizma-na-desnite-gerb-za-reviziya-na-privatizatsiyata.html", "text": "През последните дни управляващите от ГЕРБ отново заговориха за \"ревизия на приватизацията\", като анонсираха промени в Конституцията, с които да се отмени давността за престъпленията, извършени покрай приватизацията у нас.В тези връзка от Асоциацията на организациите на българските работодатели излязоха с доста критична позиция, в която се посочва, че \"обикновено такива дискусии се подхващат в навечерието на парламентарни избори и от тази гледна точка, ние сме изненадани, че точно сега на някого е необходимо да възбужда общественото мнение с една многократно използвана чак до изхабяване тема\".За работодателите е риторичен въпрос, който не заслужава специално внимание, \"няма ли други, по-тежки престъпления, за които да се премахне давността\".Работодателите у нас изтъкват разочарованието си от новата вълна на популистко говорене, която \"заплашва да ни залее\". \"Смятаме, че няма здравомислещи хора, които да очакват някакви забележими, реални резултати от предлаганата промяна. Всички знаем, че има много сделки, които са укорими, дори крайно укорими от морална гледна точка, но за съжаление те са осъществени при спазване на съществуващата нормативна база. Това се отнася в пълна степен за знакови сделки, които са предизвиквали силна негативна обществена реакция. Те са най-вероятно неморални, но за съжаление са и законни\", посочват работодателските организации.Моралното осъждане на тези сделки отдавна е направено, но то не води до каквито и да са правни последици, констатират от асоциацията и допълват, че може само да се съжалява за несъвършенствата на нормативната база, които позволиха да се извършат сделки, които са неприемливи от гледна точка на обичайното разбиране за почтеност.\"Едновременно с това, трябва да се подчертае, че поредният опит да се демонизира приватизацията като цяло е изключително неприемлив. Огромна част от сделките по приватизацията са осъществени не само при спазване на законовите процедури, но и без да се влиза в какъвто и да е конфликт с моралните норми. Без приватизация няма частна собственост и пазарна икономика, а без тях няма демокрация. Масовата приватизация в България роди капиталовия пазар и фондовата борса. Ще оставим отговора на въпроса \"Можеше ли по-добре?\" на изследователите, анализаторите и историците\", подчертават работодателите.Повтаряйки тези азбучни истини, \"ние се питаме защо политици, които се идентифицират като \"десни\", отговарят с подобни \"леви\" и популистки лозунги\", разкритикуваха те зовящите се \"десни\" управляващи от ГЕРБ.\"Нашето убеждение е, че подобни действия ще имат двояк отрицателен ефект. От една страна, за кой ли път на инвеститорите ще се демонстрира, че частната собственост в България не е гарантирана и не се защитава в достатъчна степен.От друга страна, подобна акция по \"ревизия на прехода\" дава признаци на казус бели (повод за война), доколкото възможността по десетки хиляди сделки да могат да се образуват масирано наказателни производства, ще рефлектира задължително в образуването на безброй производства на КОНПИ по отнемане на \"незаконно придобито имущество\" и потоп от наказателни и граждански дела без смисъл\", изтъкват още от работодателските организации.Според тях подобно начинание няма как да не завърши с провал за прокламираните цели не само по горепосочените причини, а и поради противоконституционността си.\"Но в същото време то не е никак безобидно, тъй като може да причини неизброими и тежки имуществени последици, които в последна сметка ще бъдат отнесени на гърба на данъкоплатеца. Тази част от избирателния корпус, която възлага надежди \"ревизията на прехода\" да въздаде справедливост за неморално поведение в предишни периоди, със сигурност ще бъде безкрайно разочарована. Тази акция няма да донесе никому политически дивиденти\", твърдят от Асоциацията на организациите на българските работодатели.\"Ние желаем политическа стабилност в страната и отговорно отношение към парламентарното време. Призоваваме народните представители и политическите сили да не пилеят обществена енергия, сили и време за безсмислен популизъм и да се съсредоточат върху истинския дневен ред на законодателния процес\", завършва позицията на работодателските организации.", "date": "2017.12.03", "title": "Работодателите недоумяват от популизма на \"десните\" ГЕРБ за ревизия на приватизацията"}
{"url": "https://news.bg/education/sprint-s-tezhki-uchenicheski-ranitsi-si-spretnaha-roditeli-i-ombudsman.html", "text": "На чужд гръб и 10 ученически раници са малко. Под този наслов майки се натовариха с тежките ученически раници, за да покажат на институциите какъв е товарът върху децата и да им припомнят, че проблемът не е решен и те настояват Министерството на образованието и науката (МОН) да намери адекватно решение.Над 150 000 ученици от 5 до 7 клас са засегнати от тежките раници. Децата имат по около шест часа, а учебниците са тежки. Между шест и осем килограма всеки ден носят учениците от горните класове.За децата до четвърти клас в училище има шкафчета, където децата да оставят част от помагалата, но за учениците до 12 клас такива няма.Родителите се надяват институциите да се вслушат в протеста им. Тежестта върху децата е предпоставка за гръбначни изкривявания.За пореден път поставяме въпроса, но решение няма, каза Емилия Петкова, майка на петокласничка. Институциите само обещават да намерят решение, но остават глухи за проблемите на децата, подчерта тя.За пореден път преди месеци темата повдигна ученичка. Петокласничката Теодора Божкова от столичното 35-о училище \"Добри Войников\" написа жалба до председателя на Държавната агенция за закрила на детето срещу тежките раници на учениците. Постъпката й впечатли хиляди в социалните мрежи.Зам.-министърът на образованието Таня Михайлова се срещна с Теди, за да я изслуша и да предложи решение на проблема. Михайлова предложи тетрадките на учениците да са по-нисък клас - по-некачествена хартия, но по-леки.\"Не смятам, че това е решение, защото децата сега изграждат почерка си и е хубаво да пишат на по-висок клас тетрадки. Предпочитам учебниците да са по-нисък клас, но с повече съдържание, за да няма нужда от допълнителни помагала и сборници\", каза тогава майката на Теди Лилия Божкова.И както е традиция у нас, темата замря. Затова е и днешната акция на майките, които искат да напомнят на МОН, че ученици и родители не са забравили и чакат отговор.Експертите са категорични - ученическата раница не трябва да тежи повече от 15 процента от теглото на детето. Раница, която е твърде тежка, която се носи неправилно, може да причини медицински проблеми. Тежката раница, която се носи през едното рамо, може да причини навеждане на детето на една страна, което може да изкриви гръбначния му стълб и да му причини болка.Детето може да се предпази от гръбначно изкривяване и прегърбване, като използва две презрамки и разпредели теглото на раницата си равномерно и на двете рамена. Раница, която се носи неправилно, може да доведе до деформация или да повреди гръбнака и коремните мускули. Ако раницата се носи отпусната, теглото и може да накара детето да се накланя назад.Омбудсманът Мая Манолова също застана зад инициативата и сложи тежка раница. Заедно с майките тича и тя. Манолова изтъкна колко е важна инициативата.\"Призовавам всички институции, министър, заместник-министри, инспекторат, да прекарат един ден с шестокласник, за да видят колко е тежка раницата\", каза общественият защитник. Тя настоя да се намери адекватно решение и да се намали тежестта на ученическата раница.", "date": "2017.12.03", "title": "Спринт с тежки ученически раници си спретнаха родители и омбудсман"}
{"url": "https://news.bg/politics/bsp-deputat-napadna-gerb-za-byudzheta-upravlyavashtite-otvrashtat-parite-sa-poveche.html", "text": "Не може да се подменя волята на народа чрез депутатите и да се нарушава Конституцията. Това коментира депутатът от БСП Дора Янкова по повод заявлението на парламентарната група на социалистите, че ще даде на Конституционния съд процедурата по приемането на държавния бюджет за 2018 г.За средствата, предвидени в бюджета за здравеопазване, Янкова коментира пред БНР, че ГЕРБ отново са заложили на статуквото, а всичко, свързано с иновации в сектора и модерно здравеопазване, е замразено.\"Проблемите си останаха, както и 500 милиона лева задължения на многопрофилните и държавните болници\", добави червената депутатка.На въпрос, свързан с вота на недоверие, заявен от страна на левицата, Дора Янкова коментира, че във вторник на заседание на парламентарната група БСП ще бъде обсъждан именно този въпрос.Във връзка с исканите промени на Конституцията от страна на ГЕРБ заради приватизацията, Дора Янкова заяви, че БСП категорично е на позиция - да се сложи на масата всичко за прехода.\"Ние нямаме никакви притеснения да започнем дебат по тази тема. Затова има и инициатива за разговори между лидерите на парламентарните партии, изслушване на главния прокурор - какви наказателни производства е имало във връзка с приватизацията, изслушване на министъра на икономиката - да сподели колко са дружествата, има ли щети, и не само изслушване, но очакваме и мерки\", обясни Дора Янкова.От своя страна депутатът от ГЕРБ Александър Иванов посочи в отговор на твърденията на Янкова, че тази година за борба със свлачищата, бедствията и авариите в бюджета са предвидени 20 милиона лева повече за общините.Цялата сума, отделена за делегирани бюджети на общините е с почти 400 милиона лева повече спрямо предходната.По повод мораториума за новите лекарства, който доведе до протести през изминалата седмица, той заяви: \"Всички онкотерапии, всички белодробни терапии, всички терапии за деца ще бъдат ресурсно осигурени. Това забавяне, защото това е до една година, е прието - аз се надявам, че сега ще има развитие в следващите месеци и то да отпадне напълно - с цел прецизиране, за да може да се осигури ресурса за всички 2 милиона хоспитализации, които са предвидени в бюджета на НЗОК.\"Иванов обвърза темата с последните разкрития за нелегален износ на медикаменти, при които имаше и задържани: \"Аз се радвам, че накрая има задържани, за да видят реално хората, че тези лекарства са заплащани от бюджета на НЗОК и е трябвало да стигнат до болните, но са били източвани и така изписвани. За съжаление, няма как схемата да работи, ако не участват и медицински лица, и аптеки, и въобще една сериозна и стройна организация по това източване на Здравната каса.\"", "date": "2017.12.03", "title": "БСП депутат нападна ГЕРБ за бюджета, управляващите отвръщат: парите са повече "}
{"url": "https://news.bg/society/kzd-obyavi-kampaniya-dostapna-balgariya-za-horata-s-uvrezhdaniya.html", "text": "Комисията за защита от дискриминация (КЗД) обяви кампания за достъпна за хората с увреждания архитектурна среда.Кампанията под наслов \"Достъпна България' започва в Международния ден на хората с проблеми, но ще остане отворена до достигане на поставените цели.\"Докато Берлинската стена падна през 89-та година на миналия век, за хората с увреждания все още не е\", обяви Петър Кичашки, член на КЗД, на пресконференция в БТА.Актьорът Владимир Карамфилов, по-познат като Влади Въргала, който заедно с журналиста Ники Кънчев е лице на кампанията, от своя страна подчерта, че \"докато един плаче за обувки, друг плаче за крака\".Карамфилов се включва в кампанията, за да се стигне до деня, в който във всеки жилищен блок ще има съоръжения за достъп на хора с увреждания.Председателят на КЗД Анна Джумалиева смята, че не само отделните ведомства трябва да работят по проблема за изграждане на достъпна среда, а трябва да се създаде национален консенсус, така че всеки човек да алармира за наличието на проблем.У нас има 500 000 души с увреждания, 10 000 от които са деца. В световен мащаб 15 процента от населението е с увреждания.", "date": "2017.12.03", "title": "КЗД обяви кампания \"Достъпна България\" за хората с увреждания"}
{"url": "https://news.bg/politics/dbg-zove-borisov-da-kazhe-podkrepya-li-stroezha-na-aets-belene-ot-rusiya.html", "text": "Председателят на \"Движение България на гражданите\" (ДБГ) Димитър Делчев настоя премиерът Бойко Борисов да каже подкрепя ли изграждането на АЕЦ \"Белене\" от руснаци с пари от нашите данъци. Делчев припомни, че като лидер на ГЕРБ Борисов е агитирал на референдума срещу построяването на атомната централа, а сега негови министри ни убеждават в обратното. При откриването на Първото младежко национално събрание на ДБГ Делчев коментира, че са необходими 20 млрд. лева за построяването на АЕЦ \"Белене\" и ако тези пари се гарантират и впоследствие платят от държавата, това може да ни доведе до финансов колапс, равняващ се на фалита на 5 банки като КТБ.\"Средата, в която живеем, е отровна, не само защото 78% от българите дишаме мръсен въздух, а и защото не се чувства сигурност, няма доверие в политиците, а демокрацията ни избледнява под натиска на управляващото мнозинство\", каза още той.По думите му, целта, която трябва да си поставим, е сигурна, образована, здрава държава, но трябвало да сме обединени, за да го постигнем.", "date": "2017.12.03", "title": "ДБГ зове Борисов да каже подкрепя ли строежа на АЕЦ \"Белене\" от Русия"}
{"url": "https://news.bg/regions/situatsiyata-v-smolyanska-obshtina-ostava-napregnata.html", "text": "Бедстващи хора в Смолянската община няма, но ситуацията остава напрегната. Там от снощи е обявено бедствено положение заради проливните дъждове, рязкото покачване нивото на реките Черна и Бяла и прелелите дерета.Все още има опасност на места река Черна да излезе от коритото си, предупредиха от \"Пожарна безопасност и защита на населението\".Свлачища заради поройните дъждове в региона откъснаха три села в Смолянско. Без достъп към момента са Киселчово, Мугла и девинското Водни пад.\"Агенция \"Пътна инфраструктура\" почиства своевременно получилите се свлачища и срутища по района. Слава Богу, реките се бяха повишили снощи до критично ниво, но в момента те не са в такова, тъй като тука водосборът е твърде голям при силен валеж, но така или иначе пък оттокът надолу също е добър и голям и в момента обстановката е спокойна.Ние се събираме постоянно, оценяваме ситуацията и там, където е нужно, изпращаме повече екипи, наши патрули да наблюдават застрашените места с една-единствена цел - да изведем хора, ако се наложи, да помогнем на отдалечените села, за да се спасят човешки животи. Такава опасност засега няма, подчертавам. Не бива да се създава паника в населението, защото се очакват 30-40 литра на квадрат в следобедните часове, което не е чак толкова много и не би могло да доведе до преливане на язовири и реки\", успокои заместник-министърът на вътрешните работи Стефан Балабанов, цитиран от БНР.В Благоевградска област пътят Гоце Делчев-Сатовча-Доспат е сериозно подкопан от проливните дъждове. Двата опасни участъка са в отсечката за Вълкосел и в момента се ограничават със сигнални ленти, уточни кметът на общината Aрбен Мименов. По трасето на пътя са се образували и огромни локви от обилните дъждове.Силно се е активизирало свлачището в село Плетена, за чието укрепване от две години се чака финансиране. Има пряка опасност за най-близката къща, в която живее семейство пенсионирани учители. Очаква се решение дали хората ще бъдат евакуирани.Като цяло в Благоевградска област ситуацията се нормализира. Слаби валежи има само на отделни места, предимно в планинските райони.72,5 литра на квадратен метър е отчетеното количество дъжд през последното денонощие в района на стамболовското село Долно Ботево - най-много за цялата Хасковска област. Въпреки това, по данни на областната администрация, обстановката в региона е спокойна и няма сигнали за проблеми, свързани с дъжда.В кюстендилското село Гърляно остава в сила частичното бедствено положение. За щастие, река Бистрица вече е в коритото си, брегът е укрепен, а техниката изтеглена. Непосресдствена опасност за хората засега няма. Щетите до момента - залети дворове, земеделски площи, отнесени постройки, подкопани къщи.По данни на МВР към момента обстановката в страната е нормална, осигурени са екипи, които на място следят най-застрашените участъци.", "date": "2017.12.03", "title": "Ситуацията в Смолянска община остава напрегната"}
{"url": "https://news.bg/int-politics/6-amerikanski-iztrebitelya-f-22-pristignaha-za-ucheniya-v-yuzhna-koreya.html", "text": "Шест изтребителя F-22 на армията на САЩ са пристигнали в Южна Корея днес, за да вземат участие в съвместни военни учения между двете страни, съобщава южнокорейската агенция \"Йонхап\".Толкова много изтребители F-22 не са прелитали над Южна Корея наведнъж никога, се отбелязва в информацията, като се добавя, че американските военни машини се гордеят със система, която може да удря точно цели, без да бъде забелязана от радар на врага.Изтребителите ще вземат участие в ученията под наслов \"Бдителен ас\", които ще се проведат от 4 до 8 декември. В ученията също така ще вземат участие американски изтребители F-35A, F-35B, F-16C и др. Ще участват общо 230 бойни самолета.", "date": "2017.12.03", "title": "6 американски изтребителя F-22 пристигнаха за учения в Южна Корея "}
{"url": "https://news.bg/press/otkradnaha-polovin-milion-leva-ot-ofis-na-firma-v-topolovgrad-chovek-e-zaginal-sled-srutvane-na-lovna-hizha-v-zlatogradsko.html", "text": "Жертва. \"Сега\":Човек е загинал след срутване на ловна хижа в ЗлатоградскоЛовна хижа се е срутила в Златоградско заради свлачище след проливните дъждове, предаде БТВ. Вследствие на проливните дъждове скална маса се е свлякла и е помела хижата. В нея е имало осем души, като двама са пострадали. Единият от тях, 62-годишен мъж от златоградското село Долен, е починал в линейката на път за болницата от получените травми. Инцидентът е станал днес около 16 ч. В момента на място са полицаи, пожарникари и разследващи. Операция. \"Сега\":Задържана е организирана престъпна група за износ на лекарства 7 души са задържани като част от организираната престъпна група, занимаваща се с износ на лекарства. Това обясни на извънреден брифинг в МВР директорът на ГДБОП гл. комисар Ивайло Спиридонов, цитиран от \"Фокус\". По-рано днес премиерът Бойко Борисов събра в Министерски съвет министри, за да обсъдят злоупотребите в здравеопазването.\"Лекарства, които са заплатени от НЗОК, са изкарвани от употреба и вкарвани в документооборот и износ в чужбина. Бяха доведени над 20 лица в ГДБОП. Организираната престъпна група се състои от 7 лица. Бяха задържани за 24 часа. Доказателствата ще бъдат достатъчни вероятно, които сме предоставили в прокуратурата. Става въпрос за най-различни аптеки. Има си хора, които са били изкупвачи на тези лекарства\", заяви Спиридонов. Групата е била подслушвана. Главчев. \"Монитор\":Главчев не се чувствал жертва Подалият оставка председател на парламента Димитър Главчев заяви, че нито за момент не се е почувствал жертва, нито пък \"похарчен\" от ГЕРБ.В предаването \"Тази събота\" по bTV той беше категоричен, че и днес би постъпил по същия начин, както в деня, в който изгони от пленарната зала лидера на БСП Корнелия Нинова. Това стана и повод от левицата да се заканят, че няма да влизат в залата, докато Главчев не бъде отстранен. В крайна сметка Главчев реши да подаде оставка.\"Всичко, което съм направил в тази поредица от събития, щях да го направя по същия начин\", увери той. Обир.\"24 Часа\":Откраднаха половин милион лева от офис на фирма в ТополовградПоловин милион лева са откраднати от офис на фирма в Тополовград, съобщава БНР. Обирът е станал вчера. Офисът се намира на изхода на Тополовград за Елхово. Голямата сума е била в метална каса, обясниха собствениците.  От полицията разследват случая. ", "date": "2017.12.03", "title": "Откраднаха половин милион лева от офис на фирма в Тополовград; Човек е загинал след срутване на ловна хижа в Златоградско"}
{"url": "https://news.bg/world/hilyadi-na-protest-v-izrael-sreshtu-netanyahu.html", "text": "Хиляди се събраха на протест в израелската столица Тел Авив срещу политиката на премиера Бенямин Нетаняху, предадоха местни медии.Недоволните се обявиха срещу корупцията и за прозрачност. Припомняме, че поредни скандали разтърсиха управлението и демонстрантите са гневни, че се прикриват подобни престъпления.Също така изразиха възмущението си от опитите протестите им да бъдат спрени. Израелската полиция съобщи в края на ноември, че е намерила достатъчно доказателства за повдигане на обвинения срещу Авриел Бар-Йосиф, бивш съветник по национална сигурност на премиера Бенямин Нетаняху.Обвиненията са за подкуп, измама и злоупотреба с доверие във връзка с афера, свързана със закупуването на подводници, когато е бил заместник-председател на Съвета за национална сигурност на Израел.", "date": "2017.12.03", "title": "Хиляди на протест в Израел срещу Нетаняху "}
{"url": "https://news.bg/world/kndr-praznuva-posledniya-raketen-test.html", "text": "Северна Корея отпразнува с пищни тържества ракетния тест, извършен по-рано тази седмица. Държавни медии излъчиха военен парад, в който участваха хиляди военни, които на централния площад в Пхенян аплодират лидера Ким чен Ун, на фона на фойерверки, плакати с поздравления за успешния тест и танци.Пхенян отново заплаши американския президент Доналд Тръмп с война, след като САЩ обявиха, че режимът в страната ще бъде унищожен, ако агресията продължава. Също така призоваха държавите да скъсат дипломатически отношения  КНДР. По думите на вицепрезидента на Северна Корея, страната му вече е ядрена сила и Вашингтон ще разбере това. Съветът за сигурност миналата седмица осъди действията на Северна Корея на извънредно заседание, свикано по искане на САЩ, Южна Корея и Япония. ", "date": "2017.12.03", "title": "КНДР празнува последния ракетен тест "}
{"url": "https://news.bg/int-politics/stanishev-nachelo-na-pes-povezhda-obedinena-evropa-sreshtu-sotsialnite-neravenstva.html", "text": "\"Искаме Европа да остане обединена - без скорости, без бюджетни ограничения и без социални неравенства\", заяви Сергей Станишев в речта си на заседанието на Съвета на ПЕС в Лисабон.\"След днешните дебати нашето политическо семейство е обединено зад силно послание: Европа може да бъде различна. Партиите-членки на ПЕС предлагат реална алтернатива на настоящата мантра на десницата за затягане на коланите, неравенство и национализъм. Имаме три важни политически битки през следващата година: да превърнем прокламацията от Гьотеборг за Социалния стълб в реални действия - в политика на Комисията и на правителствата\", обяви Станишев.\"Да се борим за нова реформа на Еврозоната, основана на икономическа и социална конвергенция. Да се противопоставим категорично на бюджетните ограничения, предлагани от десните в следващата Многогодишна финансова рамка на ЕС. Да, разходите нарастват: нужни са средства за миграцията, за отбрана и др., но това не означава да се режат пари от други политики - като кохезионната и земеделската. ЕС се нуждае от собствени ресурси, като данъка върху финансовите транзакции, например\", обясни президентът на ПЕС.Станишев коментира, че през 2009 г. именно левицата е предложила избирането на Общ кандидат на всяка от политическите партии за председател на ЕК. \"Тогава другите политически сили ни последваха и дадохме шанс на европейските граждани сами да избират председателя на Комисията. Днес сме готови за следващата крачка - да направим процедурата още по-отворена - да вървим към първични избори на кандидатите вътре в самите европейски политически семейства. Левите премиери и лидерите на социалистическите партии от цяла Европа заявиха ангажимента си да изберат кандидата на ПЕС в отворен и демократичен процес, обсъждайки възможността за избори при наличието на повече от един кандидат.\"\"Ние, социалистите, трябва повече да си вярваме. Направили сме толкова много. Нашите ценности са в основата на ЕС. И както каза Джефри Сакс преди месец в Брюксел: социалдемокрацията е туптящото сърце на човечността. Нека продължим да променяме Европа.\", призова делегатите и ПЕС активистите Станишев.Лидерът на европейските социалисти благодари на домакина на заседанието - португалския премиер Антонио Коща. \"Неговото правителство ни даде възможност да видим как чудото работи. Резултатите са пример и вдъхновение\", обясни Сергей Станишев.\"Помня колко депресирани бяха хората в Португалия през 2015 г., нямаха перспектива. За 2 години правителството стабилизира икономиката и банковия сектор, разкри 270 хиляди нови работни места и за първи път от 1994 г. насам се намаляват разликите между най-бедните и най-богатите в страната. Португалия значително намали дълга и дефицита си, както и безработицата, благодарение на инвестиции и адекватни мерки\", похвали Станишев политиката на Коща.Премиерът-домакин благодари на президента на ПЕС за подкрепата на Съвета и посочи, че именно \"социалистите правят разликата: благодарение на Стефан Льовен - министър-председател на Швеция, имаме Социалния стълб от Гьотеборг. На нашите комисари в ЕК са поверени ключови ресори. Ние отстояваме Социална Европа на заседанията на Европейския съвет. Затова е важно да печелим избори - догодина в Италия, Швеция и Унгария. Не знам какво мислят моите приятели от Германската социалдемократическа партия, но съм сигурен, че участието им в бъдещото правителство ще направи дебата за Европа много по-смислен. Без тях Германия и целия ЕС ще бъдат тласнати от десните към още по-големи ограничения.\"\"Трябва да имаме обща валута, която ни обединява, а не ни разделя. Едно време мечтаехме човек да стъпи на Луната. Това се случи. Сега мечтаем за нещо на Земята - всички хора да живеят достойно и да намерят щастието си, преодолявайки неравенствата.\", завърши речта си Антонио Коща.", "date": "2017.12.03", "title": "Станишев начело на ПЕС повежда обединена Европа срещу социалните неравенства"}
{"url": "https://news.bg/int-politics/tsru-zaplashvalo-iran-zaradi-agresiyata-mu-v-irak.html", "text": "Директорът на Централното разузнавателно управление (ЦРУ) на САЩ Майк Помпео обяви, че е изпратил писмо до иранския ген.-майор Касем Солеймани и иранските лидери, изразявайки тревога във връзка с все по-застрашаващото поведение на Иран в Ирак, съобщава \"Ройтерс\".Говорейки по време ежегодния Национален отбранителен форум \"Рейгън\" в Южна Калифорния, Помпео е уточнил, че е изпратил писмото, след като висшият ирански военен командир е дал да се разбере, че силите под негов контрол могат да нападнат американските сили в Ирак.\"Това, което му съобщавахме в това писмо, беше, че ще държим него и Иран отговорни за каквито и да било атаки срещу американските интереси в Ирак от силите, които са под техен контрол\", подчертал Помпео.\"Ние искахме да сме сигурни, че той и държавното ръководство на Иран са разбрали това по кристално ясен начин\", допълнил шефът на ЦРУ.Солеймани, който е командир на чуждестранните операции на елитната Революционна гвардия на Иран, е отказал да отвори писмото, според Помпео, който пое ръководството на ЦРУ през януари.Иранските медии по-рано цитираха Мохамед Мохамади Голпайегани, който е старши съветник на върховния лидер на Иран аятолах Али Хаменеи, да заявява, че неназован човек на ЦРУ се е опитал да предаде писмо на Солеймани, когато той е бил в сирийския град Албукамал през ноември по време на сраженията срещу ДАЕШ (\"Ислямска държава\").\"Няма да взема писмото ви, нито ще го прочета и нямам какво да кажа на тези хора\", изтъкнал Солеймани, според полуофициалната иранска новинарска агенция \"Фарс\".През октомври беше съобщено, че Солеймани многократно е предупредил кюрдските лидери в Северен Ирак да се изтеглят от богатия на петрол град Киркук или ще бъдат изправени пред яростна атака от иракските сили и присъдружните им милиции, подкрепяни от Иран.", "date": "2017.12.03", "title": "ЦРУ заплашвало Иран заради агресията му в Ирак"}
{"url": "https://news.bg/politics/pavlova-e-gotova-za-posreshtane-na-lideri-v-remontirano-ndk.html", "text": "България е напълно готова за европредседателството, предизвикателството за страната е да е и медиатор, и инициатор, и балансьор. НДК и Резиденция Бояна са завършени и ремонтирани, останали са само някои довършителни дейности, коментира пред БНР Лиляна Павлова - министър за българското председателство на Съвета на Европейския съюз.\"Могат да се ползват и утре. Даже една от залите ще се ползва, защото идната седмица, на 6-ти и 7-ми декември в София по покана на премиерът Борисов ще бъдат лидерите и държавните глави на шестте държави от Западните балкани на първа среща от този формат, съвместно със Световната банка. Една от залите в НДК, ремонтираната и готова, ще бъде ползвана\", обясни ПавловаГотов и уебсайтът за Председателството, добави тя, \"сайтът е много интерактивен, модерен, бих казала. Той ще дава на живо повечето от предаванията, така че има възможност за жива връзка. В ерата на уменията и комуникациите, в която живеем, не сме никога застраховани и защитени от една атака. Имаме, разбира се, предприети мерки и план \"Б\", които може би е добре да не споделям\", посочи министърът за българското председаталество на Съвета на Европейския съюз.България е напълно готова не само логистично и технически, но и от гледна точка на политическите ангажименти, подчерта Павлова. \"Напълно готови сме не само с организицонно-логистичната и техническа част, която е безспорно изключително важна, но много е важно, че сме готови от гледна точка на политическите ангажименти. Готови сме с експертно-аналитичната част, която е съществен елемент от подготовката. Поемайки председателството на Съвета, всъщност ние поемаме и 300 спомагателни органи на Съвета - комисии, различни групи, които председателстваме с председатели, заместник-председатели във всички сфери и области на секторните политики, с които се занимаваме и които имаме в общоевропейския контекст и дневен ред\", уточни министърът.\"Важна е експертизата там. Важно е това, че с колегите инвестирахме изключително много не само в обученията на тези 1500 човека, които са, бих казала, нашата армия, нашите експерти. Това са хората, които ще трябва да представляват 28-те страни-членки от името на Съвета. И ще трябва да търсят баланса, компромиса, консенсуса и да бъдат медиатори между всички държави, за да можем да достигаме до решения.\"По време на председателството България трябва да бъде \"и медиатор, и инициатор, и балансьор\", категорична е Павлова: \"Поемаме председателството в един сюблимен момент за Европа, и сме си поставили по-амбициозната цел - първо, да зададем дневния ред, поне в някаква степен. Мога да кажа, че първият успех на Председателството е факт, преди то да е започнало - успяхме да защитим темата за Западните Балкани, за включването на европейската перспектива за Западните Балкани, и темата за свързаност високо в общоевропейския дневен ред.\"\"Но по-големият успех е, че получихме признанието и подкрепата, а най-вече и убедихме нашите партньори и големите, държавите донори, лидерите в Европа, че това трябва да бъде дългосрочен приоритет и след България да продължи и по време на естонско, румънско и т.н. председателство, за да имаме реален успех. Даваме си сметка, че за 6 месеца ние не можем да постигнем големи решения от типа на присъединяване, но е важно да влезе в дневния ред, да поставим рамката. Знаете че председателят на Европейския съвет Туск включи Западните Балкани и като извънредна среща на върха в София. Втората важна отправна точка е резултатът от срещата на върха на 17 май във формат 28 + 6 - страните-членки на ЕС, плюс 6-те държави на Западните Балкани - да можем да постигнем консенсус и да приемем декларация в София, в резултат на срещата, която да съдържа силен политически ангажимент за следващите стъпки.\"\"Третото, което искаме да постигнем е за всяка една от държавите на Западните Балкани да направим един честен анализ. Не трябва да даваме фалшиви очаквания или фалшиви обещания на тези държави и на гражданите, които живеят там. Всяка държава на различен етап.. За тях вече виждаме и потенциална година за присъединяване като краен срок. С другите ще трябва да се поработи още. Но да направим анализ и да направим план за действие, който да включва конкретно какво трябва да направи държавата, а пък всички ние, които сме изминали този път, да им осигурим подкрепа в това направление\", обясни Лиляна Павлова.Павлова има амбиция по време на българското председателство да бъде приета , и за разширяване на програмата \"Еразъм плюс\". По отношение на транспортната свързаност предстои , пътните и железопътни отсечки в тези държави, които са част от общоевропейската транспортна мрежа и да се осигурим финансов ресурс.Вече сме \"абсолютно наясно\" колко \"досиета\" поемаме от Естонското председателство допълни Павлова. Освен Западните Балкани, Страната има \"активна позиция\" и е заложила \"изключително висок брой специални тематични заседания\", сподели министърът.Искаме именно в този контекст да наложим темата, че кохезионната политика, общата селскостопанска политика, така наречените традиционни политики на ЕС, трябва да намерят своето важно, значимо място като в рамките на реформирания вече бюджет след Брекзит. Имаме активна позиция за това какво да съдържа и как да изглежда,европейският бюджет след 2020 г. В същия момент сме призовани да търсим обединяващата, пресечната точка на интереса на 27-те държави на ЕС, да постигнем консенсусна позиция за тях.", "date": "2017.12.03", "title": "Павлова е готова за посрещане на лидери в ремонтирано НДК"}
{"url": "https://news.bg/int-politics/kndr-besnee-sreshtu-podstrekatelite-kam-voyna-sasht-i-yuzhna-koreya.html", "text": "Северна Корея разкритикува остро САЩ и Южна Корея като \"подстрекатели към война\" в навечерието на тяхното най-голямо съвместно военновъздушно учение в историята, подчертавайки, че това може да предизвика ядрена война, съобщава \"Франс прес\".Коментарите от страна на КНДР дойдоха, след като съветникът по националната сигурност на американския президент Доналд Тръмп - Хърбърт Макмастър, предупреди за \"нарастващата\" възможност за война с бедната, но въоръжена с ядрени оръжия Северна Корея.Петдневните военни учения под наслов \"Бдителен ас\", в които участие ще вземат около 230 бойни самолета, включително изтребители тип \"стелт\" F-22 Raptor, започват утре, пет дни след като КНДР изстреля тестово междуконтинентална балистична ракета, за която се смята, че е способна да удари континенталната част на САЩ, в ново предизвикателство към Тръмп от страна на севернокорейския вожд Ким Чен-ун.Официозният печатен орган на управляващата Работническа партия разкритикува предстоящото военно учение.\"Това е открита, пълномащабна провокация срещу КНДР, която може да доведе до ядрена война във всеки момент\", се изтъква в редакционна статия на официоза.\"Американските и южнокорейските подстрекатели към война ще бъдат добре посъветвани да имат предвид, че военното им учение, насочено срещу КНДР, ще бъде толкова глупаво, колкото акт, ускоряващ тяхното самоунищожение\", се подчертава още в редакционния материал.Статията беше публикувана ден, след като външното министерство на Пхенян обвини администрацията на Тръмп, че си \"проси ядрена война\", провеждайки \"безразсъдни въздушни учения\".Макмастър посочи, че възможността за война със Северна Корея \"нараства с всеки изминал всеки ден\".", "date": "2017.12.03", "title": "КНДР беснее срещу \"подстрекателите към война\" САЩ и Южна Корея"}
