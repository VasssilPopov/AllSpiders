{"url": "https://news.bg/world/ruskoto-posolstvo-v-sasht-e-na-ploshtad-boris-nemtsov.html", "text": "Руското посолство в САЩ вече се намира на площад \"Борис Немцов\". Така бе преименувана част от булевард \"Уисконсин\" във Вашингтон, предадоха световните информационни агенции. Сенаторът републиканец Марко Рубио подкрепи тази идея, като заяви, че това е ясно послание към руските управляващи и президента Владимир Путин. Самият Рубио, кандидат-президент, който на последните избори не получи номинацията на партията си, е известен критик на Кремъл. Джон Маккейн също бе сред влиятелните републиканци, почели мемориала и паметта на убития опозиционер. Припомня се че в САЩ в момента тече разследване на твърденията, че Москва се е намесила в последните президентски избори. Огромният скандал, в който бе намесена президентската администрация, принуди доста от сътрудниците на Доналд Тръмп да се оттеглят от постовете си, след като стана ясно, че са разследвани. Припомняме, че Немцов беше убит преди три години. Хиляди се събраха вчера в руската столица, за да отбележат годишнината от смъртта му. Организаторите твърдят, че на марша е имало 30 000 души.", "date": "2018.02.27", "title": "Руското посолство в САЩ е на площад \"Борис Немцов\" "}
{"url": "https://news.bg/world/kosovo-i-sarbiya-tryabva-da-izgubyat-po-neshto-obyavi-vuchich-pred-merkel.html", "text": "Двете страни трябва да изгубят по нещо. Това заяви сръбският президент Александър Вучич на пресконференция с германския канцлер Ангела Меркел в Берлин, съобщават ТАНЮГ и B92.Той подчерта, че е \"разбрал всички послания\" и ще работи за разрешаване на проблема с Косово.Вучич каза още, че \"труден\" път към ЕС лежи пред Сърбия, тъй като Белград трябва да свърши много работа по отношение на предприсъединителните глави, отнасящи се до върховенството на закона, но и също в отношенията с Прищина.\"\", подчерта той.Според него \"\".Наясно сме с трудните задачи пред Сърбия. Благодарен съм на Меркел за подкрепата...Вярваме в компромиса, а не в едностранните решения, вярваме, че подкрепата на Германия, която ще бъде още по-влиятелна при ръководството на Ангела Меркел, ще помогне за намиране на решения, изтъкна още той.Германия подкрепя Сърбия по пътя й към ЕС, каза от своя страна канцлерът на Германия и подчерта, че преговорите за присъединяване могат да бъдат успешни с допълнителни реформи в областта на върховенството на закона и отношенията с Косово., обяви Меркел.", "date": "2018.02.27", "title": "Косово и Сърбия трябва да изгубят по нещо, обяви Вучич пред Меркел"}
{"url": "https://news.bg/society/npo-e-pritesneno-che-stolichniya-bokluk-shte-uvelichi-s-13-tona-finite-prahovi-chastitsi.html", "text": "Гражданска инициатива за обществен и релсов транспорт са изготвили свое проучване на база публично достъпната информация от процедурата по ОВОС за новата инсталация за изгаряне на отпадъците на София в ТЕЦ София.Във връзка с обсъждането за изтегляне на нов заем за строителството на инсталацията за изгаряне на отпадъци, от инициативата задават въпроса към кмета на София Йорданка Фандъкова, \"как при и без това влошеното качество на въздуха в София, бихме допуснали допълнително замърсяване на града\".Припомняме, опозиционни партии изпратиха на кмета на столицата официално писмо с предложения за отхвърлянето на общински дълг за проект \"Изграждане на инсталация за комбинирано производство на енергия в София с оползотворяване на RDF отпадък\". Официалната позиция е подписана от \"ДЕОС\", \"Да, България\", \"Зелените\", \"ДСБ\" и \"БЗНС\".В писмото си опозиционните партии искат СО да не финансира изпълнението на проекта, приемайки дългосрочен общински дълг в размер на 67 млн. евро.Проучването на Гражданска инициатива за обществен и релсов транспорт показва, че официално обявените емисии от 13 тона ФПЧ10 се равняват на малко над 35 кг. прах дневно. Това е количеството генерирано от малко над 90 000 автомобила със стандарт на емисиите на двигателя Евро 4 (каквито според проучвания са преобладаващото количество автомобили в София).Ако се вземе стандартът Евро 3, въведен през 2000 г. броят автомобили, отделящи такива количества ФПЧ10 би бил малко над 45 000. За сведение - общият брой на автомобилите в движение ежедневно в София е между 300 и 400 хил. Средният пробег на лек автомобил, който е взет пред вид в проучването е 15 километра на ден, обясняват те.Според Гражданска инициатива за обществен и релсов транспорт, в процедурата по ОВОС изобщо не са посочени емисиите на още по-вредните и опасни ФПЧ 2,5 микрона. Общественото обсъждане по процедурата ще се състои утре 28-ми февруари от 10 часа сутринта в залата на Столичен общински съвет.Припомняме и омбудсманът Мая Манолова пита столичния кмет Йорданка Фандъкова как губещо дружество като \"Топлофикация София\" ще покрива общински дълг от 67 млн. евро за завода за отпадъци. Този въпрос бе поставен в открито писмо на омбудсмана до столичния градоначалник.Граждани са сигнализирали обществения защитник за това че е ограничено правото им на информация за предстоящото обсъждане на проекта \"Изграждане на инсталация за комбинирано производство на енергия в София с оползотворяване на RDF отпадък\".", "date": "2018.02.27", "title": "НПО е притеснено, че столичния боклук ще увеличи с 13 тона фините прахови частици"}
{"url": "https://news.bg/world/rusiya-destabilizira-siriya-spored-sasht.html", "text": "Русия играе дестабилизираща роля Сирия, според САЩ. Това заявиха от централното командване на американската армия, цитирани от \"Ройтерс\".Според генерала от армията на САЩ Джоузеф Вотъл, началник на централното командване на въоръжените сили, руската намеса в тази война само разпалва напрежението. Това заяви той по време на изслушването си в Комитета на въоръжените сили към Камарата на представителите.Москва, която е поддръжник на президента Башар Асад, се опитва едновременно и да е посредник, и да разпалва още повече конфликта между страните. Такова мнение изрази генералът. Русия, от своя страна, също критикува действията на Запада в тази война. ", "date": "2018.02.27", "title": "Русия дестабилизира Сирия, според САЩ"}
{"url": "https://news.bg/health/karantina-na-stolichniya-zoopark-zaradi-ptichi-grip.html", "text": "Софийската Зоологическа градина е под карантина, съобщи БНР. Зоопаркът ще бъде затворен заради намерена заразена птица с птичи грип.Незаконно внесени в България птици бяха настанени за няколко дни в зоологическатаградина.Агенция по безопасност на храните умъртви животните, направените впоследствие проби са доказали, че част от птиците са били болни от птичи грип, информира Александра Митева БАБХ.\"Карантина на зоологическата градина - ще се продължи с надзора да се извършва вътре на всички възприемчиви към това заболяване птици и вече ще се видят какви са рисковете и какви други мерки ще бъдат предприети\", обясни Митева.По думите й карантината означава, че зоопаркът ще бъде затворен, но все още не е ясно до кога. Предстои продължителността на карантината да стане ясна в хода на епизоотичното проучване.От БАБХ информираха, че е доказан птичи грип в две от птиците, унищожени при разкриването на нелегално транспортиране на животни. Общо от БАБХ са убили 119 птици, открити в транспорт, превозващ нелегално животни и птици.Резултатите за птичи грип идват след изследване от Националната референтна лаборатория по инфлуенца и Нюкясълска болест по птичите проби от евтаназираните екземпляри.Първоначалните изследвания са доказали наличие на птичи грип в две от птиците - лебед и патица.Окончателните резултати за щама на заболяването ще бъдат оповестени до дни, уверяват от БАБХ. Изпълнителният директор на Българската агенция по безопасността на храните разпореди следното налагането на карантина над зоологическата градина.", "date": "2018.02.27", "title": "Карантина на столичния зоопарк заради птичи грип"}
{"url": "https://news.bg/world/ungariya-privika-poslanika-na-ukrayna-zaradi-ekstremizam.html", "text": "Унгария съобщи, че е привикала посланика на Украйна, за да го предупреди срещу надигащия се \"екстремизъм\".Конкретният повод е нападение срещу унгарски културен център в Украйна за втори път за месец.Унгарската новинарска агенция MTI съобщи, че през нощта е била опожарена централата на Унгарската културна асоциация в Ужгород, административен център на Закарпатска област.Неизвестни нападатели хвърлили коктейл \"Молотов\" по сградата, с който изгорили по-голямата част от партера. Няма пострадали хора.Сградата беше атакувана по-рано този месец.\"Екстремистки политически възгледи\" печелят позиции в Украйна и сплашват етническите унгарци, каза външният министър на Унгария Петер Сиярто пред обществената телевизия M1.\"Всичко това е неприемливо\", изтъкна министърът и подчерта, че е привикал посланика на Украйна в Будапеща.Над 100 000 етнически унгарци живеят в Закарпатска област, предимно в градове и села до унгарската граница.Двете държави са в обтегнати отношения, откакто през септември 2017 г. Киев прокара закон за образованието, който според Будапеща ограничава правата на унгарското етническо малцинство да учи родния си език. Според Киев законът обезпечава всички украински граждани да могат да говорят официалния език и отрича, че законът е дискриминиращ.Киев също критикува действия на Будапеща за блокиране на сътрудничеството между Украйна и ЕС и НАТО, докато не бъде разрешен казусът.Ако Украйна е сериозна относно задълбочаването на връзките с ЕС и НАТО, трябва да спре екстремистите, каза Сиярто.Някои анализатори в Украйна обвиняват Унгария, че действа в интерес на Русия.", "date": "2018.02.27", "title": "Унгария привика посланика на Украйна заради екстремизъм"}
{"url": "https://news.bg/health/lekarskiyat-sayuz-pritesnen-che-nrd-nyama-da-se-podpishe.html", "text": "С отворено писмо до обществото и медиите Българският лекарски съюз - БЛС изразява крайно обезпокоение от създалата се възможност за отказ от подписване на Националния рамков договор - НРД 2018 г.След активни двумесечни преговори с НЗОК и постигнати договорености, които биха могли да внесат стабилност в системата на здравеопазването и да гарантират продължаващите здравни грижи на българските граждани, НС на НЗОК неглижира подписването на рамков договор, което по закон следва да се случи утре, 28 февруари, 2018г., обясняват лекарите.БЛС все още не е получил информация за проведено гласуване и решение на НС на НЗОК относно подписване на НРД - 2018 г.Едновременно с това председателят на БЛС д-р Грозев е получил по телефона покана за среща с премиера Б. Борисов, която ще се състои на 28.02.2018 г. от 11.00 ч.Покана са получили и представителите на Български зъболекарски съюз и Министерство на здравеопазването.БЛС счита, че с безотговорното си поведение, НС на НЗОК дава ход на едностранно административно налагане на регулации в системата на здравеопазване, което предполага незачитане потребностите на пациентите от подобряване качеството на здравните услуги у нас и поставяне заетите служители в сектора в неприемливи условия на труд.\"Дали преговорите са предварително планирана имитация, с ясното съзнание от страна на управляващите, че ще бъдат бламирани на финала? Или управлението на здравеопазването е толкова лошо, че дори и управляващите не са наясно колко нестабилна е системата? Или желанието на управляващите е да определят командно-административно процесите в здравеопазването?\", коментират БЛС.В отворено си писмо Българският лекарски съюз допълва:Припомняме, скандал с дълговете на НЗОК се разрази след като преди седмица здравният министър Кирил Ананиев . Причината беше, че проф. Плочев не е информирал Надзорния съвет на НЗОК, не е уведомил и самия министър, а директно се обърнал към законодателния орган за актуализиране на бюджета. Пари трябвали, за да се платят дългове към чужди каси. Тогава Плочев изнесе близки до коректните данни.Паралелно със скандала с НЗОК финансовият министър Владислав Горанов призова НРД да не бъде подписвам, докато не станат ясни докрай финансовите параметри и възможности. Тогава от Лекарския съюз остро възразиха, че министърът няма никакви правомощия да иска това. От самата съсловна организация са доволни от договореното през тази година и изказаха не веднъж подкрепата си за НРД. .", "date": "2018.02.27", "title": "Лекарският съюз притеснен, че НРД няма да се подпише"}
{"url": "https://news.bg/weather/polovinata-strana-v-zhalto-zaradi-stud-i-snyag.html", "text": "Жълт код е обявен в повечето области на страната за сряда. Това съобщиха от НИМХ на БАН. Той в сила за областите Бургас, Варна, Велико Търново, Видин, Враца, Габрово, Добрич, Ловеч, Монтана, Плевен, Разград, Русе, Сливен, София, София Област, Търговище и Шумен. За областите Благоевград, Кърджали, Кюстендил, Пазарджик, Пловдив, Смолян, Стара Загора, Хасково и Ямбол кодът не е в сила. Минималните температури ще са под минус 8°, а и максималните ще остават под 0 градуса.Ще вали и сняг в част от областите. Количествата ще бъдат до 20 л./кв.м. и ще се образува и нова снежна покривка - 5-15см. До края на денонощието валежите ще спират. ", "date": "2018.02.27", "title": "Половината страна в жълто заради студ и сняг "}
{"url": "https://news.bg/int-politics/bum-na-antisemitizma-v-sasht.html", "text": "Инцидентите, свързани с антисемитизъм в САЩ, са нараснали с 57%. Това обявиха от Лигата за борба с клеветата, като това е най-голямото увеличение в рамките на една година, откакто еврейската организация за граждански права е започнала да събира данни по темата през 1979 г., съобщава \"Гардиън\".Близо 2000 случая на тормоз, вандализъм и физическо насилие са били регистрирани, което е най-големият брой инциденти, свързани с антисемитизъм от 1994 г. насам.Възходът на антисемитизма идва на фона на нарастващата грубост, поощряването на групи, разпространяващи омраза и нарастването на разделението в американското общество, предупреждава директорът на Лигата за борба с клеветата Джонатан Грийнблат.\"Стечение на прояви през 2017 г. доведоха до нарастване на нападенията над нашата общност - от бомбени заплахи, оскверняване на гробища, демонстрации на бели супремасисти в Шарлътсвил, до деца, които тормозят деца в училище\", посочва Грийнблат.Нарастването на броя на антисемитските прояви се дължи отчасти на обстоятелството, че повече хора съобщават за инциденти, отколкото когато и да било преди, допълват от Лигата за борба с клеветата, като допълват, че нейният персонал независимо потвърждава достоверността на всяко твърдение.За инциденти във всички 50 американски щата се съобщава за първи път от 2010 г. насам, като по-голям брой са отчетени в райони с големи еврейски популации.Администрацията на американския президент Доналд Тръмп е обвинявана, че не осъжда религиозния фанатизъм. Еврейски организации смъмриха президента през миналата година за това, че не е споменал евреите или антисемитизма в изявление за Холокоста.", "date": "2018.02.27", "title": "Бум на антисемитизма в САЩ"}
{"url": "https://news.bg/world/brad-parskeyl-e-shefat-na-predizbornata-kampaniya-na-tramp-za-vota-prez-2020-g.html", "text": "Брад Парскейл ще е мениджърът на предизборната кампания на президента на САЩ Доналд Тръмп през 2020 г., съобщава АП.Парскейл е бившият експерт по цифрови технологии в предизборния щаб на Тръмп.Източник, запознат с информацията, потвърди направения от Доналд Тръмп избор. Първи съобщи за информацията консервативният сайт Drudge Report.Американският лидер многократно заявява, че възнамерява да се бори за втори мандат през 2020 г. Още в деня на встъпването си в длъжност Тръмп внесе документите за организиране на комитет за преизбирането му. Първото предизборно мероприятие на американския лидер за 2020 г. бе на 18 февруари 2017 г. във Флорида.Парскейл е консултант по цифрови технологии в Остин. Той е в близки отношения с Джаред Къшнър. Парскейл водеше цифровите операции по време на кампанията на Тръмп през 2016 г. Преди това е работил за организацията на американския лидер.", "date": "2018.02.27", "title": "Брад Парскейл е шефът на предизборната кампания на Тръмп за вота през 2020 г. "}
{"url": "https://news.bg/crime/valnenieto-potopi-korab-v-pomorie.html", "text": "Корабът \"Кук\" е потънал в пристанището на Поморие. Силното вълнение е потопило плавателния съд.Корабът е потънал снощи на пасажерското пристанище в черноморския град. Корабът функционира през лятото като прави туристически обиколки на Бургаския залив и кратки круизи до Созопол и остров Св. Анастасия.Кметът на града Иван Алексиев обясни, че собственикът на кораба е бил предупреден да укрепи по-добре кораба заради предстоящото усложняване на метеорологичната обстановка, съобщи БНР.\"За жалост, той не е реагирал. Снощи са го търсили към 3 - 4 пъти, също не е реагирал. Къса въжета, удря борда в пристанището, пука борд, пълни се с вода и потъва. Другата щета е в рибарското пристанище. При обръщане на вятъра влиза една насрещна вълна, която събира лодките. За радост, няма потънали, а само пострадали. Цяла нощ там са работили всички от пристанището, моряци, собственици на плавателни съдове\",изтъкна Алексиев.За да бъдат извадени лодките на пристанището е изпратена техника още сутринта. Щети има нанесени по крайбрежната алея, след подобряване на времето, те ще бъдат отстранени,обеща кмета на града.Бурята нанесе щети и в Несебър. Поради лошото време охраняемата дига е поддала при плаж Слънчев бряг-север, като е наводнила ивицата и крайбрежната алея. Наводнени са и заведения в близост до брега.В останалата част дигата е намалила височината си, но все пак е успяла да спаси обектите. На Южния плаж в Несебър морето е стигнало до хотелите. Дигата е изчезнала и на практика е \"изядена\" от морето. След като то се отдръпне, ще се види точно какви са щетите. Министерство на туризма поддържа постоянна връзка с наемателите на двата морски плажа.", "date": "2018.02.27", "title": "Вълнението потопи кораб в Поморие"}
{"url": "https://news.bg/regions/sastoyanieto-na-patishtata-v-stranata-kam-17-30-ch-1.html", "text": "Температурите са в интервала от -12° до +2°. Това съобщиха от АПИ. Температури от метеостанциите на АПИ в °C:- проход \"Предела\": -6,8°- Кресна: -0,3°- проход \"Република\": -9,3°- Костандово: -5,6°- проход \"Шипка\": -14,9°- проход \"Петрохан\": -17,5°Пътните настилки са мокри, на местата със снеговалеж, в планинските и усойни райони - частично заснежени, заледени и обработени.2. Обстановка /състояние/ по РПМ:2.1. Проходи:2.1.1. Ограничения по проходите за текущия период:-\"Печинско\" - забранен за МПС над 12 т с ремаркета и полуремаркета; задължително движение за всички МПС с вериги;- \"Превала\" - забранен за МПС над 12 т с ремаркета и полуремаркета; задължително движение за всички МПС с вериги;- \"Пампорово\" - забранен за МПС над 3,5 т; задължително движение за всички МПС с вериги;- \"Рожен\" - забранен за МПС над 12 т с ремаркета и полуремаркета; задължително движение за всички МПС с вериги;- \"Обзорски\" - забранен за МПС над 12 тона;- \"Ришки\" - забранен за МПС над 12 тона;- \"Републиката\" - забранен за МПС над 12 тона;- \"Твърдишки\" - забранен за всички МПС;2.1.2. Временни ограничения по проходите:- \"Котленски\" - затворен за МПС над 12 тона;- \"Предел\" - затворен за МПС над 12 тона;- \"Троянски\" - забранен за всички МПС;2.1.3. Целогодишни ограничения за движение по проходите:- \"Върбишки\" - затворен за всички МПС;- \"Златишки\" - затворен за всички МПС;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Петрохан\" - забранен за МПС над 12 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.2.2. Автомагистрали:- А1 \"Тракия\": няма въведени ограничения;- А2 \"Хемус\":", "date": "2018.02.27", "title": "Състоянието на пътищата в страната към 17:30 ч."}
{"url": "https://news.bg/world/pod-50-ot-podvodnitsite-i-samoletite-na-germaniya-v-eksploatatsiya.html", "text": "По-малко от половината германски подводници и бойни самолети са готови за експлоатация. Това става ясно от правителствен доклад, цитиран от \"Ройтерс\".Липсващи резервни части и недостатъци в качеството в момент на увеличен брой на операциите означава по-малко от половината подводници, самолети и някои други ключови оръжия на Германия са подготвени за използване, се подчертава в доклада на военното министерство от 106 страници до парламента.В документа се говори за \"незадоволителната готовност\" на много ключови оръжейни системи.Той потвърждава същината на изнесен през миналата седмица парламентарен доклад, който посочва големи, трайни пропуски във военния персонал и бойната техника.В доклада се казва, че подготвеността се подобрява бавно, като 550 повече оръжия са достъпни през 2017 г. в сравнение с 2014 г. Но повече време и пари са необходими да се възстановят въоръжените сили след десетилетия на намаляване на разходите.\"\", каза военният министър Урсула фон дер Лейен пред вестник Passauer Neue Presse.Ако одобри, евентуално новото коалиционно правителство ще получи 10 милиарда евро към бюджета за отбрана през следващите 4 г.Германия рязко оряза парите за отбрана след края на Студената война, но започна да ги увеличава след анексирането на Крим от Русия през 2014 г.В новия доклад се посочват \"пропуски в качеството\" на военнотранспортен самолет A400M. Само три от доставените 15 са били подготвени за използване през 2017 г. Също така само 39 от 128 изтребителя Eurofighter са били оперативни през изминалата година заради дългосрочна поддръжка вследствие на недостиг на части.В момента Германия провежда 13 мисии в чужбина, които са за сметка на \"базисни операции\".", "date": "2018.02.27", "title": "Под 50% от подводниците и самолетите на Германия в експлоатация"}
{"url": "https://news.bg/society/bez-informatsionni-tehnologii-nyama-badeshe.html", "text": "Държавният глава Румен Радев награди преподавателя д-р Светлин Наков със специалната награда на Българската асоциация по информационни технологии (БАИТ) за 2017 г. Наков получи приза заради заслугите си, че е запалил хиляди млади хора да се насочат към програмиране и информационните технологии.\"За мен е огромна чест да връча тази награда на господин Наков\", заяви държавният глава. \"Без информационни технологии и комуникации няма бъдеще\", категоричен е Румен Радев.Наградата се връчва за значим принос в развитието на информационните и комуникационни технологии. Наков е носител и на наградата \"Джон Атанасов\" на президента на Република България.Президентът изтъкна, че Наков е поел една просветителска мисия. \"Да работи за младите хора, за нашето бъдеще, да работи за формиране на съзнание и отговорности у младите хора, защото истината е в дигиталното бъдеще\", изтъкна Радев.\"Не можем да говорим за модернизиране на България без развитието на информационните и комуникационните технологии\", категоричен е президентът. \"Това е най-бързо развиващият се сектор в нашата икономика и то с едни много смели крачки и с най-голяма добавена стойност\", подчерта Румен Радев.", "date": "2018.02.27", "title": "Без информационни технологии няма бъдеше"}
{"url": "https://news.bg/bulgaria/karadaya-vse-oshte-ne-kazva-poema-li-dps-kam-izbori.html", "text": "Властимащите непрекъснато да генерират скандали, дори конфликти, дори между институциите - това са тревожни неща с оглед на стабилността на страната. Тези скандали пораждат напрежение в обществото, коментира лидерът на ДПС Мустафа Карадайъ.На въпрос дали ДПС ще поеме курс към предсрочни избори, Карадайъ заяви: \"Това все още не сме го казали.\"Той коментира и други актуални въпроси. Това заяви председателят на ДПС Мустафа Карадайъ, цитиран от \"Нова\". Той направи изявлението след края на заседанието на парламентарната група и Централното оперативно бюро, което се проведе при почетния председател на партията Ахмед Доган., заяви Карадайъ по повод оставката на енергийния министър Теменужка Петкова.  Припомняме, че от няколко дни скандалът покрай сделката с ЧЕЗ е най-коментираната тема у нас. На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата, закупила ЕРП-то - Гинка Върбакова.Някой иска да повтори февруарските събития, същите събития, но с други изпълнители, заподозря премиерът Бойко Борисов. Този път оставки няма да има, увери Борисов. Припомняме, през след протести заради получени огромни сметки за ток. Обещавам на тези хора да ги разнищя до край, зарече се още той и се закани подред до край да гони \"тези гадове\", визирайки тези, които му спретнали сценария с ЧЕЗ.Борисов отново обясни, че сделката е осъществена в Чехия. До тук нищо лошо, коментира той. Заради атаката към него е . Никой от правителството не стои зад Гинка от Пазарджик, отсече отново премиерът. Руско-грузински офшорки стояли зад сделката, показват данните от чешкия му колега. И български банки с проблеми в миналото са замесени в сделката.Властта подготвя промени в закона за енергетиката. Подобни фирми няма да влияят върху обекти от националната сигурност, категоричен е министър-председателя. На брифинга стана ясно, че е напълно възможно държавата да придобие блокираща квота при такива стратегически сделки. Иначе от една година се говорело за продажбата на ЕРП-то.", "date": "2018.02.27", "title": "Карадайъ все още не казва поема ли ДПС към избори"}
{"url": "https://news.bg/world/norvegiya-zabranyava-poluavtomatichnite-orazhiya-ot-2021-g.html", "text": "Норвегия планира да забрани полуавтоматичните оръжия през 2021 г. - десетилетие след нападението на крайнодесния екстремист Андерш Брайвик, който изби 69 души. Това съобщи норвежки депутат, цитиран от АФП.Дясното правителство на малцинството излезе с предложение за забрана на полуавтоматичните оръжия през 2017 г.\"\", каза Петер Фрьолих, консервативен член на Комисията по правни въпроси към парламента.Забраната, която ще влезе в сила през 2021 г., идва на фона на подновения дебат за полуавтоматичните оръжия в САЩ след масовата стрелба в училище във Флорида, при която 17 ученици и учители изгубиха живота си на 14 февруари.Клането в Норвегия стана на 22 юли 2011 г. Преоблечен като служител на полицията и въоръжен с полуавтоматична карабина Ruger Mini-14, Брайвик уби 69 души, повечето от които деца. Няколко часа преди нападението на лагера, той уби 8 души при бомбен атентат пред правителствена сграда в Осло.В доклад от 2012 комисия, получила задача да изготви заключения от атаките, призова за забрана на полуавтоматичните оръжия. Това е едната от общо 31 препоръки.Законопроектът позволява няколко изключения, особено относно спортна стрелба.Фрьолих подчерта, че дългото подготвяне на предложението е заради факта, че много ловци в Норвегия използват полуавтоматични оръжия. Не е ясно как новото законодателство ще засегне ловците.39-годишният Брайвик беше осъден на 21 г. затвор през 2012 г.", "date": "2018.02.27", "title": "Норвегия забранява полуавтоматичните оръжия от 2021 г. "}
{"url": "https://news.bg/world/liderite-na-kndr-izpolzvali-brazilski-pasporti-pri-kandidatstvane-za-zapadni-vizi.html", "text": "Лидерът на Северна Корея Ким Чен-ун и баща му Ким Чен Ир са използвали фалшиви бразилски паспорти при кандидатстване за визи за посещения в западни държави през 90-те години на миналия век.Това разкриха петима високопоставени източници от западноевропейски служби пред \"Ройтерс\".Фотокопията на бразилските паспорти, видени от осведомителната агенция, не са били публикувани преди.\"Те са използвали тези бразилски паспорти, които ясно показват снимките на Ким Чен-ун и Ким Чен Ир в опит да се сдобият с визи от чужди посолства\", каза един от източниците.\"Това показва желанието за пътуване и посочва опитите на управляващото семейство да открие възможен път за бягство\", добави той.Посолството на КНДР в Бразилия отказва коментар. Външното министерство на латиноамериканската държава обяви, че разследва информацията.Бразилски източник, пожелал анонимност, каза, че въпросните два паспорта са били легитимни документи, когато са били изпратени като празни на консулствата за издаване.Другите четирима източници от западноевропейските служби потвърдиха, че двата бразилски паспорта със снимки на двамата лидери на КНДР са използвани за получаване на визи в най-малко две западни държави.Не е ясно дали са издадени някакви визи.Според източниците паспортите може също да са били използвани за пътуване до Бразилия, Япония и Хонконг.През 2011 г. японският вестник Yomiuri Shimbun писа, че Ким Чен-ун е посетил Токио като дете, използвайки бразилски паспорт през 1991 г.На двата 10-годишни паспорта има печат \"Посолство на Бразилия в Прага\" с дата 26 февруари 1996 г. Източниците поясниха, че технология за лицево разпознаване е потвърдила, че на снимките са двамата ръководители на КНДР.", "date": "2018.02.27", "title": "Лидерите на КНДР използвали бразилски паспорти при кандидатстване за западни визи"}
{"url": "https://news.bg/politics/balgariya-da-zasili-prisastvieto-si-na-pazari-izvan-es-ochakva-rumen-radev.html", "text": "България се стреми да създаде необходимата среда, за да привлича стратегически чуждестранни проекти и инвеститори. Това заяви президентът Румен Радев по време на среща с генералния директор на Световната търговска организация (СТО) Роберто Азеведо в сградата на президентската администрация.Румен Радев изрази желанието на страната ни да засили присъствието си и на нови пазари извън Европейския съюз, където потенциалът за търговия е голям, но все още не е напълно реализиран.Държавният глава благодари за подкрепата, която България получава от СТО за покриване на стандартите на съвременната търговия.Регионалните инициативи и подкрепата за регионалната интеграция подобряват ефективността на глобалната търговия, беше общата позиция на Румен Радев и Роберто Азеведо. \"България има своя опит и традиции в търговията с различни партньори по света, спазва стандартите за отвореност и има важна роля за активизирането на икономическия обмен с региона на Западните Балкани\", заяви Роберто Азеведо.Според него страната ни има ключово местоположение в Източна Европа на фона на динамично развиващата се дигиталната икономика на услугите.", "date": "2018.02.27", "title": "България да засили присъствието си на пазари извън ЕС, очаква Румен Радев"}
{"url": "https://news.bg/politics/babish-gotov-da-dade-dokumentite-po-sdelkata-na-chez.html", "text": "Министър-председателят Бойко Борисов поиска от чешкия си колега информацията, с която чешкото правителство разполага, относно сделката с ЧЕЗ. Данните да бъдат предоставени на българските компетентни органи, иска премиерът.Премиерът Бабиш получил информация от Надзорния съвет на дружеството. Тяхната позиция е, че продажбата е напълно законосъобразна и не представлява риск за никоя от страните.Купувачът е проверен от чешка страна. Проверени са способността на \"Инерком\" да управлява електроенергийното дружество в България, произхода на средствата за заплащане на активите. Проверката не е показала съществуването на проблеми за осъществяване на сделката.Бабиш е готов да съдейства. Той обеща, че ще предостави на българските власти материалите с резултатите от проверките.Борисов от своя страна съобщи, че вече е възложил на ДАНС и на НАП проверки на купувача и на обстоятелствата около сделката и е поискал съдействието на КФН и КЕВР по случая.Бойко Борисов е загрижен от намеренията на дружеството, в което чешката държава притежава 63%, да продаде активите си на компания, която не се е доказала на пазара.Премиерът изтъкна, че ЧЕЗ България е част от националната сигурност на държавата. Тревогите от липсата на прозрачност при сделката били основателни.Припомняме, по-рано днес председателят на КЕВР Иван Иванов увери, че заемът, който ще вземе г-жа Върбакова няма да натовари българските граждани и няма да бъде плащан през цената на тока. Иванов обясни, че КЕВР може да се намеси при прелицензиране и тогава, когато се продава обособена част от лицензираното дружество, а случаят към момента не е такъв. ", "date": "2018.02.27", "title": "Бабиш готов да даде документите по сделката на ЧЕЗ"}
{"url": "https://news.bg/world/fed-silni-perspektivi-pred-ikonomikata-na-sasht-i-ochakvano-vdigane-na-lihvata.html", "text": "Гуверньорът на Федералния резерв Джеръми Пауъл направи първия си публичен коментар като лидер на централната банка на САЩ, съобщава АП.Той заяви пред Конгреса, че перспективата за американската икономика \"остава силна\" въпреки турбуленцията на пазарите през последните седмици.Пауъл подчерта, че светлите перспективи за растеж и трудова заетост ще позволят на резерва да продължи постепенно увеличаване на основната лихва. През миналата година резервът три пъти вдигна лихвата и сега сигнализира, че ще го направи още три пъти през 2018 г.Гуверньорът на Федералния резерв похвали Джанет Йелън за важния й принос по време на четиригодишното управление на резерва. Йелън е първата жена, ръководила финансовата институция. Пауъл подчерта, че двамата са работили заедно за осигуряване на \"плавен преход на управлението и продължаване на валутната политика\".", "date": "2018.02.27", "title": "ФЕД: Силни перспективи пред икономиката на САЩ и очаквано вдигане на лихвата"}
{"url": "https://news.bg/politics/premierat-na-chehiya-shokiran-ot-sluchvashtoto-s-chez-balgariya.html", "text": "\"Аз съм шокиран от това, което се случва в България. Премиерът Бойко Борисов заяви, че цялата сделка се разследва от различни органи. Аз обаче не разбирам сегашната ситуация изобщо.\" Това заяви чешкият премиер в оставка Андрей Бабиш пред местното издание \"Lidové noviny\" (LN) във връзка със сделката между ЧЕЗ и \"Инерком\" за купуването на активите на дружеството в България.Бабиш заяви, че определено не харесва събитията, които станаха основен политически въпрос у нас през последните дни. По думите му ръководството на ЧЕЗ ще трябва да обясни на Надзорния съвет на дружеството всички обстоятелства около продажбата на българския си активи на пазарджишката фирма \"Инерком\". Според премиера в оставка ръководството на ЧЕЗ и друг път е било критикувано за действията си на Балканите - сделките им били неблагоприятно, непрозрачно и странни.Стана ясно още, че главният изпълнителен директор на ЧЕЗ Даниел Бенеш е уверил премиера Бабиш от самото начало, че сделката е прозрачна и се осъществява с познат партньор (\"Инерком\" бел. ред.). Въпреки това Бабиш иска яснота, защото събитията влияят отрицателно върху сделката.На въпрос дали Бабиш смята, че процедурата по сделката е била прибързана, той заяви, че в чешкото енергийно министерство е намирало сделката за странна. Ръководството на ЧЕЗ обаче уверило управляващите, че всичко е наред. \"Въпреки това ...\", допълни Бабиш.\"Действията на ЧЕЗ в България не са печеливши\", обобщи Бабиш.", "date": "2018.02.27", "title": "Премиерът на Чехия шокиран от случващото с ЧЕЗ България"}
{"url": "https://news.bg/your-voice/lazha-obrechena-na-smart.html", "text": "Ендемично е за ръководството на Азербайджан да говори само за собственото си тълкуване на историята и то по начин, който наподобява на идеологията на Гьобелс: \"Ако кажеш достатъчно голяма лъжа и я повтаряш, хората евентуално ще повярват в нея\".Още от годините на СССР народът на самоопределения Нагорни Карабах (Арцах) се бори за признаването на статута си, гарантиран му от международното право. Правните искания на карабахци да упражнят изконното си право на самоопределение бяха посрещнати с антиарменски погроми в азербайджанския град Сумгаит, намиращ се на 26 километра от Баку. Тези събития, осъществени под мотото \"Смърт на арменците\", бяха въплъщение на политиката на ксенофобия, етническо прочистване и депортация на арменците.Извършените тогава жестокости бяха причината, поради която Андрей Сахаров - носител на Нобелова награда за мир, пише, че \"дори и някои да са се съмнявали в това преди Сумгаит, никой не вижда морална възможност да настоява за териториалното единство на Нагорни Карабах и Азербайджан след тази трагедия\".Отговорът на официален Баку на стремежа на хората от Нагорни (Планински) Карабах да упражнят правото си на самоопределение станаха погромите и етническото прочистване на арменското население, а реакцията срещу прилагането на това право през 1991 г. въз основа на тогава съществуващото законодателство на СССР и нормите на международното право бе мащабната война, предприета против новонезависимия Арцах, придружена с груби нарушения на международното хуманитарно право.Точно преди 26 години азербайджанските въоръжени сили започнаха системното бомбардиране на столицата на Нагорни Карабах - Степанакерт, която по това време се превърна в убежище за бежанците, избягали от погромите в Сумгаит, Баку и други градове на Азербайджан. На 13 февруари 1992 г., нарушавайки международните конвенции, Азербайджан започна да използва множество ракетни установки BM-21 \"Grad\" в жилищните райони на Степанакерт. Ходжалу беше една от седемте огневи позиции, използвани за обстрелването на Степанакерт. Дори през съветския период това населено място имаше стратегическо значение, тъй като се намираше на кръстопътя, свързващ Степанакерт с други райони на Карабах. Освен това, през 70-те години на миналия век единственото летище в автономната република бе построено точно до Ходжалу, което по време на блокадата на Арцах бе единствената портална точка към външния свят. По този начин до 1992 г. стана очевидно, че неутрализирането на огневата позиция на Ходжалу е наложително за физическото съхраняване на населението както на Степанакерт, така и на Карабах като цяло. Операцията по неутрализирането на тази огнева позиция започна на 25 февруари 1992 г.В продължение на месеци силите за самозащита на обявилата независимост република информираха азербайджанската страна с всички възможни средства за тази операция, за нейните цели и за хуманитарния коридор, оставени за евакуацията на населението от Ходжалу.Днес Азербайджан продължава да изкривява фактите за кървавите събития край град Агдам, които той нарича \"Ходжалийската трагедията\". Самите факти от тези събития повдигат много въпроси и азербайджанските лидери дори и след 26 години все още предпочитат да запазят отговорите зад седем ключалки.Защо Азербайджан не успя да организира евакуацията на населението на Ходжалу?Ето  - председател на Комитета за разследване на събитията в Ходжалу:Както вече споменахме, силите за самозащита на Нагорни Карабах оставиха хуманитарен коридор за народа на Ходжалу, повечето от които безопасно стигнаха до Агдам. Бившият кмет на Ходжалу дори стигна до Баку. Една група жители на Ходжалу, която успешно пресече териториите под арменски контрол, за съжаление не достигна до Агдам, контролиран от азербайджанската страна.Ето един откъс от думите на : Г-н Мустафаев също говори за основното престъпление, извършено по време на събитията в Агдам - осакатяване на телата, открити няколко дни след събитията. \"Кой е направил всичко това? Аз снимах тук вчера, нямаше такова нещо\", заявява той.Струва си да се повтори, че територията, където телата са открити, е под контрола на Азербайджан.Не е изненадващо, че в Азербайджан има нулева толерантност към съмнението, подозрението или разследващата журналистика по официалната версия на тези събития. Тези, които се осмеляват да говорят открито за тези събития, или бяха убити като Чингис Мустафаев, или бяха вкарани в затвора като журналистката Ейнула Фатулаеев, или заточени като първия президент на Азербайджан Аяз Муталибов (1990-1992 г.).По време на интервюто с чешката журналистка Дана Мазалова, публикувано през април 1992 г., президентът А. Муталибов заяви, че войската на Азербайджанския национален фронт активно пречи и всъщност възпрепятства евакуацията на местното цивилно население от зоната на военната операция през планинските пасажи, оставени отворени от арменците на Карабах. Надеждата и намерението на азербайджанската опозиция бе да се използват цивилни загуби от такова ниво, които да подбудят народно въстание срещу режима на Баку и да завладеят юздите на властта.Нека не забравяме, че повече от 700 жители на Ходжалу не са напускали селото и са отведени до Степанакерт, където им беше предоставена храна и медицинска помощ. Два дни по-късно те бяха прехвърлени към азербайджанската страна без никакви предварителни условия.Азербайджанското ръководство все още не е отговорило на въпросите, повдигнати от самите азербайджанци. Междувременно то усвои изкуството да изкривява горепосочените факти, за да обвинява другите за престъпленията си и да избяга от отговорността, докато се опитва да създаде измислена противоположност на клането, извършено спрямо арменците в Сумгаит, Баку, Кировабад, Марага.Събитията в Сумгаит се превърнаха в прецедент на безнаказаност и дори на прослава на убийствата на мирните арменски граждани - нещо, на което станахме свидетели по-късно, по време на арменските клане из други места в Азербайджан.Ръководството на Азербайджан продължава да внушава омраза към арменците. Това насърчава такива престъпления като бруталното убийство на Гурген Маргарян, който през 2004 г. беше посечен в съня си от Рамил Сафаров, когато двамата участваха в курс на обучение в НАТО в Будапеща. По-късно убиецът беше обявен за национален герой на Азербайджан.Дори и наскоро, по време на агресията срещу Арцах през април 2016 г., светът стана свидетел на резултатите от държавната политика на арменофобия в Азербайджан. Обезглавяването в стила на Ислямската държава на Кярам Слоян и на двама други военнослужещи от Нагорни Карабах или бруталното убийство и осакатяване на едно възрастно семейство в село Талиш, както и възнагражденията, дадени на извършителите на тези военни престъпления от президента на Азербайджан, са отвратителни и трябва да бъдат осъдени от цялата международна общност.", "date": "2018.02.27", "title": "Лъжа, обречена на смърт"}
{"url": "https://news.bg/int-politics/prezidentat-na-kazahstan-zabrani-na-pravitelstvoto-da-govori-na-ruski.html", "text": "Казахстан продължава да разхлабва културната си обвързаност с бившите си политически господари в Москва, след като днес влезе в сила забрана за говорене на руски език по време на заседанията на правителството, въпреки че много министри го предпочитат пред родния си казахски език, съобщава \"Ройтерс\".Президентът Нурсултан Назарбаев, който притежава широки правомощия и който обръща голямо внимание на общественото мнение, е издал заповедта по темата вчера.Единственият лидер от съветската епоха, който все още е на власт, 77-годишният Назарбаев управлява централноазиатската страна от 1989 г. насам. Той говори и двата езика, като превключва между тях в речите си.Ала мнозина казахстанци, включително някои високопоставени държавни служители, не знаят и двата езика и предпочитат руския, като заседанията на правителството като цяло също са двуезични.Но на днешното заседание, излъчвано на живо по държавната телевизия, само на един министър - образователния Йерлан Сагадиев, е било разрешено да говори на руски език. Изключения за били направени и за властници от провинцията, които са участвали в заседанието по видеовръзка.След обявяването на независимостта на Казахстан много от бившите съветски републики преминаха през процес на скъсване на отношенията с Москва, известен като дерусификация.Казахстан, който започна да се самоуправлява през 1991 г., не се втурна бързо да къса отношенията си с Москва, отчасти защото етническите казахстанци по това време съставляваха по-малко от половината от неговото население.Четири години по-късно Назарбаев направи руския втори официален език в страната.Но в преброяването, проведено през 2009 г., само 62 процента от населението са заявили, че владеят писмено и говоримо казахски език, докато 85 сто са заявили, че владеят руски.Етническият баланс се е променил с времето, като казахстанците съставляват 69 на сто от 18-милионното население на богатата на петрол страна, докато етническите руснаци съставляват само една пета.Руският език обаче продължи да доминира, създавайки публичен натиск правителството да насърчава казахския език по-активно.", "date": "2018.02.27", "title": "Президентът на Казахстан забрани на правителството да говори на руски"}
{"url": "https://news.bg/world/za-parvi-pat-prokuraturata-na-izrael-direktno-svarza-netanyahu-s-koruptsionen-sluchay.html", "text": "За първи път прокуратурата на Израел директно свърза премиера Бенямин Нетаняху с корупционен случай, пише местният вестник \"Аарец\".Нетаняху е разследван по няколко случая. Първият случай, наречен \"Случай 1000\", е свързан с получаване на подаръци от милиардери в замяна на услуги, а вторият - \"Случай 2000\", се отнася до преговори между Нетаняху и издател на вестник за оказване на влияние на медийния пазар.Новият случай, наречен \"Случай 4000\", е свързан с израелския телекомуникационен гигант Bezeq. По-рано този месец стана ясно, че бившият директор в министерството на комуникациите Шломо Филбер е заподозрян за насърчаване прокарването на регулация за стотици милиони долари в полза на израелската телекомуникационна компания Bezeq. В замяна новинарският сайт Walla!, собственост на компанията, е трябвало положително да отразява Нетаняху и семейството му.Днес за първи път прокуратурата директно свърза Нетаняху с корупционния случай.По време на изслушване Йехудит Тирош от прокуратурата заяви, че това е много сериозна афера на даване и получаване на подкупи. Представителят добави, че има реални подозрения, които са базирани на доказателства за възпрепятстване на разследването от двама заподозрени.Става въпрос за Нир Хефец, бивш говорител на семейство Нетаняху, и Шаул Елович, който притежава контролния пакет акции в Bezeq. И двамата са основните заподозрени в \"Случай 4000\".И двамата са в ареста до края на седмицата.", "date": "2018.02.27", "title": "За първи път прокуратурата на Израел директно свърза Нетаняху с корупционен случай"}
{"url": "https://news.bg/society/blizo-3000-trudovi-zlopoluki-u-nas-za-2017-g.html", "text": "Близо 3000 са трудовите злополуки у нас през 2017 г., показва годишна оперативна информация на Националния осигурителен институт (НОИ).Инцидентите по време на работа през миналата година са общо 2911.Данните на НОИ сочат, че 2318 от тях са станали на работното място. Останалите 593 инцидента са при отиване или връщане от работа.При 20 от общо 21 икономически сектора са допуснати наранявания при изпълнение на служебни задължения.Регистрирани инциденти няма само в сектора, който обединява дейностите на домакинства като работодатели и като производители на стоки и услуги за собствено потребление.Преработващата промишленост е с най-много трудови инциденти. В сектора през 2017 г. са допуснати общо 575 злополуки. На второ място по брои инциденти е секторът \"Транспорт, складиране и пощи\" с 368 злополуки. В негативната класация следват \"Търговия; ремонт на автомобили и мотоциклети\" с 241 инцидента и \"Строителство\" със 175.Най-малко трудови злополуки има при дейности на екстериториални организации и служби - 3 инцидента и при операции с недвижими имоти - 11.Тази година при трудови злополуки живота си са изгубили 94 души. Те са регистрирани в 13 икономически сектори. От тях 79 са станали на работното място. Най-много са трагичните случаи в \"Строителство\" (18); \"Транспорт, складиране и пощи\" (17); \"Преработваща промишленост\" (12) и \"Търговия; ремонт на автомобили и мотоциклети\" (7).През 2017 г. броят на трудовите злополуки е с 63 повече от предходната година.Най-съществено покачване има при \"Сухопътен транспорт\", \"Търговия на едро, без търговията с автомобили и мотоциклети\" и \"Горско стопанство\". Намаляват трудовите инциденти при \"Добив на метални руди\", \"Строителство на съоръжения\" и \"Складиране на товари и спомагателни дейности\".", "date": "2018.02.27", "title": "Близо 3000 трудови злополуки у нас за 2017 г. "}
{"url": "https://news.bg/crime/prokuraturata-predade-na-sada-ilko-semerdzhiev.html", "text": "Софийската градска прокуратура (СГП) внесе в съда обвинителен акт срещу Илко Семерджиев - заместник министър-председател и министър на здравеопазването в служебния кабинет на Огнян Герджиков. за това, че на 24 март 2017 година е заплашвал изпълнителния директор на Изпълнителната агенция по лекарствата (ИАЛ) към Министерство на здравеопазването. В качеството си на служебен министър на здравеопазването Семерджиев е заплашвал директора на ИАЛ да извърши нещо, свързано с функцията му, а именно - да назначи конкретно лице за заместник-изпълнителен директор на агенцията по лекарствата.Заплахите на Илко Семерджиев са били мотивирани от отказа на изпълнителния директор на ИАЛ да назначи конкретно лице за свой заместник, поради открития конфликт на интереси, съобщава прокуратурата.Семерджиев се подразнил от този отказ и се възползвал от властовата си позиция по отношение на Изпълнителния директор на ИАЛ, заплашвайки го с уволнение, ако не промени решението си.Ако съдът признае Семерджиев за виновен, той може да получи наказание затвор за срок до 6 години.Мярка за неотклонение на Илко Семерджиев остава \"подписка\".Припомняме, Илко Семерджиев бе привлечен като обвиняем от специализирано звено . Обвинението срещу министъра на здравеопазването е в престъпление против реда на управлението.Още тогава Семерджиев обяви, че обвинението срещу него е, защото е . Той обяви и че има редица . Предложеният пък за заместник-директор на Изпълнителна агенция по лекарствата (ИАЛ) д-р Боян Доганов заяви, че Малко след като обаче правителството на Бойко Борисов - 3 встъпи в длъжност, със заповед на тогавашния министър на здравеопазването Николай Петров уволнената от Семерджиев  .", "date": "2018.02.27", "title": "Прокуратурата предаде на съда Илко Семерджиев"}
{"url": "https://news.bg/world/tramp-sklyuchi-sdelka-s-boing-za-dva-novi-samoleta-air-force-one.html", "text": "Белият дом се съгласи да закупи два нови самолета Air Force One (\"Еър Форс 1\"), използван от президента на САЩ, съобщава NBC.Самолетите ще бъдат закупени от гиганта \"Боинг\".Администрацията подчертава, че сделката е относително евтина благодарение на усилията на държавния глава Доналд Тръмп.\"Президентът Тръмп постигна неофициално споразумение с \"Боинг\" за договор с фиксирана цена за новата програма Air Force One\", разкри представител на Белия дом.\"Благодарение на преговорите на президента договорът ще спести на данъкоплатците повече от 1,4 милиарда долара\", добави представителят.Покупката ще струва на Белия дом 3,9 милиарда долара, като преди неофициалното споразумение два самолета и съответните разходи са се изчислявали на над 5 милиарда долара.Президентът работи по преговорите с \"Боинг\" за нова сделка от края на 2016 г., когато се оплака в \"Туитър\" за цената на проекта и заплаши да отмени поръчката.Първоначално разходите по договора бяха за около 3 милиарда долара, но впоследствие цената се качи.Новите самолети ще заменят остарелите, които все още се използват. Те са още от ерата на Роналд Рейгън.", "date": "2018.02.27", "title": "Тръмп сключи сделка с „Боинг” за два нови самолета Air Force One"}
{"url": "https://news.bg/int-politics/hokat-erdogan-zaradi-obeshtanite-pochesti-na-momiche-ako-zagine-za-turtsiya.html", "text": "Турският президент Реджеп Тайип Ердоган беше подложен на остри критики заради това, че каза на малко момиченце, облечено във военна униформа, че ще бъде почитано като мъченик, ако загине за Турция, съобщава \"Асошиейтед прес\".Ердоган забеляза плачещото и приветстващо 6-годишно момиче Амин Тирас, докато изнасяше реч на конгреса на своята управляваща Партия на справедливостта и развитието в град Караманмараш в събота, и я извика да се качи на сцената.След като се опита да утеши момичето, като я целуна по двете бузи, Ердоган каза на тълпата: \"Тя има турско знаме в джоба си. Ако стане мъченик, по волята на Бог, това знаме ще бъде положено върху нея.\"Някои хора бяха втрещени и разкритикуваха остро турския президент, включително в \"Туитър\". Един от потребителите коментира, че задължението на държавата е да защитава децата, а не да ги \"убива\". Друг потребител пък подчерта: \"Ако не желаете смъртта на дете, никога не казвате: \"По волята Божия\".Действията на Ердоган идват на фона на засилените националистически настроения заради военната операция на Турция срещу сирийските кюрди в Африн.През последните седмици деца, облечени в униформи на командоси или рецитиращи националистически стихотворения, се появиха на много мероприятия, на които Ердоган присъства.Ясар Окутан, бивш министър, обвини Ердоган в телевизионно интервю, че използва децата с предизборна цел, тъй като през 2019 г. ще се проведат президентски и местни избори и постави под въпрос дали президентът би казал същото за собствената си внучка.", "date": "2018.02.27", "title": "Хокат Ердоган заради обещаните почести на момиче, ако загине за Турция "}
{"url": "https://news.bg/world/balgari-blokirani-i-na-parizhko-letishte.html", "text": "Нискотарифната авиокомпания \"Уиз Еър\" отмени полет от Париж до София, съобщи дипломатическата ни мисия във Франция. Причина за отменения полет е усложнената климатична обстановка в Европа. Полетът е бил отменен вчера.Информацията на посолството ни в Париж е, че около 130 пътници се намират на летище Буве, някои от тях са български граждани. Пътниците чакат пренасочване и намиране на други подходящи полети. Посолството ни в Париж е провело разговори с местното представителство на авиокомпанията. Сънародниците ни са получили на електронната си поща предложение с възможностите за придвижване с други полети на авиокомпанията.\"Уиз Еър\" е информирало пътниците, че всеки от тях трябва лично да се свърже с представителите на фирмата за анулирани полети на телефоните на авиокомпанията във Франция +33170700852 или в София +35924928367, и да обяви своя избор на полет. Могат да потърсят и представителството на \"Уиз Еър\" на летище Буве.Другата опция пред хората в случай на невъзможност за транспортиране на част от пътниците в рамките на деня, те могат да се настанят в хотела на летището. Блокираните пътници сами трябва да заплатят нощувката си, но от авиокомпанията обещават при представени документи впоследствие да върнат сумите за нощувката.Всички българи, които искат да получат актуална информация или да подадат сигнал за техни близки и познати, могат да го направят на дежурните телефони на българското посолство във Франция: +33 1 45 51 85 90, +33 1 45 51 85 90", "date": "2018.02.27", "title": "Българи блокирани и на парижко летище"}
{"url": "https://news.bg/world/germansko-selo-zapazi-natsistka-kambana-da-im-napomnya-za-tamnite-godini.html", "text": "Жителите на германското село Херксхайм решиха да запазят спорна църковна камбана от времето на нацизма, на която има свастика и надпис \"Всичко за Родината - Адолф Хитлер\", съобщава ДПА.Решението е взето с цел да камбаната да напомня на жителите за тъмното минало на страната. Камбаната ще остане като паметник срещу насилието и несправедливостта и символ за насърчаването на помирението.Камбаната е бронзова и датира от 1934 година. През 2017 година камбаната предизвика известно разделение между жителите на селото, след като църковен органист се оплаква от символите на камбаната. Въпросът бързо придобива популярност.Някои от хората приели надписите и символите на камбаната с ужас, защото са се венчали и са кръщавали децата си под звъна на нацистката камбана. През 2017 година камбаната доведе и до оставката на кмета на общината Роналд Бекер, който беше обвинен, че защитава камбаната, а по този начин и нацистката епоха и идеология.На фона на тези противоречия през месец септември 2017 година църквата решава да извади камбаната от функциониране и да използва другите камбани, с които разполага. Така съдбата на камбаната остана в ръцете на общинския съвет, който е и собственик на съоръжението.Вчера, 26 февруари, в хода на срещата на съвета кметът на Херксхайм Джордж Уокър посочи, че обществото не нужда от яснота. Той цитира и становище на експерт, според което камбаната е историческо наследство и трябва да остане на там, където е, или да се отнесе в музей.В крайна сметка съветът реши да запази камбаната с 10 гласа \"за\" срещу 3 \"против\", а решението беше посрещнато с аплодисменти.", "date": "2018.02.27", "title": "Германско село запази нацистка камбана - да им напомня за тъмните години"}
{"url": "https://news.bg/world/london-i-bryuksel-sas-seriozni-raznoglasiya-za-prehodniya-period-sled-brekzit.html", "text": "Има сериозни различия за преходния период след Брекзит.Това заяви главният преговарящ на ЕС за Брекзит Мишел Барние, цитиран от \"Ройтерс\".Според Барние преходен период с отворен край \"не е възможен\".Той подчерта, че преговорите между Лондон и съюза не напредват достатъчно, за да се гарантира, че Великобритания ще получи споразумение за преходен период след напускането си.\"Има значителни точки на разногласие с Великобритания за това, което разбираме като преходно споразумение, за продължителността на това и условията за такова споразумение\", каза представителят на ЕС на пресконференция.\"Изглежда, че Великобритания би искала да запази тази продължителност отворена, което не е възможно\", каза той и добави, че \"динамично прилагане\" на законите на ЕС във Великобритания по време на приспособителния период след Брекзит е в ущърб на съюза.На фона на тези разногласия все още не сме се договорили за преходния период, подчерта Барние.През миналата седмица британските преговарящи призоваха преходният период да е най-малко 2 г., след като Великобритания официално напусне през март 2019 г. В плана се посочва още, че преходният период не трябва да бъде ограничаван с конкретна дата. ЕС пък настоява да е до края на седемгодишната бюджетна рамка на съюза, която приключва на 31 декември 2020 г.", "date": "2018.02.27", "title": "Лондон и Брюксел със сериозни разногласия за преходния период след Брекзит"}
{"url": "https://news.bg/crime/10-poveche-nepalnoletni-prestapnitsi-otchita-mvr.html", "text": "Министър Валентин Радев изнесе резултати от дейността на МВР през 2017г., както и заложените цели за настоящата година. Вътрешният министър е притеснен от снижаване на възрастта на извършители на престъпления. Основната част от извършителите на престъпления - 35% са на възраст между 18 и 30 години. Непълнолетните лица (14-17 години) са 9%, а малолетните (под 14 години) са 3%. С 10% са се увеличили непълнолетните извършители.Във връзка с опазване на обществения ред и конвенционална престъпност вътрешният министър отбеляза, че в системата през изминалата година са назначени 1000 нови служители, голяма част от които ще работят към мобилните екипи, покриващи малките населени места в областите на страната. Ще продължи и въведената практика за патрулиране на съвместни екипи по време на летния сезон в курортите.Изнесените данни показват, че са регистрирани 95 убийства, което е увеличение с 20% спрямо 2016 г. Разкрити са 94, или 99% от случаите. Разкриваемостта се увеличава с 14 пункта. Най-много умишлени убийства са регистрирани в София-град - 27, Плевен - 11, Стара Загора - 10 и Пловдив - 9.На въпрос задържани ли са извършителите на убийството от миналата седмица на 98-годишния Стефан Янев в столичния квартал \"Люлин\", Радев коментира, че дъщерята и нейният съпруг са задържани и са им повдигнати обвинения.Припомняме,  Мария и Свилен Велеви. Те бяха задържани след убийството на 86-годишният Стефан Янев, който е баща на Мария. Децата, открити в апартамента в \"Люлин\", са на 14, 15 и 19 години. Те са живеели изолирани в жилището в последните години и никога не са посещавали училище. Контактували са само с родителите си. Най-голямото момиче се намира в полицейско управление в София. Двете по-малки деца са предадени на социалните служби в столицата и са настанени временно в специализиран дом.В областта на телефонните измами вътрешният министър заяви, че през 2017 година са регистрирани с 8% по-малко телефонни измами в сравнение с 2016 г. През 2017 г. са разкрити 198 престъпления, или повече от 15% от регистрираните.На въпрос дали в МВР има подадени сигнали за телефонни измамни свързани със Славчо Върбанов, съпруг на председателя на \"Инерком\" Гинка Върбакова, той посочи, че няма постъпили данни и не е искана справка.Припомняме, според лидерът на ДСБ Атанас Атанасов, Гинка Върбакова и Славчо Върбанов са подставени лица в сделката за ЧЕЗ. Те нямат нито управленски опит, нито достатъчно финансов ресурс, за да участват в подобна сделка. Атанасов обясни вчера, че двигателят на семейния бизнес е съпругът на Гинка - Славчо, който е бил и известен на ДАНС покрай афера с фалшиви телефонни импулси, които източвали БТК.Атанасов бе категоричен, че енергоразпределителната система на държавата е част от . По думите му ако българските служби не са проявили интерес, значи някой им е казал да не се занимават с това. На днешния брифинг министър Радев посочи, че темата за битовата престъпност в България ще бъде основен приоритет пред вътрешното ведомство през настоящата година.Той посочи, че мерките, които се предвиждат са в областта на подробния анализ, къде в страната се повишават престъпленията, в назначаването на по-добър и качествен персонал, подготовка на нови кадри в структурата на МВР, както и допълнителен стимул за тяхното задържане.В пътната безопасност, за разлика от битовата престъпност, Радев посочи, че катастрофите са намалели със 7% и за първи път от пет години са намалели тежките катастрофи, загиналите и ранените, в сравнение с 2016 г.Радев изнесе и подробна статистика за престъпността в страната, като основният процент на престъпност в селата е 16%. В градовете Бургас, София и Плевен са регистрирани 104 237 престъпления, като от тях са разкрити 94%.Най-малко престъпления са регистрирани в районите на Силистра, Смолян и Кърджали, където престъпността не надхвърля 1500 на 100 000 души.Зам.-министърът на вътрешните работи Красимир Ципов коментира зачестилите напоследък кражби на автомобили. Той обясни, че през 2017 година са разкрити 318 престъпления, за разлика от 2016 г., когато са установени 369.Ципов посочи, че освен намалелите кражби на коли, вътрешното министерство е успяло да намали административната тежест, да наложи промени в Закон за движение по пътищата и най-важното да облекчи процедурата по регистрация на МПС.По отношение на социалната политика на министерството, министър Радев изрази задоволство от постигнатото и подчерта, че ръководството на ведомството прави всичко необходимо, за да постигне целта за ежегодно увеличение на заплатите на служителите.", "date": "2018.02.27", "title": "10% повече непълнолетни престъпници отчита МВР"}
{"url": "https://news.bg/politics/borisov-nyama-da-podava-ostavka-zaradi-chez.html", "text": "Малко подценихме обстановката. Това призна премиерът Бойко Борисов на извънреден брифинг в парламента за скандала покрай сделката с ЧЕЗ.Борисов отново обясни, че сделката е осъществена в Чехия. До тук нищо лошо, коментира той. Заради атаката към него е .Някой иска да повтори февруарските събития, същите събития, но с други изпълнители, заподозря премиерът. Припомняме, през след протести заради получени сметки за ток.Никой от правителството не стои зад Гинка от Пазарджик, отсече отново премиерът. Руско-грузински офшорки стояли зад сделката, показват данните от чешкия си колега. И български банки с проблеми в миналото са замесени в сделката.Този път оставки няма да има, увери Борисов. Обещавам на тези хора да ги разнищя до край, зарече се още той и се закани подред до край да гони \"тези гадове\", визирайки тези, които му спретнали сценария с ЧЕЗ.Властта подготвя промени в закона за енергетиката. Подобни фирми няма да влияят върху обекти от националната сигурност, категоричен е министър-председателя. На брифинга стана ясно, че е напълно възможно държавата да придобие блокираща квота при такива стратегически сделки. Иначе от една година се говорело за продажбата на ЕРП-то.Толкова ювелирна операция ми спретнаха, ядоса се министър-председателя.Борисов посъветва президента Румен Радев да обсъди сделката с чешкия президент. Няма да дам да ни петнят имената, категоричен е премиерът Борисов.Патриотите не искали оставката на Теменужка Петкова, стана ясно от думите на Борисов. Затова и първо ще се разнищи цялата сделка, преди да се одобри оставката на енергийния министър. Тази стратегия стана ясна тази сутрин след .Нямаме механизъм да спрем тази сделка, обясни още Бойко Борисов. Иначе той ще търси помощ от чуждите служби да проверят сделката и офшорките зад нея.Припомняме, на 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата, закупила ЕРП-то - Гинка Върбакова.Още същия ден самият  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.Още миналата седмица лидерът на социалистите  държавният глава Румен Радев да вземе отношение по сделката, а вчера . Само преди няколко часа , че обмисля дали да не свика Консултативен съвет по националния сигурност заради продажбата.Днес Корнелия Нинова се закани да извади .От вчерашно интервю на Гинка Върбакова, собственичка на пазарджишката фирма \"Инерком\", която купи активите на ЧЕЗ у нас, стана ясно, че  (КЕВР).  от шефа на Комисията Иван Иванов.Едновременно с това скандалът достигна и самата Чехия, като изданието Lidové noviny започна собствено разследване. Днес то излезе с информацията, че , въпреки че според вчерашната публикация половината от сделката  Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че .", "date": "2018.02.27", "title": "Борисов няма да подава оставка заради ЧЕЗ"}
{"url": "https://news.bg/politics/ostavkata-na-temenuzhka-petkova-vse-oshte-pod-vapros.html", "text": "Премиерът Бойко Борисов е изискал информация за продажбата на ЧЕЗ на \"Инерком\" от колегата си Андрей Бабиш. Това обяви председателя на ПГ на ГЕРБ Цветан Цветанов след спешно заседание на коалиционния съвет в Министерски съвет. Той посочи, че там (Чехия, бел.ред) има и Надзорен съвет, и Министерство на финансите.Цветанов обяви, че цялостната информация, предоставена от чешката страна, ще бъде обсъдена на съвместни заседания на парламентарните комисии по енергетика и контрол на специалните служби в четвъртък. Тогава ще бъдат изслушани КЕВР и всички институции, натоварени с проверката на сделката.\"Поехме ангажимента кореспонденцията, която ще получим да бъде част от дискусията, която ще се проведе в българския парламент, за да отпаднат абсолютно всички спекулации относно тази сделка, която е извършена на територията на Чехия\", коментира Цветанов.Поканен на заседанието е и представител на президентската институция.Относно оставката на Теменужка Петкова, Цветанов уточни, че обсъждането й най-вероятно ще е следващата седмица.На въпрос, свързан с ДПС, за които излезе информация, че се събират при почетния председател Доган на следобеден чай, за да обсъдят защо не се случва обещанието за стабилна коалиция, военният министър Красимир Каракачанов отсече: \"За нас остава, след като свърши техния следобеден чай, аз да ги поканя на предвечерно кафе и да ни питат нас по въпроса стабилна ли е коалицията. Да, стабилна е коалицията.\"Цветан Цветанов също от своя страна увери, че коалицията е стабилна.На въпрос дали са обсъждани имена на евентуални наследници на Теменужка Петкова Цветанов бе категоричен - имена не са обсъждани.\"Това ще стане другата седмица по всяка вероятност\", добави Цветанов.На въпрос, специално към коалиционния партньор и председател на \"Атака\" Волен Сидеров за исканата от него оставка на председателя на парламентарната комисия по въпросите на енергетиката Делян Добрев, Сидеров заяви: \"Ще видим как ще протече изслушването и там ще проверя на място поведението на председателя на енергийната комисия дали да му искам оставката или да изчакам\", посочи Сидеров и допълни, че е по-важно там да се изслушат КЕВР и другите институции и да се изчистят обстоятелствата около тази сделка.Припомняме, на 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата, закупила ЕРП-то - Гинка Върбакова.Самият  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.Лидерът на социалистите  държавният глава Румен Радев да вземе отношение по сделката, а вчера . Само преди няколко часа , че обимсля дали да не свика Консултативен съвет по националния сигурност заради продажбата.От вчерашно интервю на Гинка Върбакова, собственичка на пазарджишката фирма \"Инерком\", която купи активите на ЧЕЗ у нас, стана ясно, че  (КЕВР).  от шефа на Комисията Иван Иванов.", "date": "2018.02.27", "title": "Оставката на Теменужка Петкова все още под въпрос"}
{"url": "https://news.bg/finance/smetnata-palata-ne-zaveri-finansoviya-otchet-na-darzhavniya-rezerv.html", "text": "Сметната палата отказа да завери годишните финансови отчети за 2016 година на Държавната агенция \"Държавен резерв\". Това стана ясно от приетия от Сметната палата Доклад за резултатите от финансовите одити, осъществени през 2017 г., който обобщава изводите и становищата със заключения за заверките на годишните финансови отчети на министерства, ведомства, държавни висши училища и общини за 2016 г.Сметната палата отказа да завери годишните финансови отчети на общо 5 бюджетни организации. Освен Държавната агенция \"Държавен резерв\" това са общините Лозница, Омуртаг и Братя Даскалови, както и на .Припомняме, в средата на месец юли Сметната палата отказа да завери отчета на СУ. Според одиторите годишният финансов отчет не дава вярна и честна представа за финансовото състояние и имуществото на Софийския университет към 31 декември 2016 г. Разликите в отчетите били за милиони левове.С резерви са заверени годишните финансови отчети на 4 министерства и на 15 общини.Резервите са най-много при финансовите одити на годишните финансови отчети на общините, което е индикатор за недостатъчния им административен капацитет и неефективният вътрешен контрол по отношение на финансовата отчетност.Според статистиката на Сметната плата около 90% от всички финансови отчети са заверени без резерви. Това са общо 212 становища. Без резерви, но с обръщане на внимание, са заверени 56 становища. Според тези данни няма съществени отклонения от нормативните изисквания за финансово отчитане.Според Сметната палата най-често установяваните слабости при изготвяне на финансовия отчет са:В Доклада Сметната палата анализира състоянието на рамката за финансово отчитане в България и перспективите пред нейното развитие. Изводите:", "date": "2018.02.27", "title": "Сметната палата не завери финансовия отчет на Държавния резерв"}
{"url": "https://news.bg/world/parzheneto-na-yaytsa-varhu-voenni-pametnitsi-mozhe-da-se-zabrani-reshi-evrosadat.html", "text": "Пърженето на яйца върху военни паметници може да се забрани. Това реши Европейският съд по правата на човека, цитиран от ДПА.Съдът отсъди, че не са нарушени човешките права на студентка, която е осъдена за пържене на яйца върху Паметника на незнайния войн в Киев през 2010 г.Анна Синкова получи условна присъда от три години затвор за пържене на яйца върху гробницата. В същото време двама приятели на Синкова пекоха наденички върху Вечния огън в украинската столица.Във видео в интернет Синкова, тогава член на провокативна арт група, обясни, че тя протестира срещу прахосването на природен газ.Но четирима срещу трима съдии в Европейския съд по правата на човека решиха, че присъдата засяга свободата на изразяване на Синкова, но самата присъда не е непропорционална.Според съда тя трябва да потърси по-подходящ начин за изразяване на възгледите си, \"без да нарушава Наказателния кодекс и без да обижда паметта на загиналите войници\".Тримата съдии, несъгласни с решението, обявиха, че действията на Синкова са легитимен сатиричен акт. Те смятат, че решението носи риск да засегне правата на хората да изрязват мнението си и да протестират мирно, въпреки че е противоречиво.Всички съдии обаче решиха, че задържането на Синкова в ареста преди процеса не е било оправдано и наредиха Украйна да изплати компенсация в размер на 4 000 евро.", "date": "2018.02.27", "title": "Пърженето на яйца върху военни паметници може да се забрани, реши евросъдът"}
{"url": "https://news.bg/disasters/sibirski-stud-zatisna-i-germaniya.html", "text": "Германия преживя една от най-студените си нощи, като живакът на термометрите падна под минус 10 градуса по Целзий в голяма част от страната, съобщава \"Асошиейтед прес\".От Германската метеорологична служба уточниха, че е регистрирана температура от минус 30,4 градуса през нощта на най-високия планински връх в страната Цугшпице.По-голямата част от Европа понастоящем е затисната от арктически студ заради вълната от леден въздух, дошла от североизток.От германското правителство заявиха, че заради времето е била отменена церемонията по отдаването на военни почести, планирана за сряда в Берлин по повод посещението на президента на Гана Нана Акуфо-Адо.В съседна Полша пък студът е взел пет жертви през последното денонощие.", "date": "2018.02.27", "title": "Сибирски студ затисна и Германия"}
{"url": "https://news.bg/crime/hvanaha-avtokradtsi-v-kola-sas-schupen-prozorets-v-stolitsata.html", "text": "Служители на столичния сектор \"Престъпления, свързани с МПС\" задържаха двама автокрадци. На 21 февруари около 18 часа, в хода на спецоперация полицаи виждат лек автомобил \"Ситроен ДС4\" със счупен прозорец на шофьорската врата, движещ се по бул. \"Ломско шосе\" в столицата.При направената справка разбират, че е с подменени регистрационни табели, като са поставени номера от товарен автомобил. Установяват, че на 17 февруари автомобилът е обявен от собственика за откраднат от ул. \"Боряна\".Полицаите последвали \"Ситроен\"-а и придружаващо го \"БМВ\" до врачанското село Паволче. Там, докато скривали открадната кола в гараж, са задържани двамата автокрадци - 36-годишния Г. Г. от София, с прякор \"Жмудата\", активен криминален контингент в кражбите наколи и 43-годишния Р. Х., шофирал съпровождащия автомобил.В гаража полицаите намерили и иззели множество вещи, в това число мобилни телефони, СИМ-карти, два комплекта регистрационни табели, множество автоключове за различни марки автомобили, и техническо средство тип \"тапа\".След доклад на събраните материали в Софийската районна прокуратура Г. Г. и Р. Х. са привлечени като обвиняеми и са им наложени постоянни мерки \"задържане под стража\". ", "date": "2018.02.27", "title": "Хванаха автокрадци в кола със счупен прозорец в столицата"}
{"url": "https://news.bg/world/bezsrochnoto-upravlenie-na-si-dzinpin-shtyalo-da-osiguri-po-shtastliv-zhivot-na-kitaytsite.html", "text": "Решението на Комунистическата партия да отмени ограниченията на президентския мандат - ход, който се разглежда от експерти и критици като насочване към диктатура в Китай, има за цел да \"осигури на хората по-щастлив живот\".Това пише китайският проправителствен вестник China Daily, цитиран от \"Гардиън\".Англоезичният вестник служи като международна трибуна за разпространение на възгледите на Пекин. Изданието отбелязва, че решението от неделя преди ежегодна политическа среща в Пекин е било необходимо заради нуждата от съвършенство на партията и системата на управление.\"\", пише вестникът в редакторски материал.Освен разкриването на плановете за отмяна на ограничението от два президентски мандата, Пекин също така оповести серия от други поправки, които имат за цел да укрепят управлението на президента Си Дзинпин, което започна през 2012 г. и сега изглежда, че ще продължи и след 2030 г.\"\", добави вестникът.Вчера САЩ отказаха да критикуват решението на Пекин, което шокира дисидентите и много китайски експерти. Като цяло решението е игнорирано от западните правителства.", "date": "2018.02.27", "title": "Безсрочното управление на Си Дзинпин щяло да осигури по-щастлив живот на китайците"}
{"url": "https://news.bg/politics/prezidentat-iska-po-golyamo-vnimanie-kam-armiyata.html", "text": "Към въоръжените сили трябва да се отнасяме с много по-голямо внимание. Това заяви президентът Румен Радев след участието си в годишната среща при началника на отбраната, където бе анализирана ситуацията с въоръжените ни сили през 2017 г.Вижте какво става в нашия регион - съседна на нас държава води война, заяви той. Въоръжените сили трябва възможно по-бързо да получат финансирането, което им се полага, категоричен е държавният глава.Въоръжените сили са в тясна координация с държавите членки на НАТО и ЕС, отчете генерал Андрей Боцев. Адаптираме военните си способности спрямо усложнената среда за сигурност, по думите му. Той не пропусна да припомни недостатъчната финансова подкрепа за отбраната. Но въпреки това 2017 е успешна, според Боцев.2285 военнослужещи са участвали в мисия зад граница през миналата година. 290 учения са проведени от въоръжените ни сили през 2017 г.В момента военнослужещи и военна техника помагат в почистване на затрупаните от снежни преспи пътища. В подобни действия военните са участвали и миналата година, както и са помагали в потушаването на пожари и в преодоляване на щетите от бедствия. През миналата година е нараснало доверието на обществото към армията, отчете генерал Боцев.", "date": "2018.02.27", "title": "Президентът иска по-голямо внимание към армията"}
{"url": "https://news.bg/society/kakvo-da-pravim-pri-vnezapni-i-tezhki-meteorologichni-usloviya.html", "text": "През следващите дни се очакват различни по сила и интензитет метеорологични явления, а спазването на няколко прости правила може да предпази нас, нашите близки и имущество, съобщава МВР.При възникването на обилен снеговалеж, снегонавявания и силен вятър експертите съветват:При възникването на силен вятър и смерч  експертите съветват:", "date": "2018.02.27", "title": "Какво да правим при внезапни и тежки метеорологични условия?"}
{"url": "https://news.bg/politics/korneliya-ninova-vadi-dosieto-za-privatizatsiyata-na-chez.html", "text": "БСП с документи иска спиране на сделката за ЧЕЗ.Червените са категорично против тази задкулисна сделка, отсече Корнелия Нинова на редовния брифинг в централата на партията.\"Бойко Борисов влиза в домовете на три милиона души, които ползват ток\", според лидера на социалистите. С всички законови мерки столетницата ще се бори за националния интерес.Социалистите смятат, че държавата трябва наравно да участва в сделката, което не е национализация.В четвъртък в 11 часа Нинова се среща с чешкия посланик и ще го питат за сделката.Утре левицата иска премиерът Бойко Борисов да бъде изслушан по темата като точка първа от дневния ред на парламента.Освен това БСП иска анкетна комисия, която да анализира сделката.Пред медиите лидерът на БСП показа досието за приватизацията на ЧЕЗ. Действително мажоритарният дял е продаден от управлението на НДСВ. Държавата си запазва миноритарен дял, за да може да влияе върху националния интерес. \"Защо Бойко Борисов продава 33%, които държавата си е пазила\", недоумява обаче Корнелия Нинова. Освен това в договора с ЧЕЗ е посочено, че ако един ден компанията реши да си продаде дела, трябва писмено да уведоми държавата.Левицата дава данните от приватизацията на ЧЕЗ на прокуратурата.А Теменужка Петкова е поредният според червения лидер. В ГЕРБ пък се борели енергийните лобита.", "date": "2018.02.27", "title": "Корнелия Нинова вади досието за приватизацията на ЧЕЗ"}
{"url": "https://news.bg/health/400-hilyadi-balgari-s-redki-bolesti.html", "text": "Близо 400 хиляди българи страдат от редки заболявания. Това стана ясно в навечерието на Световния ден за редките болести, който традиционно се отбелязва в последния ден на февруари месец. По повод информационния ден в УМБАЛ \"Св. Иван Рилски\" бяха представени новите възможности за безплатна диагностика и лечение на редките заболявания. д-р Ирена Иванова, ръководител \"Диагностика на редки заболявания и клинична лаборатория\" в болницата, посочи, че редките заболявания не са рядък проблем в медицинската практика.\"Тоест, ако погледнем една диагноза самостоятелно, тя може да се отнася само до три или пет пациента в нашата страна, но ако сумираме всички диагнози това касае над 400 хиляди българи. Това е голяма група хора, които обичайно изискват специфичен подход по отношение на терапия, по отношение на диагностика\", обясни д-р Иванова.По думите й често диагностиката може да надхвърли и рамките на страната.\"Не малко болници в България, включително и нашата болница \"Св. Иван Рилски\" са експертни центрове по определени диагнози\", обясни д-р Иванова. Именно в тази насока при необходимост диагностиката може да бъде изнесена в чужбина, а терапията може да бъде получена от хора, които вече са се сблъсквали с този проблем. Друга радостна новина е, че все повече млади лекари и студенти, напреднали вече в медицинското си образование се включват в инициативите за редки заболявания.\"Те знаят за този проблем и познават характерният начин на работа, че не винаги в медицината това, което изглежда очевадно, е крайният резултат. На някои пациенти според данни на Европейската асоциация за редки болести поставянето на диагнозата коства до 30 години - това е почти цял живот. Поставянето на точната диагноза може да реши изцяло здравословния проблем на човека и на неговото семейство\", коментира тя.На въпрос за персонализираната медицина и възможността тя да подобри качеството на живот на пациентите с редки болести, Д-р Иванова изтъкна ролята на достъпа до генетични изследвания.По думите и персонализираната медицина има огромно значение при редките генетични заболявания. \"Понякога липсата на един ензим причинява заболяване, което е с лоша прогноза, но ако то бъде заместено чрез лекарство - това на практика прави човека здрав\", посочи тя. Така правилното диагностициране - е първата важна крачка преди да се започне какъвто и да е вид лечение. Таня Славова, регионален мениджър CENTOGENE за Централна и Източна Европа обясни, че възможно най-точното диагностициране на тези пациенти подпомага работата на лекуващия лекар. Лабораторията, с която УМБАЛ \"Св. Иван Рилски\" има сключен договор е най-голямата в света и е насочена именно към идентифициране на редки и наследствени заболявания. Оперира в 115 страни, в които има различни генетични заболявания. \"Ние непрекъснато откриваме нови заболявания. Всеки месец наборът от изследвания се увеличава\", обясни Славова. Оказва се, че у нас най-чести са различни форми на лизозомни заболявания, аутизъм и различни онкологични заболявания.Владимир Томов, председател на Национален алианс на хора с редки болести обясни, че информацията е най-големият проблем. Затова и сдружението в края на февруари стартира редици инициативи, с които да привлече вниманието към проблемите на хората с редки заболявания", "date": "2018.02.27", "title": "400 хиляди българи с редки болести"}
{"url": "https://news.bg/world/turtsiya-namekna-che-chehiya-podkrepya-terorizma.html", "text": "Турция намекна, че Чехия подкрепя тероризма, съобщават турски и западни медии.По-рано днес чешки съд освободи Салих Мюслюм, бившият лидер на сирийската кюрдска Партия \"Демократичен съюз\", въпреки че Турция настоява за екстрадирането му.Адвокатът на Мюслюм заяви, че клиентът му е \"обещал пред съда, че няма да възпрепятства\" работата на органите.Мюслюм беше задържан в събота в чешката столица Прага по молба на Турция. Правосъдното министерство е изпратило съответните документи за екстрадирането му.Коментирайки решението на съда, Анкара обяви, че освобождаването му е \"подкрепа за тероризма\"., каза вицепремиерът Бекир Боздаг.През ноември 2016 г. Анкара издаде заповед за арест и впоследствие \"червена бюлетина\" за задържането на Мюслюм и други 47 души. На 13 февруари 2018 г. Турция издаде нова \"червена бюлетина\" за задържането на бившия лидер на сирийските кюрди. Правителството на Турция дава над 1 милион долара за главата му.", "date": "2018.02.27", "title": "Турция намекна, че Чехия подкрепя тероризма"}
{"url": "https://news.bg/economics/ministar-porozhanov-vazlozhi-na-inspektorata-proverka-na-babh.html", "text": "Земеделският министър Румен Порожанов разпореди проверка на Българската агенция за безопасност на храните след сигнал за избити птици, съобщиха от Министерството на земеделието, храните и горите.Сигналите от неправителствени организации и граждани са за птици, които бяха задържани от митническите власти на Дунав мост II, защото са внесени нерегламентирано на територията на страната.Проверката ще бъде направена от Инспектората на Министерството на земеделието, храните и горите, съвместно с дирекция \"Животновъдство\" в МЗХГ. Тя трябва да установи спазени ли са всички правила и процедури по ветеринарно-медицинското законодателство от служителите на БАБХ.", "date": "2018.02.27", "title": "Министър Порожанов възложи на инспектората проверка на БАБХ"}
{"url": "https://news.bg/society/prozrachnost-bez-granitsi-pitat-parlamenta-za-prodazhbata-na-chez.html", "text": "Асоциация \"Прозрачност без граници\" е изпратила отворено писмо до председателя на Народното събрание и парламентарните групи, във връзка с липсата на прозрачност относно продажбата на \"ЧЕЗ България\" ЕАД.Националното представителство на международната антикорупционна организация призовава народните представители да изискат отчет от институциите, които имат правомощия в областта на националната сигурност, банковата регулация, защитата на потребителите или регулацията на специфични пазари.В писмото е отправен призив да се изясни произходът на средствата, с които се осъществява сделката, рисковете от попадане на стратегическото предприятие в ръцете на офшорни компании, както и произходът на финансовите ресурси, с които компанията ще оперира, за да изпълнява своите задължения според дадения лиценз.\"Прозрачност без граници\" счита, че на база Конституцията на Република България Народното събрание има правомощията да осъществява контрол, да търси отчет от институциите, да изисква информация и документи от длъжностните лица и гражданите. То има и задължението да защитава националните интереси и да работи в полза на българските граждани.", "date": "2018.02.27", "title": "Прозрачност без граници питат парламента за продажбата на ЧЕЗ"}
{"url": "https://news.bg/health/pochti-bezplatnite-zabni-protezi-za-vazrastni-idvat-ot-septemvri.html", "text": "Безплатните зъбни протези за възрастните влизат от септември в Новия рамков договор за 2018 г. Това съобщи на пресконференция в БТА председателят на Българския зъболекарски съюз д-р Николай Шарков.Т.нар. , но доплащането ще бъде в рамките на поносимото, веднага уточни д-р Шарков. Той на няколко пъти избегна да назове каквито и да е цени, тъй като в различните краища на страната те са различни.Зъботехническата работа, материалите ще се доплащат от пациента. Това ще е договореност между зъболекаря и техника. Цената ще е по-малка от стойността, която касата заплаща на зъболекаря. Лекарят по дентална медицина носи цялата отговорност за протезата, зъботехникът е в обслужващ зъболекаря сектор, уточни д-р Шарков.Около 20 млн. лева са предвидени за плакови протези от 1 септември до 31 декември 2018 г. От септември до декември са четири месеца, но зъболекарските услуги през декември се изплащат през следващата година, уточни д-р Шарков.Принос за успеха на преговорите за плаковите протези имат д-р Хайк Папазян и проф. Андон Филчев, проф. Георги Тодоров от Пловдивския университет, проф. Методи Абаджиев от Варненския факултет, изтъкна главният секретар на Българския зъболекарски съюз д-р Борислав Миланов. Според него, очаква се в София цената на доплащането да е най-висока.Пациентите, които имат право на тези зъбни протези са разделени в три категории между 65-69-годишна възраст, между 70-74 години и над 74-годишна възраст. Всеки здравноосигурен гражданин в тази възрастова група има право на две зъбни протези, които след 4 години могат да бъдат заменени.483 хил. души е населението между 65 и 69-годишна възраст. Различни проценти от тях са засегнати от обеззъбяването на хората. Според статистиката на БЗС 20% от хората в тази възрастова група имат обеззъбена горна челюст. 17% обеззъбяване на долната челюст, а 13% от тези хора нямат нито един зъб.Бюджетът за дентална помощ през 2018 г. е 157 млн. лева плюс 5% при необходимост от денталните протези.От Зъболекарския съюз припомниха, че през 2001 г. бюджетът им е бил 500 млн. лева. Сега със 700 млн. лв. може да осигури 80-90% безплатна зъболекарска помощ, уточни д-р Шарков.В новия Национален рамков договор няма промяна в доплащането от страна на пациента. Доплащането означава съпричастност на пациента за неговото здраве и контрол на извършените дейности, мотивират се от Зъболекарския съюз.\"Имаме  бъде усетено от пациента. Пациентът ще доплаща 1,80 лева. При пломбите за възрастни доплащането е 4 лева\", каза д-р Шарков.Хората над 18-годишна възраст имат право на един преглед и 3 зъболекарски дейности. Детският пакет би удовлетворил децата, увери председателят на Зъболекарския съюз.Всяка бременна има право по НЗОК на още един платен от Касата преглед при зъболекар. След като жената разбере, че е заченала, може да отиде при зъболекаря си и да получи съвети заедно с прегледа. Така тя ще знае как да се държи по време на бременността, за да може бъдещото дете да израсне със здрава костна система в устата. Бъдещата майка ще знае как да опази своето здраве в този период от живота си, когато хормонално се променя.Зъболекарският съюз предлага и специализирана помощ. Касата поема 100% от зъболекарската дейност на децата, които страдат от психични проблеми до 18-годишна възраст. Зъболечението на децата под 18 г. с психични проблеми става с упойка.Приоритети на зъболечението у нас са детска дентална медицина и оралната хирургия - тя е в сферата на неотложността, заявиха на пресконференция.Задържаните под стража също имат право да се ползват от пакета за зъболечение на възрастни.Към момента няма по-добър материал от амалгамата за пломби. Тя е един от най-изследваните дентални материали с над 100 г. употреба. При нас няма абсолютна забрана, а трябва да има информирано съгласие от пациента за решение за ползване на амалгамата, стана ясно от думите на д-р Шарков.На въпрос за връщането на зъболекарските кабинети в училищата, от Българския зъболекарски съюз бяха категорични: \"Това нещо свърши.\" Не може децата да бъдат водени като овце на зъболекар. Родителят трябва да се грижи за детето си, не държавата, не зъболекарят. Има 5 закона, които регламентират тази дейност и крайно време е тези, които обещават връщането за зъболекарските кабинети в училищата да са ги прочели, категорични бяха зъболекарите.", "date": "2018.02.27", "title": "Почти безплатните зъбни протези за възрастни идват от септември"}
{"url": "https://news.bg/politics/pravitelstveniyat-erbas-pribira-bedstvashtite-balgari-v-timishoara.html", "text": "Извънреден полет на правителствения самолет Ербъс 319 на Авиоотряд 28 ще бъде направен този следобед до летище Тимишоара, за да прибере в София група от 113 български граждани. Полетът е разпореден от премиера Бойко Борисов, съобщиха от Министерския съвет.Тъй като самолетът може да превози 93 пътници, с приоритет на борда ще бъдат качени семействата с малки деца, възрастните хора и тези, които се нуждаят от лечение. За останалите ще се търси решение за превоз по суша.Пътниците бяха блокирани на летището в Тимишоара, след като самолет на нискотарифния авиопревозвач \"Райънеър\" е отклонен от маршрута Лондон-Пловдив към летището на румънския град вчера вечерта. След подаден сигнал от българското посолство в Букурещ са влезли в контакт с летищните власти, както и с представители на авиокомпанията.До момента 62-ма граждани с два автобуса пътуват към София и вече са на българска територия. 90 души се намират все още на летището в Тимишоара, а други 23-ма души - майки с деца, са настанени в хотели в околностите.Извънредният полет бе организиран от вицепремиера и министър на външните работи Екатерина Захариева и министърът на транспорта, информационните технологии и съобщенията Ивайло Московски.До решението се стигна след като стана ясно, че превозвачът не може да осигури самолет и че от съдействие имат нужда много семейства с малки деца.На два пъти българските граждани, закъсали в Румъния, са получили ваучери за храна. Почетният консул на Република България в Тимишоара е поел ангажимент да посети сънародниците ни на летището и да окаже съдействие, тъй като на място нямаме дипломатическо или консулско представителство.За бедстващите ни сънародници бе сигнализиран и омбудсманът Мая Манолова.", "date": "2018.02.27", "title": "Правителственият Ербъс прибира бедстващите българи в Тимишоара"}
{"url": "https://news.bg/world/talibanite-poiskaha-direktni-pregovori-sas-sasht-za-mir-v-afganistan.html", "text": "Талибаните призоваха за директни преговори със САЩ за намиране на \"мирно решение\" на конфликта в Афганистан, съобщава АФП.Осведомителната агенция коментира, че искането очевидно показва промяна в политиката след месеци на ескалация на нападенията в държавата.В съобщение талибаните обявиха, че призовават американските представили да разговарят директно с политическия отдел на Ислямското емирство за намиране на мирно решение.Афганистан е наричан Ислямско емирство през 1996 г., когато талибаните започват управлението си в Афганистан след падането на Кабул. Емирството приключва на 17 декември 2001 г., след като режимът е свален от водената от САЩ коалиция.Съобщението е в отговор на информация на местни репортери, че американският дипломат Алис Уелс е предложил по време на посещение в Кабул, че все още има възможност за преговори.След няколко дни в Кабул ще се проведе вторият кръг на регионална конференция за мир, на която представители на 25 държави ще обсъдят мерки за борба с тероризма и стратегии за прекратяване на войната.Вашингтон отдавна призовава за преговори с талибаните, но в същото време настоява във всеки диалог да участва и афганистанското правителство.Кабул призова екстремистите да предприемат \"практични стъпки\", каза говорител на правителството и добави, че \"всички врати за мирни преговори са отворени\".Но висш командир на талибаните заяви пред АФП, че групата е малко заинтересована в преговорите да участват афганистанското правителство и Пакистан.Заеманата от талибаните позиция за директни преговори със САЩ е необичайна, тъй като групировката постоянно подчертаваше, че няма да преговаря, докато чуждестранните войски не напуснат страната.Според афганистанския политолог Абдул Бари засиленият от САЩ натиск върху талибаните и Пакистан в последните месеци е принудил екстремистите да подадат ръка. Но той предупреди, че и в миналото враждуващите страни са изпадали в подобна ситуация. ", "date": "2018.02.27", "title": "Талибаните поискаха директни преговори със САЩ за мир в Афганистан"}
{"url": "https://news.bg/world/neapol-s-nevizhdan-snyag-ot-1956-g-zaradi-sibirskata-burya-v-italiya.html", "text": "Снежната вълна и изключително ниските температури продължават да създават проблеми в много райони на Италия. Особено е засегнат транспортният сектор, съобщава агенция ANSA.В Рим училищата остават затворени втори пореден ден след необичаен обилен снеговалеж в понеделник.Училищата в Неапол също са затворени, където снегът и лошата видимост засегнаха трафика, включително излитанията и кацанията на летище Каподикино временно са спрени. Проблеми има и с градския транспорт. За последно толкова обилен сняг в района на Неапол имаше през 1956 г., съобщава сайтът \"РАИ-нюз 24\", цитиран от ТАСС.Студеният циклон, наречен от италианците \"сибирската буря\", се очаква да продължи и в четвъртък. Има опасения, че лошото време може да засегне избирателната активност на парламентарните избори в неделя.В страната са регистрирани рекордно ниски температури - до минус 35 градуса в Северна Италия и до минус 15 в централните райони на полуострова.", "date": "2018.02.27", "title": "Неапол с невиждан сняг от 1956 г. заради „сибирската буря” в Италия"}
{"url": "https://news.bg/int-politics/kitayski-voenen-samolet-navleze-v-pvo-zonata-na-yuzhna-koreya.html", "text": "Китайски самолет е навлязъл в зоната за идентификация на въздушната отбрана на Южна Корея (KADIZ), прекарвайки там над четири часа без да даде предварително уведомление за това, съобщава южнокорейската агенция \"Йонхап\", позовавайки се на южнокорейските военни.Китайският военен самолет е навлязъл в KADIZ около 9:34 часа сутринта, като напуснал зоната след предупреждение от страна южнокорейските военни.\"Нашите военни предупредиха самолета да прекрати действията по засилване на напрежението, което би могло да предизвика инцидентен конфликт чрез южнокорейско-китайската (военна) гореща линия и (пилотската) радиокомуникация\", допълват южнокорейските военни.Южнокорейските военновъздушни сили са изпратили повече от 10 самолета, включително изтребители F-15k r KF-16, за да наблюдават действията на китайския самолет, за който се смята, че е бил разузнавателен.Китай многократно се е противопоставял на разполагането на американски противоракетни системи THAAD в Южна Корея, предназначени да прихващат балистични ракети с малък, среден и далечен обсег. Сеул разположи американската ПРО система през септември като мярка за възпиране срещу потенциалeн ядрен удар от страна на Северна Корея.", "date": "2018.02.27", "title": "Китайски военен самолет навлезе в ПВО зоната на Южна Корея"}
{"url": "https://news.bg/int-politics/iran-iska-da-investira-na-balkanite-i-zasilva-satrudnichestvoto-s-regiona.html", "text": "Иран отдава голямо значение на отношенията си с балканските страни, затова трябва да проучи региона и да инвестира в Югоизточна Европа, коментира директорът на Техеранския Стратегически съвет за външни отношения, съобщава \"Иран дейли\".\"Иран винаги е имал най-добри контакти с най-малко напрежение с Източна Европа\", заявява в интервю за ИРНА Абдолреза Фараджи-Рад, генерален директор в офиса на председателя на Съвета.Коментирайки отношенията на Техеран със Западна Европа, той допълва, че сътрудничеството с Берлин е по-добро от това с Лондон и Париж. Разбира се, има проблеми в контактите между Иран и Германия, но активна дипломация може да ги реши.Фараджи-Рад, който е и бивш посланик на Иран в Норвегия и Унгария, коментира и ядрената сделка между Иран и световните сили, допълвайки, че след подписването й, първият туристически влак за северозападния ирански град Табрис, е бил от Будапеща в Източна Европа.Регионалната обиколка на иранския външен министър Мохамад Джавад Зариф в балканския регион, започнала в понеделник и посещението на четири страни в региона е повратна точка в сътрудничеството на Техеран с Източна Европа.Начело на екологична делегация, Зариф планира да посети Сърбия, България, Хърватия и Босна и Херцеговина.Фараджи-Рад се надява, че такива посещения ще се провеждат регулярно, за да се засили сътрудничеството с балканските страни.За да насърчи сътрудничеството с Източна Европа, Иран може да увеличи производството на газ и ​​да го транспортира към Балканите. Фараджи-Рад допълва, че страните от Източна Европа са готови да разнообразят енергийните си ресурси.", "date": "2018.02.27", "title": "Иран иска да инвестира на Балканите и засилва сътрудничеството с региона"}
{"url": "https://news.bg/regions/voenni-pomagaha-na-bedstvashti-hora-v-severna-balgariya.html", "text": "Военнослужещи от Сухопътните войски оказваха помощ тази нощ на бедстващи хора в община Никопол, област Плевен, където зимната обстановка е усложнена.Военните разчистваха в продължение на 9 часа затрупаните пътни участъци и оказваха съдействие на бедстващи хора в района на селата Лозица, Любеново и Въбел в община Никопол. Вследствие на действията е разчистен пътен участък от село Лозица до Никопол и обратно до Белене.Изтеглени са автомобили, попаднали в огромни снежни преспи. Някои от колити са придружени до град белене, където пътниците са пренощували. Сред бедстващите имало и чуждестранен гражданин.Военнослужещите, които са помагали на бедстващите, са от състава на формированието за овладяване и преодоляване на последствията от бедствия за действие при зимни условия на 55-и инженерен полк в Белене.", "date": "2018.02.27", "title": "Военни помагаха на бедстващи хора в Северна България"}
{"url": "https://news.bg/health/sofiyskite-lekari-se-gotvyat-za-protest.html", "text": "От Дружество на софийските общопрактикуващи лекари организират протест пред здравното ведомство. Софийските лекари изтъкват, че в последните месеци условията им на работа силно са се затруднили и влошили. По този повод в дружеството назряват ефективни протестни действия.ДСОПЛ и УС на Общо събрание проведено на 25 януари 2018г. взе категорично решение да протестира като противодействие на провежданите политики в сектора по всички законови начини.Основните искания на софийските лекари са:- Намаляване на административните им дейности и задължения- Заплащане или отпадане на социалните им дейности.- Иницииране на законодателна промяна за отпадане на отчетите с описите на касовите бележки по чл.37.- Всички групи лица освободени от потребителка такса да заплащат пълния размер на ПТ, а сумите да им бъдат реинбурсирани от съответните институции.- Заплащане при всяко посещение при лекаря на пълния размер на потребителската такса в размер на 1% от МРЗ (минимална работна заплата).- Отпадане на 24 часовото им разположение.От ДСОПЛ призовават колегите си да се присъединят към тях на протестните действия на 1 март в 12.00ч. пред сградата на Министерство на здравеопазването. Дружеството ще внесе в деловодството на министерството исканията си. Те настояват да бъде определен точен срок и ангажимент за изпълнение. С призив \"Силни сме, когато сме заедно\", председателя на ДСОПЛ д-р Миндов завършва официалната позиция и кани колегите си на протест.", "date": "2018.02.27", "title": "Софийските лекари се готвят за протест"}
{"url": "https://news.bg/world/malki-ochakvaniya-za-razreshavane-na-spora-mezhdu-gartsiya-i-makedoniya-za-imeto.html", "text": "Гръцки дипломати призовават за предпазливост относно казуса за името с Македония, като се вземат под внимание големите различия между двете страни по определени точки.Това пише гръцкият вестник \"То Вима\", цитиран от Македонската информационна агенция.Вестникът се позовава на документ със заглавие \"По-малки очаквания за разрешаване на името БЮРМ\". Пояснява се, че са инвестирани усилия за сближаване на позициите на двете държави.\"\", подчертаха гръцки дипломати пред изданието.Според вестника честите коментари на македонския премиер Зоран Заев за конституцията и позицията му, че не е нужна промяна в основния закон, се разглежда като едно от препятствията.\"\", коментира седмичникът.Относно самото име, вестникът отбелязва, че \"Горна Македония\" е фаворит сред вариантите, въпреки че двете страни са далеч от разрешаване на казуса.Преди няколко седмици посредникът на ООН Матю Нимиц предложи няколко варианта за име: Република Нова Македония; Република Северна Македония, Република Горна Македония; Република Вардарска Македония и Република Македония (Скопие).", "date": "2018.02.27", "title": "Малки очаквания за разрешаване на спора между Гърция и Македония за името"}
{"url": "https://news.bg/economics/tsenite-na-selskostopanskata-produktsiya-spadat-s-5-1.html", "text": "Индексът на цените на производител в селското стопанство за четвъртото тримесечие на 2017 г. намалява с 4.7% спрямо същото тримесечие на 2016 година. Индексът на цените на продукцията от растениевъдството се понижава със 7.5%, а цените на продукцията от животновъдството се увеличават с 8.9%. Спрямо предходната година цените на селскостопанската продукция отбелязват спад с 5.1%, като спадът в растениевъдството е с 8.4%, а в животновъдството се наблюдава увеличение със 7.5%.През четвъртото тримесечие на 2017 г. спрямо същото тримесечие на 2016 г. се наблюдава спад в цените на зърнените култури - с 1.8%, на техническите култури - с 13.8%, на пресните зеленчуци - с 9.2%, на картофите - с 15.5%, и на плодовете - с 6.0%. По-високи са единствено цените на фуражните култури - с 39.8%. По-ниски са цените на царевицата за зърно - с 5.9%, на овеса - с 20.2%, на рапицата - с 18.0%, на слънчогледа - с 15.3%, на фуражния грах - с 21.4%, и на тютюна - с 3.2%. Намаление се наблюдава в цените на оранжерийните домати - с 16.9%, на оранжерийните краставици - с 13.4%, на морковите - със 7.7%, на зрелия кромид лук - с 4.4%, и на пипера - с 25.0%. Понижение отбелязват и цените на ябълките - с 8.8%, на култивираните гъби - с 21.6%, и на гроздето - с 6.0%. По-високи са цените на твърдата пшеница - с 10.0%, и на неолющения ориз - с 18.4%.Спрямо същото тримесечие на 2016 г. се наблюдава увеличение в цените на живите животни - с 1.6%, и на животинските продукти - със 17.7%. Увеличение е отчетено в цените на едрия рогат добитък - с 13.8%, и на козите - с 4.1%. Намаляват цените на свинете - с 1.7%, и на домашните птици - с 2.9%. Цените на овцете остават без промяна. При животинските продукти най-голямо е увеличението в цените на кравето мляко - с 29.6%, и на кокошите яйца за консумация - с 29.2%. Цените на биволското, овчето и козето мляко отбелязват намаление - съответно с 2.5, 18.7, и 8.1%.През четвъртото тримесечие на 2017 г. спрямо 2016 г. намаление е отбелязано в цените на техническите култури - с 15.4%, на пресните зеленчуци - с 18.2%, на картофите - с 16.3%, и на плодовете - с 11.8%. Увеличение се наблюдава единствено в цените на фуражните култури - с 34.9%. В животновъдството цените на живите животни намаляват с 2.7%, а на животинските продукти се увеличават с 19.6%.През четвъртото тримесечие на 2017 г. спрямо 2016 г. по-ниски са цените на царевицата за зърно - с 5.8%, на ориза - с 16.1%, на слънчогледа - със 17.4%, на фуражния грах - с 18.9%, и на тютюна - с 6.6%. Понижение е отчетено в цените на оранжерийните домати и краставици - съответно с 25.8 и 7.1%, на бялото главесто зеле - с 25.3%, на морковите - със 17.5%, на зрелия кромид лук - с 26.6%, и на пипера - с 29.8%. По-ниски са цените на ябълките - с 5.5%, на орехите - с 20.4%, на култивираните гъби - с 21.7%, и на гроздето - с 11.6%. По-високи са цените на меката пшеница - с 2.9%, на твърдата пшеница - с 8.9%, и на рапицата - с 2.0%.В животновъдството през четвъртото тримесечие на 2017 г. спрямо 2016 г. увеличение се наблюдава в цените на едрия рогат добитък - с 9.2%, и на козите - с 10.4%. Понижение е отчетено в цените на овцете - с 2.1%, и на домашните птици - с 12.0%. При животинските продукти най-голямо увеличение се наблюдава в цените на кокошите яйца за консумация - с 39.2%, и на кравето мляко - с 32.5%. Намаление е отчетено в цените на овчето мляко - със 17.6%.Индексът на цените на продуктите и услугите за текущо потребление в селското стопанство за четвъртото тримесечие на 2017 г. се повишава с 2.0% спрямо същото тримесечие на предходната година и с 1.7% спрямо 2016 година.През четвъртото тримесечие на 2017 г. спрямо съответното тримесечие на 2016 г. се увеличават цените на електроенергията и горивата - с 2.9%, на минералните торове - с 9.6%, и на продуктите за растителна защита - с 6.2%. По-ниски са цените на посевния и посадъчния материал - с 2.2%, на ветеринарномедицинските продукти - с 4.3%, и на фуражите - с 1.0%.През четвъртото тримесечие на 2017 г. спрямо 2016 г. индексът на цените на електроенергията се увеличава с 6.3%, а на продуктите за растителна защита - с 5.2%. По-ниски са цените на посевния и посадъчния материал - с 2.5%, на минералните торове - с 1.3%, на ветеринарномедицинските продукти - с 3.8%, и на фуражите - с 2.1%", "date": "2018.02.27", "title": "Цените на селскостопанската продукция спадат с 5.1%"}
{"url": "https://news.bg/crime/prokuraturata-osporva-pravila-na-kevr-za-opredelyane-na-tsenite-na-vodata.html", "text": "Върховна административна прокуратура (ВАП) протестира пред Административен съд София град начина, по който КЕВР определя цените на водата.Разпоредбата е т.52 от Указания за образуване на цените на водоснабдителните и канализационните услуги чрез метода \"горна граница на цени\" за регулаторния период 2017-2021 г. Указанията са приети с решение на КЕВР по т.3 от Протокол № 76 от 19.04.2016 г.В разпоредбата се предвижда при изменението на одобрените цени за всяка от годините в прилаганата формула да участва компонент за инфлацията за периода м. януари 2017 до м. октомври на съответната година от регулаторния период, като се взимат данните на НСИ.За 2018 г. действията на КЕВР са извършени през 2017 г. и решенията ѝ вече са атакувани от ВАП.ВАП е установила, че протестираните части от Указанията са приети при липса на компетентост и при радикално противоречие с материалния закон.От прокуратурата обясняват, че противоречието е с нормата на чл.6, т.2 от Наредбата за регулиране на цените на водоснабдителните и канализационните услуги, приета с Постановление на Министерския съвет №8 от 18.01.2016 г. Наредбата регламентира, че при метода \"горна граница на цени\" се ползва компонент И - инфлацията за периода от влизането в сила на утвърдената цена за първия ценови период до датата на изчисление на изменението, която влияе върху разходите на В и К оператора.Сравнението между Наредбата на МС и Указанията на КЕВР показва, че КЕВР, освен че се произнася по въпрос, който вече е разрешен от МС, но го прави и по коренно различен начин, подменяйки изцяло волята на правителството.Така е, защото според КЕВР следва да се ползва винаги един и същ период, респективно идентичен размер на инфлация, без да се отчита реалното време на натрупването ѝ.По този начин се създава възможност и за повишаване на цените само по аритметичен път, тъй като в ред случаи цените за 2017 г. са утвърждавани след м. януари на същата година, посочва Върховната административна прокуратура.Противозаконно е при последващо изменение да се ползва инфлация за по-дълъг период.Ако се процедира по този начин, ситуацията е изцяло в ущърб на потребителите на В и К услугите, е заключението на прокуратурата.", "date": "2018.02.27", "title": "Прокуратурата оспорва правила на КЕВР за определяне на цените на водата"}
{"url": "https://news.bg/world/skandal-prinudi-ikonomicheskiya-ministar-na-gartsiya-da-hvarli-ostavka.html", "text": "Министърът на икономиката на Гърция Димитрис Пападимитриу е подал оставка, съобщава в. Kathimerini, цитиран от Money.bg.Оттеглянето му идва само няколко часа, след като съпругата му, зам.-министърът на социалната солидарност Рания Антонопулу, също напусна поста си след разкритията, че е получила 23 000 евро държавна субсидия за наем на апартамент в луксозния квартал \"Колонаки\" в Атина.Според гръцки медии оставката на Пападимитриу е израз на съчувствие към съпругата му.Двете оставки бяха предизвикани от статия във вестник Eleftheros Typos, разкриваща, че Антонопулу получава по 1000 евро на месец от държавата като субсидия за наем на апартамента. Финансовата помощ се полага на всички членове на правителството, ако не са от Атина.Антонопулу и Пападимитриу на практика нямат нужда от компенсацията, тъй като са декларирали доходи от 450 000 евро през 2015 г. Те притежават почти половин милион евро в банкови депозити, както и имоти в Гърция и чужбина, посочват гръцките медии.Макар Антонопулу да получава субсидията напълно законно, новината провокира остро обществено недоволство, че един министър, чиито декларации за доходите сочат значително лично богатство, трябва да получава такива обезщетения.Премиерът Алексис Ципрас е провел разговор с Антонопулу, отбелязвайки, че не е правилно тя да се възползва от въпросната субсидия.Тя се оправда, че не е искала да провокира общественото мнение, но е имала право на субсидията и е кандидатствала за нея, като е получила 23 000 евро в продължение на 2 години. Тя каза, че ще върне парите на държавата, а малко по-късно депозира оставката си.Лидерът на опозиционната \"Нова Демокрация\" Кирякос Мицотакис упрекна правителството, че са необходими \"цели 3 дни на силна реакция\" преди Ципрас да поиска оставката на Антонопулу.Той остро разкритикува СИРИЗА за приемането на закона през 2015 г., който позволи на \"Антонопулу и съпруга й да претендират за субсидия, докато страната потъва\".Оставките на Антонопулу и Пападимитриу подхраниха спекулациите за промяна в кабинета на Алексис Ципрас. Пападимитриу е третият държавен служител, който се оттегля след оставката на съпругата си и на зам.-министъра на образованието Костас Зуарарис през януари. Има индикации, че министърът на миграционната политика Янис Музалас също може да бъде заменен поради здравословни причини.", "date": "2018.02.27", "title": "Скандал принуди икономическия министър на Гърция да хвърли оставка"}
{"url": "https://news.bg/politics/cheshko-izdanie-obvarzva-inerkom-s-dve-banki.html", "text": "Само няколко дни след подписването на договора за продажбата на активите на ЧЕЗ в България, несигурността на сделката се увеличава - българската компания \"Инерком България\", която трябва да заплати 8.5 млрд. чешки крони, всъщност не разполага с тези средства и те трябва да се предоставят по друг канал. Това посочва чешкото издание Lidové noviny (LN).Според медията в офертата на българската компания се посочва, че финансирането ще дойде по три канала: собствени средства, банкови гаранции и договори за креди с офшорни компании. \"Собственикът на българската компания Гинка Върбакова през последните дни гарантира в българските медии, че банката е чуждестранна и с добра репутация, но не разкрива името ѝ\".Според проучване на Lidové noviny (LN) чешките власти разполагат с информация, че финансирането от \"Инерком\" ще стане по следния начин - основната сума ще бъде на обща стойност от 260 млн. евро, които се равняват на около 6.5 млрд. чешки крони. Тази сума ще бъде осигурена от 2 частни банки - УниКредит Булбанк, която ще отпусне 180 млн. евро, и Първа инвестиционна банка, която ще отпусне 80 млн. евро.Според материала представители на \"Инерком\" са посочили и че Българската банка за развитие ще се грижи за рефинансирането на вече съществуващи заеми на дружеството от Европейската банка за възстановяване и развитие.Припомняме, вчера изданието посочи в свой материал, че част от кредиторите на сделката са свързани с международното разследване за укриване на данъци . По думите на Веселин Вачков от медията една от офшорните фирми се казва Score Trade и неин съсобственик е руско-грузински бизнесмен, чието име фигурира например в Paradise papers. Другата фирма - Global Victory Trust.Друга компания, която отговаряла за един от споменатите банкови заеми, е \"Евро стар\" ООД. Според чешкото издание собственик на фирмата е Паата Зурабиевич Гамгонеишвили.Веселин Вачков е категоричен, че неразрешените финансови измерения на сделката пораждат много съмнения относно .Чешкото издание акцентира и че съмнения около сделката възникват и във връзка с участието на Българската банка за развитие.Припомняме, в  ръководството на Българската банка за развитие потвърди официално, че банката не е одобрявала кредитиране и не е издавала банкова гаранция в сделката по продажбата на активите на ЧЕЗ и покупката им от страна на българската компания \"Инерком\".Изданието отбелязва, че сделката стана основното политическо събитие в страната. , а премиерът .Според изданието премиерът в оставка на Чешия Андрей Бабиш е поискал ръководството на ЧЕЗ да обясни на Надзорния съвет всички обстоятелства около продажбата на активите си в България.Във връзка с информацията в чешката медия и в отговор на запитване на БНР от \"УниКредит Булбанк\" са заявили, че няма да коментиарт тървоските си взаимотношения. От банката нито потвърждават, нито отричат да имат участие в сделката за активте на ЧЕЗ у нас. За money.bg от ПИБ също коментираха въпроса. На официалното запитване от банката са посочили, че \"ПИБ не е поемала ангажименти за финансирането на сделката\".", "date": "2018.02.27", "title": "Чешко издание обвързва \"Инерком\" с две банки"}
{"url": "https://news.bg/int-politics/buntovnitsi-v-iztochna-guta-otrichat-obstrel-na-humanitarniya-koridor.html", "text": "Бунтовниците в Източна Гута отричат, че пречат по какъвто и да било начин за евакуирането на цивилни от анклава близо до Дамаск или пък в обстрелването на хуманитарния коридор, създаден от Русия, съобщава \"Ню Йорк Таймс\".\"Ние не сме възпрепятствали никого цивилни да вземат свои собствени решения\", коментира Ясер Делуан, ръководител на местната политическа служба на фракцията \"Джайш ал-Ислам\".", "date": "2018.02.27", "title": "Бунтовници в Източна Гута отричат обстрел на хуманитарния коридор"}
{"url": "https://news.bg/world/sasht-otdeliha-usd40-mln-za-borba-sreshtu-chuzhdestrannata-propaganda.html", "text": "САЩ отделят 40 милиона долара за борба срещу чуждестранната пропаганда, съобщава \"Политико\".В съобщението на САЩ не се споменава Русия, но планът се очаква да е предимно за борба с подкрепяната от Кремъл дезинформация.След месеци на отлагане, вбесило законодателите, Държавният департамент и Пентагонът постигнаха споразумение да отделят най-малко 40 милиона долара за борба със спонсорираната от чужди правителства пропаганда, като това ще става частично с помощта на частния сектор.Двете ведомства подписаха меморандум за разбирателство, който предвижда прехвърляне на парите от Пентагона към Центъра за глобално ангажиране към Държавния департамент. Центърът е открит през 2016 г. за борба срещу ислямската пропаганда, но впоследствие мандатът обхвана и спонсорирана от държави пропаганда.", "date": "2018.02.27", "title": "САЩ отделиха $40 млн. за борба срещу чуждестранната пропаганда"}
{"url": "https://news.bg/int-politics/semeystvoto-na-putin-izpolzvalo-estonska-banka-za-prane-na-pari.html", "text": "Датският вестник \"Берлингске\" съобщава, че информатор е предупредил ръководството на най-голямата банка в Дания през 2013 г., че членове на семейството на руския президент Владимир Путин и руските специални служби използват нейното подразделение в Естония за пране на пари.Според информацията изтекъл вътрешен доклад показва, че ръководството на Danske Bank е знаело \"за много по-сериозни обстоятелства, отколкото е заявявало преди\".В статията се допълва, че Danske Bank през 2013 г. е закрила 20 сметки на руски клиенти след информация на информатор, в която се твърди, че естонският клон на банката вероятно е участвал в незаконна дейност. Тогава самоличността на клиентите е била запазена в тайна.Датското издание е споделило подробности за схемата с група журналисти, борещи се с корупцията и организираната престъпност, както и с британския вестник \"Гардиън\".Според \"Гардиън\" са замесени различни групи фирми, повечето регистрирани в Лондон, включително Lantana Trade LLP, която е регистрирала \"фиктивни сметки\". Британският вестник твърди, че крайните собственици на Lantana и свързаните партньорства са били руснаци, но \"техните самоличности са били скрити зад редица офшорни фирми със седалище в Маршаловите и Сейшелските острови\".Не е ясно как разследващите журналисти са свързали членове на семейството на Путин и руската Федерална служба за сигурност (ФСБ) с транзакциите.От Danske Bank са заявили пред \"Асошиейтед прес\", че са извършили \"задълбочено разследване, за да стигнем до дъното на събитията по това време в нашия естонски клон\", добавяйки, че няма да коментират \"докато не приключи разследването\".Danske Bank по-рано са признавали за незаконни транзакции в естонския им клон в периода между 2011 и 2014 г., включително схеми за изпиране на пари, включващи милиарди долари от Азербайджан.", "date": "2018.02.27", "title": "Семейството на Путин използвало естонска банка за пране на пари"}
{"url": "https://news.bg/education/snegat-zatvori-blizo-1000-uchilishta.html", "text": "Влошените метеорологични условия затвориха близо 1000 училища в цялата страна. Времето заедно с лошата пътна обстановка в страната доведоха до това в 961 училища в страната да да не се провеждат занятия днес.Най-много затворени училища има в област Варна - 98 училища и област Кърджали - общо 73 учебни заведения. В област Плевен и област Русе - по 71 училища, а в област Сливен - 68. В Ловеч само три училища са затворени, а в област Ямбол - неучебен ден е обявен в 2. В община Ивайловград, Хасковска област няма да се учи в 4 училища.От пресцентърът на МОН информират за броя на училищата, в които няма да се провеждат учебни занятия по области. Те са: Област Благоевград, община Петрич - 18 училища, Община Бургас - 26 училища; Област Варна - 98 училища, Област Велико Търново - 17 училища; Област Видин - 12 училища; Област Враца - 44 училища; Област Добрич - 46 училища; Област Кърджали - 73 училища; Област Ловеч - 3 училища; Област Монтана - 17 училища; Област Плевен - 71 училища; Област Пловдив - 29 училища; Област Разград - 59 училища; Област Русе - 71 училища; Област Силистра - 45 училища; Област Сливен - 68 училища; Област Смолян - 56 училища; Област Стара Загора - 58 училища; Област Търговище - 51 училище; Област Хасково, община Ивайловград - 4 училища; Област Шумен - 65 училища; Област Ямбол - 2 - училищата в с. Войника и с. Гранитово.", "date": "2018.02.27", "title": "Снегът затвори близо 1000 училища"}
{"url": "https://news.bg/world/panika-za-toaletna-hartiya-v-tayvan.html", "text": "Тайван започна разследване след план на местни производители на тоалетна хартия за вдигане на цените, който предизвика паника в страната, съобщава ДПА.Тайванците се втурнаха да купуват хартия, след като Комисията за честна търговия започна проверка за възможни \"колективни действия\" на местните производители на тоалетна хартия да вдигнат цените с цел увеличаване на печалбите.Висш представител на комисията направи изявлението по време на среща с три големи компании на местно ниво и пет търговци на дребно на национално ниво.В съобщение на комисията се казва, че колективните действия за вдигане на цените и задържане на стоките нарушават правилата за свободна търговия. Допълва се, че вече прокуратурата разследва за умишлено задържане на стоките.Има вероятност компаниите да бъдат обвинени в сговор с цел вдигане на цените.Паниката започна през уикенда, след като производителите на тоалетна хартия предупредиха, че цената на стоката може да нарасне от 10 до 30% заради поскъпване на материалите.Телевизии показаха кадри с потребители, които се запасяват с тоалетна хартия.Правителството увери, че \"няма нужда от паническо купуване\", тъй като има достатъчно хартия и цените ще се стабилизират.", "date": "2018.02.27", "title": "Паника за тоалетна хартия в Тайван"}
{"url": "https://news.bg/crime/parvoto-zasedanie-po-deloto-ktb-tragna.html", "text": "Специализираният наказателен съд успя да даде ход на разпоредителното заседание по делото КТБ.Съдът прецени, че бившият банкер Цветан Василев е редовно призован и делото може да се гледа в негово отсъствие. Затова настоява и прокуратурата, въпреки протеста на адвокатите на Цветан Василев.Според съдия Виржиния Петрова, Цветан Василев е лично уведомен, че се води дело, че ако не се яви в съдебната зала, то може да се гледа задочно по отношение на него. Според нея причината - висяща екстрадиционна процедура в Белград - не е уважителна, защото Цветан Василев може да се съгласи доброволно да бъде предаден на българските власти и да дойде да се защитава лично в съдебната зала.Припомняме, на 14 февруари стана ясно, че , изпратени му чрез властите. Защитата на Василев беше на мнение, че банкерът е нередовно призован. На 13 декември 2017 г. делото не тръгна заради неполучаване на отговор на съдебната поръчка до . Тогава, в началото на заседанието стана ясно, че  е върната от посочения адрес, като по сведение на домоуправителя подсъдимият не е бил забелязван във входа от 4 г. Иван Гешев - един от прокурорите по делото, заяви, че делото ще го има и прокуратурата има интерес, то да тръгне. Той заяви, че доказателствата, с които разполагат, ще дадат отговорите на въпросите, които се задават в обществото.Припомняме също така, че на  депутатите приеха на второ четене предложените от ДПС промени в Закона за банковата несъстоятелност. Законът е известен още като Закон за вторичното разграбване на КТБ.  в пленарна зала. Впоследствие президентът Румен Радев наложи вето върху закона за КТБ.", "date": "2018.02.27", "title": "Първото заседание по делото КТБ тръгна"}
{"url": "https://news.bg/regions/bez-zaplashtane-za-ponedelnik-e-firmata-koyato-chisti-lyulin.html", "text": "Кметът на София Йорданка Фандъкова обеща да санкционира фирмата, която почиства снега в най-големия столичен жилищен комплекс - \"Люлин\", съобщи bTV. Причината е зле свършена работа в понеделник, 26 февруари.\"Вчера специално съм поискала да не се заплащат обработките в \"Люлин\". Там не се справи фирмата, определено. За несвършена работа ние не плащаме\", каза Фандъкова.160 снегорина и над 1000 души са включени в почистване на града. Към 7 часа градският транспорт върви навсякъде, освен от Банкя до Клисура. Чистят се спирки и подлези, започва премахването на снега и от тротоарите, каза Фандъкова.Снегорини ще влизат и в основни улици по кварталите, но приоритет ще са тези пътни артерии, които се използват от обществения транспорт. Опесъчени са пътищата в природен парк Витоша - \"Драгалевци - Алеко\" и \"Бояна - Златни мостове\".Столичният кмет призова шофьори и пешеходци да бъдат много внимателни: \"Моля всички да имат предвид, че се очаква да вали до обед. Довечера отново се очаква да започне да вали\".В кризисни центрове са спали 198 хора без дом. Те ще останат там и днес.", "date": "2018.02.27", "title": "Без заплащане за понеделник е фирмата, която чисти \"Люлин\""}
{"url": "https://news.bg/regions/avtobus-sprya-varhu-tramvayna-liniya-v-sofiya.html", "text": "Трамваите номер 11 се движат със закъснение, съобщиха от Центъра за градска мобилност за News.bg.Причината за забавянето им е повреда на автобус от градския транспорт, който бе аварирал върху линията на мотрисите. За кратко трамваите към Княжево бяха спрели, но движението им е възстановено.Бусът бе спрял на кръстовището на столичния бул. \"Никола Мушанов\" и ул. \"Житница\". От Княжево трамваите се движат със закъснение от около 30 минути.", "date": "2018.02.27", "title": "Автобус спря върху трамвайна линия в София"}
{"url": "https://news.bg/regions/patnata-obstanovka-e-uslozhnena-no-neshtata-se-normalizirat.html", "text": "Най-тежка е ситуацията в областите Русе, Силистра, Разград, Добрич, Варна и Бургас. Това заяви шефът на Агенция \"Пътна инфраструктура\" Дончо Атанасов по време на пресконференция във връзка с усложнената пътна обстановка в страната.Според Атанасов ситуацията се нормализира. В страната няма бедстващи хора, няма пострадали. Към 7 часа вече е възстановено движението по АМ \"Тракия\" между Карнобат и Бургас. Към 8 часа е възстановено и движението по АМ \"Хемус\" между Шумен и Варна.По магистралите в страната няма ограничения за тежкотоварни автомобили. Главните пътища също са достъпни за камиони. Изключенията са в област Русе и Добрия - към момента се оправя пътя към Кардам, а главния път Русе - Бяла е отворен само за МПС под 3.5 тона. По думите на Атанасов до 2 часа пътят Русе - Бяла ще бъде отворен за тежкотоварни автомобили.Времето в страната - снеговалежът в областите Кърджали и Смолян продължава. Там автомобилите трябва да се движат само с вериги. При намаляването на снеговалежа, ще се премахне и ограничението за движение с вериги. В областите Добрич, Силистра и Русе положението е най-сериозно, но там по-големият проблем са силните ветрове и снегонавяванията. В областите има затворени второкласни и третокласни пътища. \"Усилията ни са насочено главно към първокласната пътна мрежа, след това ще преминем към второкласните и третокласните пътища\", обясни Атанасов. Температурите в страната са между -5 и -15 градуса.Пътни произшествия - през последните 24 часа на територията на страната са възникнали общи 27 тежки катастрофи, при които са пострадали 34 души. При инцидентите няма загинали хора. През последното денонощие в столицата тежките катастрофи са 3, а леките произшествия - 101. Ранени са 3 души.АПИ призовава водачите да не пътуват, ако не се налага. Ако пътуването е наложително - шофьорите трябва да са готови за каране в зимни условия. Водачите трябва и да са търпеливи, вероятни са задръствания и изчаквания. Водачите да карат със съобразена скорост - при тези тежки условия са възможни резки промени на пътната обстановка - видимостта може за секунди рязко да спадне, което изисква време за реакцията.", "date": "2018.02.27", "title": "Пътната обстановка е усложнена, но нещата се нормализират"}
{"url": "https://news.bg/regions/bez-sinya-i-zelena-zona-v-sofiya.html", "text": "И във вторник, 27 февруари, в София няма да има \"синя\" и \"зелена\" зона, заради тежките метеорологични условия, съобщиха от Центъра за градска мобилност (ЦГМ).Ще бъдат почиствани приоритетно паркингите пред училища, детски градини и обществени сгради. Системата за СМС паркиране няма да приема съобщенията за плащане, а талоните няма да се проверяват от контрольорите на ЦГМ.От Градска мобилност призовават гражданите да се съобразят с тежките зимни условия и да не използват личните си автомобили.В столицата над 170 снегопочистващи машини са на терен. Ангажираните с почистването на столицата екипи продължават работа. Със смеси против заледяване се обработват булевардите \"Брюксел\" и \"Цариградско шосе\".Приоритетно се почистват улици, по които се движи градският транспорт, и основни улици в кварталите, както и улици на които има болници, детски градини и училища. Улици в кварталите към момента се почистват в районите \"Възраждане\", Кремиковци\", \"Панчарево\", \"Младост\", \"Красно село\" и \"Подуяне\".", "date": "2018.02.27", "title": "Без \"синя\" и \"зелена\" зона в София"}
{"url": "https://news.bg/regions/otstranyavat-avarii-po-elektroprenosnata-mrezha-v-stranata.html", "text": "Обстановката в страната остава усложнена заради лошите атмосферни условия. Обилните снеговалежи доведоха до множество проблеми по електропреносната мрежа в различни населени места, което остави хората на тъмно и студено на минусовите температури.Авариите в страната се отстраняват, уверяват от електроразпределителните дружества.Пред БНР говорителят на EVN Крум Косев посочи, че към момента повечето аварии, които екипите на дружеството отстраняват, са в източните области, които покрива EVN. По думите му в областите Пазарджик, Пловдив и Смолян ситуацията е нормална при зимни условия, няма завишена аварийност. Там аварията по електропровода, който остави няколко села без ток вчера, е отстранена.Повечето проблеми са в източните области - Сливен, Ямбол и Бургас. В тези области има повече повреди, регистрират се повече селища с нарушено електроподаване. Няколко села в района Раднево - Гълъбово също са без ток от ранните часове.Главният оперативен директор на \"ЧЕЗ Разпределение\" Виктор Станчев обясни, че има само две селища в обхвата на дружеството, към които има нарушено електроподаване. Става въпрос за село Гранитово в община Белоградчик и село Белица в община Ихтиман. Повредите там ще бъдат отстранени до обяд.", "date": "2018.02.27", "title": "Отстраняват аварии по електропреносната мрежа в страната"}
{"url": "https://news.bg/politics/karayancheva-ne-odobryava-ostavkata-na-temenuzhka-petkova.html", "text": "Теменужка Петкова си подаде , за да премахне всякакви съмнения, че има участие в . Това заяви пред БНТ председателят на Народното събрание Цвета Караянчева.\"Аз не съм съгласна с тази оставка\", обясни Караянчева и допълни, че Петкова е била много добър министър - от 800 милиона загуби Петкова направила така, че енергетиката ни да е на печалба. Петкова работила и много добре с председателя на енергийната комисия Делян Добрев.По думите на председателя на НС в сряда или четвъртък тази седмица е предвидено да се събере съветът на управляващата коалиция, за да се обсъди номинацията за нов енергиен министър. Караянчева не сподели кои имена се спрягат за поста.Относно  Караянчева коментира, че около него са се събрали много скандали. Жаблянов загърбил европейските ценности, казвайки, че договорът с Македония е \"недоносче\", а хората на този пост трябвало да бъдат прецизни в работата си и да не изразяват лично мнение и толкова остри позиции.Според Караянчева президентът Румен Радев също раздвоява обществото. Президентът  и не разговарял с политическата сила, която е внесла определения закон, както и с експертите и комисиите в НС. По думите ѝ оставя впечатление, че когато БСП не харесват някои закон и гласуват против, президентът налагал вето.", "date": "2018.02.27", "title": "Караянчева не одобрява оставката на Теменужка Петкова"}
{"url": "https://news.bg/energy/bivsh-operativen-direktor-na-chez-golemite-igrachi-nyamat-apetit-da-investirat-v-balgariya.html", "text": "Големите играчи нямат стимул и интерес да инвестират в България. Това отговори бившият оперативен директор на ЧЕЗ-България (2011-2015) Петър Баран на въпрос на bTV къде са големите компании и защо те не са купили електроразпределителното дружество за София и Северозападна България.По думите на бившия оперативен директор на електроразпределителното дружество трябва да се знае за самата продажба от страна на министър-председателите на България и на Чехия. Няма институция в България, която може да спре сделката, смята той.От ЧЕЗ са решили да се изтеглят от българския пазар след скандала с т. нар. надписани сметки през 2013 г., когато падна първият кабинет на Бойко Борисов. Бившият оперативен директор на електроразпределителното дружество в България няма информация правителството да е оказвало натиск на компанията за цените на тока.Всеки, който е следил информацията по сделката, е можел да види всички кандидат-купувачи от 2016 г. насам, каза Баран.Около 40 хиляди километра е електроразпределителната мрежа на дружеството и това не трябва да се знае от кандидат-купувача, заяви бившият оперативен директор на ЧЕЗ България Петър Баран. Малко преди неговото участие бе излъчен запис с интервю на собственичката на фирмата, закупила ЧЕЗ - Гинка Върбакова, в което тя обясни, че не помни точните цифри. По думите на Баран председателят на \"Инерком\" в лицето на Гинка Върбакова доста точно и ясно е обяснила сделката и няма нужда от никакви съмнения.На въпрос дали е достатъчно прозрачна сделката и дали някои стои зад собственика на фирмата, закупила ЧЕЗ - Гинка Върбакова, той посочи, че познавайки всички обстоятелства на компанията и на мениджмънта, който се извършва, е изключено от електроразпределителното дружество да не са проучили компанията.Баран коментира още, че наскоро чул за името на Гинка Върбакова, но самата фирма, която представлява, му е непонятна. Той допълни, че от 2016 година е имало кандидат-купувачи за дружеството, но са предложили цена, която не удовлетворява компанията.Сделката би могла да се финализира, ако няма намеса от страна на държавата и \"Инерком\" не се откажат от нея, допълни Баран.Припомняме, на 22 февруари 2018 г. стана ясно, че чешката ЧЕЗ е одобрила . По предварителна и непотвърдена информация стойността на сделката е около 320 милиона евро. Тя включва \"ЧЕЗ Електроразпределение\", \"ЧЕЗ Електро\", \"ЧЕЗ Трейд\", както и ВЕИ активи. \"Енерго-про\", която също имаше интерес, е предложила 300 милиона евро.Министърът на енергетиката , защото познава собственикът на фирмата, закупила ЕРП-то - Гинка Върбакова.Самият  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.Лидерът на социалистите  държавният глава Румен Радев да вземе отношение по сделката, а днес .", "date": "2018.02.27", "title": "Бивш оперативен директор на ЧЕЗ: Големите играчи нямат апетит да инвестират в България "}
{"url": "https://news.bg/society/130-balgari-stanaha-zalozhnitsi-na-rayanear-v-rumaniya.html", "text": "Около 130 български граждани са блокирани на летище в Румъния вече повече от 12 часа.Българите са блокирани на летище в град Тимишоара, съобщи bTV. Те излетели от Лондон вчера в 15 часа с полет на нискотарифната авиокомпания \"Райънеър\". Самолетът пътувал до Пловдив, но заради лошото време летището в Пловдив беше затворено, което принудило пилотът на самолета да промени курса. Първоначално машината се пренасочила към София, а после - към румънския град.При кацането в Тимишоара българите били около 180 души. Послед група от тях тръгнала към Бъглария с автобус. Останалите обаче от кацането буквално са заложници на нискотарифната авиокомпания и лошото време. Българите са блокирани на летището без храна. Те нямат и информация за това кога ще се приберат в България.По думите на хората пилотът на самолета казал, че всеки ще бъде настанен в хотел, а днес хората ще бъдат извозени до Пловдив или София. От 21 часа вчера обаче хората са на летището.От \"Райънеър\" предложили още вчера на хората да бъдат извозени с трансграничен транспорт - с автобуси, които също могат да блокират в снежните преспи. Все пак група от 60 души се качила на автобус към България.Даниела Стоилова обясни, че от от авиокомпанията предложили автобусен транспорт. \"Автобусите приличаха на автобуси на градския транспорт, без тоалетна. 60 човека от групата се качиха на този автобус. Останалите 130 отказахме, защото не виждаме в това време как ще стигнем до България\". От родното МВР съветвали българите да не се качват на рейсовете, защото много от пътищата били затворени. Към момента хората на летището нямат контакт със заминалите с автобус хора.Всички, които решили да не се качват на автобус през нощта, когато пътната обстановка и атмосферните условия са най-тежки, получили по един ваучер на стойност 5 евро, което е достатъчно само за вода и кафе. Междувременно на летището не приемали паундове и левове. Сред чакащите има и майка с малко дете, която помолила да ѝ се осигурят памперси и храна, но ѝ било отговорено, че всичко е затворено и няма как да ѝ помогнат.Сред закъсалите българи има и бременна жена в 8-ия месец и възрастни хора, които не са в добро състояние - на лекарства.От авиокомпанията заявява, че ще излязат с решение на ситуацията, след като се отвори офиса в Дъблин. Тази информация очаква и консулът ни в Букурещ Мирчо Иванов. Иванов също няма връзка с българите, тръгнали с автобус посред нощ. Той обясни, че част от хорат ана летището са били настанени в хотел, около 90 души останали на летището.Почетният консул на страната ни в Тимишоара ще има грижата да осигури най-необходимото на нашите сънародници. Той е поел ангажимент да посети сънародниците ни на летището и да окаже съдействие.По нареждане на външният ни министър Екатерина Захариева в посолството на България в Румъния е сформиран кризисен щаб, чиято цел е да съдейства на нашите сънародници, изпаднали в затруднение.", "date": "2018.02.27", "title": "130 българи станаха заложници на \"Райънеър\" в Румъния"}
{"url": "https://news.bg/regions/gorskite-v-stranata-izvarshiha-3-400-proverki-za-sedmitsa.html", "text": " Само в рамките на една седмица горските инспектори от всичките 16 Регионални дирекции по горите са осъществили общо 3 400 проверки за спазване на разпоредбите на Закона за горите, Закона за лова и опазване на дивеча, Закона за рибарството и аквакултурите и други.В хода на проверки са съставени общо 191 акта за установени административни нарушения.Най-често срещаните нарушения на Закона за горите са придобиване, транспортиране, съхраняване и преработване на немаркирана дървесина и непридружена с превозен билет. Често в обекти, в които постъпва, преработва се и се експедира дървесина, се наблюдават нефункциониращи системи за видеонаблюдение. Често нарушение е и превозването на дървесина с моторни превозни средства, които не са оборудвани с GPS устройства.При проверките е установена незаконна сеч в 6 обекта за добив на дървесина на територията на РДГ - Велико Търново. Съставени са 8 акта на лица, които са ловували с нередовни документи.Проверките продължават.", "date": "2018.02.27", "title": "Горските в страната извършиха 3 400 проверки за седмица"}
{"url": "https://news.bg/politics/11-8-uvelichen-iznos-za-yanuari-noemvri-2017-g-otchete-borisov-pred-shefa-na-sto.html", "text": "От януари до ноември 2017 г. българският износ се е увеличил с 11.8% спрямо същия период на 2016 г. Това стана ясно по време на среща между премиера Бойко Борисов и генералния директор на Световната търговска организация Роберто Азеведо в Министерския съвет в София, съобщиха от МС.Двамата обсъдиха партньорството на България в рамките на Световната търговска организация.Укрепване на доверието в Световната търговска организация и утвърждаването на многостранната търговска система е сред приоритетите на Българското председателство на Съвета на ЕС.По време на нашето председателство ще инициира дискусия в Съвета за перспективите пред търговската система и начините за по-ефективно функциониране на механизмите за уреждане на спорове.Българският премиер очаква по време на днешното неформално заседание на търговските министри от ЕС в София ще бъде обсъден конструктивен подход за продължаване на диалога с останалите страни-членки на СТО, за да се намери начин за излизане от кризата, в която се намира организацията.По време на срещата премиерът Борисов подчерта, че България запазва икономическа и финансова стабилност и да предприема активни мерки за постигане на висок икономически растеж.Борисов запозна госта си с резултатите от административната реформа и с превенцията на корупцията, чрез ускорено въвеждане на електронно управление.", "date": "2018.02.27", "title": "11.8% увеличен износ за януари-ноември 2017 г. отчете Борисов пред шефа на СТО"}
{"url": "https://news.bg/int-politics/sasht-preduprediha-turtsiya-za-posledstviya-pri-zakupuvaneto-na-s-400-ot-rusiya.html", "text": "САЩ призоваха Турция да се откаже от закупуването на зенитно-ракетни системи С-400 от Русия, като в противен случай на Анкара могат да бъдат наложени санкции, пише турският вестник \"Хабертюрк\", позовавайки се на източник във Вашингтон.Изданието съобщава, че неназован американски официален представител е изразил опасения във връзка със закупуването от страна на Турция на руски противовъздушни системи, тъй като те могат да \"повлияят неблагоприятно на оперативната съвместимост на НАТО\", като е признал, че в светлината на наскоро приетия закон от Конгреса САЩ могат да наложат санкции на Анкара.\"Искаме да помогнем на Турция да намери по-добра алтернатива, за да посрещне нуждите си от противовъздушна отбрана\", подчертал американският правителствен служител.По-рано министърът на външните работи на Турция Мевлют Чавушоглу определи като неприемлив езика на заплахи във връзка със закупуването на С-400, добавяйки, че Анкара първоначално е планирала да придобие системи за противовъздушна отбрана от съюзници в НАТО, но те \"вечно имат някакви проблеми\".Заради това Турция започна преговори с други страни и през декември 2017 г. подписа споразумение с Русия за доставка на С-400.", "date": "2018.02.27", "title": "САЩ предупредиха Турция за последствия при закупуването на С-400 от Русия"}
{"url": "https://news.bg/int-politics/sauditskiyat-kral-uvolni-visshi-voenni.html", "text": "Кралят на Саудитска Арабия уволни висши военни командири, включително началникът на щаба на армията, с поредица декрети късно снощи, съобщава БиБиСи. Крал Салман е освободил началниците на сухопътни войски и ВВС, а новината е публикувана от официалната информационна агенция на Саудитска Арабия (СПА), без да се посочват каквито и да било причини за уволненията.Предполага се, че коронованият принц Мохамед бин Салман, който също е и министър на отбраната, стои зад различни сътресения в страната в последно време.Миналата година десетки изтъкнати саудитски личности, включително принцове, министри и милиардери, бяха затворени в петзвездния хотел \"Риц-Карлтън\" в Рияд, докато коронованият принц водеше борба с корупцията и злоупотребите с власт в монархията.Това е поредната ускорена реформа в саудитски институции, което се превърна в отличителен знак за управлението на Салман, въпреки че движеща сила отново е неговият син и наследник, принц Мохамед бин Салман.Саудитската намеса в конфликта в Йемен е негова инициатива, като една от първите индикации, колко сериозно монархията ще се откъсне от традиционната си предпазливост. Цената за Йемен е хуманитарна катастрофа, а саудитската интервенция източва и държавната хазна в условия на строги икономии.Генерал Абдул Рахман бин Салех ал-Бунян, началник на щаба е сред \"прекратените\", заявява агенция СПА. Вече има избрани военни, които да заменят уволнените. В същото време са обявени редица политически назначения, включително на жена зам.-министър на труда и социалното развитие - Тамадар бин Юсеф ал-Рамах.Принц Турки бин Талал е назначен за нов зам.-губернатор на провинция Азир в югозападната част на страната. Той е брат на милиардера принц Алуалийд бин Талал, който бе задържан в борбата с корупцията и освободен два месеца по-късно.", "date": "2018.02.27", "title": "Саудитският крал уволни висши военни "}
{"url": "https://news.bg/regions/gori-makedonskiyat-dom-vav-varna.html", "text": "Пожар гори в Македонския дом в центъра на Варна, съобщи Дарик.Сигналът за пожара е получен тази сутрин около 9:30 часа. Пламъците са обхванали покрива и таванско помещение. По първоначални данни няма информация за пострадали хора. Причините за пожара се изясняват.На място са изпратени три автомобила на пожарната, които се борят с огъня.", "date": "2018.02.27", "title": "Гори Македонският дом във Варна"}
{"url": "https://news.bg/int-politics/front-an-nusra-obstrelva-humanitarniya-koridor-v-iztochna-guta.html", "text": "Бойци от фронт ан-Нусра са обстрелвали хуманитарния коридор в Източна Гута и бежанския лагер Вафидин, съобщава САНА, цитирана от ТАСС. Вчера министърът на отбраната на Русия, армейски генерал Сергей Шойгу заяви, че по нареждане на руския президент Владимир Путин в предградията на Дамаск от 27-февруари се налагат ежедневна хуманитарна пауза от 9:00  до 14:00 местно време.Във Вафидин, сирийските власти с подкрепата на Руския център за помирение на воюващите страни в Сирия, Центърът подготвя условията за приемане на цивилно население, чрез единствения хуманитарен коридор, свързващ Дамаск с Източна Гута.Сигурността по коридора се осигурява от руската военна полиция и военнослужещите на сирийската армия.В селището Ал-Дувеир в близост до хуманитарния коридор е създаден мобилен медицински пункт за оказване на помощ на болни, а автобуси са подготвени да транспортират цивилни граждани до временни места на пребиваване.", "date": "2018.02.27", "title": "Фронт ан-Нусра обстрелва хуманитарния коридор в Източна Гута"}
{"url": "https://news.bg/int-politics/velikobritaniya-plashi-da-udari-siriya-ako-e-izpolzvala-himicheski-orazhiya.html", "text": "Британският външен министър Борис Джонсън обяви, че Обединеното кралство може да подкрепи въздушни удари срещу правителството на Сирия, ако има доказателства за употребата на химически оръжия.\"Ако знаем, че това се е случило, и можем да го докажем, и ако е налице предложение за действия, в които Великобритания може да бъде полезна, тогава смятам, че трябва сериозно да го обмислим\", изтъкна Джонсън пред БиБиСи.Изявлението на британския първи дипломат идва ден след като сирийската неправителствена организация \"Белите каски\", известна като сирийска гражданска защита, обяви, че сирийското правителство е използвало хлорен газ срещу село Ал Шифония в Източна Гута, убивайки едно дете и причинявайки \"масово задушаване\" сред местните цивилни граждани.Същата заплаха отправи и френският президент Еманюел Макрон, който заяви по-рано този месец, че Франция ще предприеме въздушни удари, ако се докаже, че сирийското правителство е използвало оръжия за масово унищожение срещу цивилни.", "date": "2018.02.27", "title": "Великобритания плаши да удари Сирия, ако е използвала химически оръжия"}
{"url": "https://news.bg/crime/hvanaha-3-hil-kutii-kontrabandni-tsigari-na-dunav-most-2.html", "text": "Митничари хванаха контрабанда на 60 900 къса (3045 кутии) цигари към страни от Западна Европа, на Митница Лом в района на Дунав мост 2.На 23 февруари пристига товарен автомобил с авторемарке за превоз на автомобили. При проверка, митничарите установяват, че пътеките на авторемаркето са затворени с ламарина и са превърнати в тайници, където са укрити 18 600 къса /930 кутии/ цигари от различни марки.В същия ден, късно през нощта, при друга митническа проверка на пътнически микробус, митническите служители откриват във фабричните кухини укрити 42 300 къса /2115 кутии/ цигари, предназначени за Германия.За тютюневите изделия не са представени никакви търговски документи, както и такива по ЗАДС за превоз на акцизни стоки извън нормите за лично потребление при пътуване за страна членка на ЕС. Цигарите са задържани в склад на Митница Лом. На двамата шофьори са съставени актове по ЗАДС.", "date": "2018.02.27", "title": "Хванаха 3 хил. кутии контрабандни цигари на Дунав мост 2"}
{"url": "https://news.bg/bulgaria/stud-i-vyatar-valezhite-otslabvat.html", "text": "През днешния ден се очаква мразовито време и отслабване на валежите.Жълт код за ниски температури е обявен за цялата страна с изключение на Благоевградска област. По Черноморието арктическият студ ще бъде придружен от силен вятър и опасно вълнение.В източните райони валежите постепенно ще отслабват, а след обяд на много места временно ще спрат.Температурите през деня остават отрицателни в цялата страна без крайните югозападни райони.Очакваните максимални температури са между -7 и -2 градуса. В Благоевградско и Петричко ще достигнат 3-4 градуса.Минималните температури са между -10 и -4 градуса.Очаква се умерен до силен вятър от север и североизток.През нощта от югозапад в страната ще навлезе средиземноморски циклон и валежите ще се активизират.", "date": "2018.02.27", "title": "Студ и вятър, валежите отслабват"}
{"url": "https://news.bg/press/borisov-poiska-ot-ebvr-30-mlrd-evro-za-balkanite-novi-vaprositelni-okolo-prodazhbata-na-chez-gimnastichki-v-reklama-na-hazart.html", "text": "Сделката за продажбата на ЧЕЗ и политическите последици от нея остават сред водещите теми на всекидневниците.\"В последната седмица една частна сделка успя да ангажира премиера, президента, парламента, извънпарламентарни партии и енергийни експерти. Причината е подписаният договор за покупка на българския бизнес на ЧЕЗ - компанията, която осигурява електроснабдяването на цяла Западна България, от слабо известната до момента \"Инерком България\". Съмненията дойдоха от факта, че фирма с оборот от около 50 млн. лв. възнамерява да купи бизнес за 1.8 млрд лв. Както и от неочаквания политически трус, който сделката предизвика, след като енергийният министър Теменужка Петкова подаде оставка по искане на премиера заради познанството си със собственика на фирмата - родената в Пазарджик, живееща в София и стояща далеч от публично и медийно внимание Гинка Върбакова. Около бизнеса на Върбакова и семейството й продължава да има доста неизяснени въпроси, въпреки двете интервюта, които собственичката на \"Инерком България\" даде през уикенда, за да увери, че всичко около сделката е прозрачно, и сдържаните коментари на ЧЕЗ, че са минали всички процедури и няма съмнение в способността на компанията да плати за покупката. Кой е купувачът? За \"Инерком България\" се знае, че е създадена през есента с цел участие в конкурса за продажба на българския бизнес на ЧЕЗ. Тя е част от по-голяма група компании, които се развиват повече от 10 години в областта на енергетиката, енергийната инфраструктура и строителството. Едноличен собственик на капитала на купувача сега е \"Инерком инвестмънтс\" на Гинка Върбакова. Справка на \"Капитал\" показа, че основният актив на собствениците на \"Инерком\" са четири соларни парка, построени с пари от чешкия металургичен магнат Зденек Земек, който вече е напуснал партньорството. Оборотът на фирмите им се оценява на около 50 млн. лв. Цената на сделката не е обявена, но по информация на \"Капитал\" \"Инерком България\" е предложила 320 млн. евро, срещу които ще добие \"ЧЕЗ електроразпределение България\", \"ЧЕЗ електро\", \"ЧЕЗ трейд\" и малки ВЕИ активи - видинския соларен парк \"Фри енерджи проджект Орешец\" и недовършената централа на биомаса в Смолянско. От наличната досега информация е известно, че повече от половината средства за цената, или около 180 млн. евро, ще се набавят чрез кредит от други две компании, които обаче не са назовани. Стои ли банка зад сделката? В интервю за БТА в събота Гинка Върбакова обясни, че \"Инерком\" ще бъде подкрепена единствено от уважавана банкова институция, която ще предостави кредит. Името на банката все още не е известно и породи множество спекулации. Върбакова обаче отказва да я назове преди регулаторите да дадат съгласие и сделката да бъде приключена официално, като се позовава на строги клаузи за конфиденциалност. Гаранцията за участие в сделката беше от Уникредит Булбанк, но потвърждение, че банката ще участва и с кредитиране, засега няма...\" - в. \"Дневник\".\"Ако сделката за придобиване на ЧЕЗ бъде възпрепятствана, това ще е нарушаване на инвестиционния интерес, заяви Гинка Върбакова в ексклузивно интервю за NOVA. \"Смяната на собствеността на ЧЕЗ не променя по никакъв начин услугата, която крайният потребител ще получава, нито цената, която ще заплаща\", обеща тя. Бизнесдамата от Пазарджик беше категорична, че фирмата, която купува ЧЕЗ, е 100% нейна собственост. Тя заяви, че от 20 години е в частния бизнес, а от 10 години се занимава с енергетика, и в частност - с фотоволтаици. \"Аз съм едноличният собственик на компаниите. Това се вижда от Търговския регистър\", заяви Върбакова. На въпрос защо чешката държава е избрала именно нейната компания, тя отговори: \"Не мога да кажа защо са избрали нас. Това беше една дълга и много сложна процедура, в която се изискваха много финансови документи, които да гарантират кои сме ние, какъв е нашият опит и какво можем да направим. По принцип при такъв вид финансиране, защото покупката на активите на ЧЕЗ ще стане с привлечено финансиране с банков кредит от международна банкова институция, която към момента, за съжаление, не мога да разкрия\". Бизнесдамата призна, че компанията, която участва в процедурата, е на 1 година... \"Нашето име беше в медиите от една година. И досега никой не ни потърси, за да ни попита кои сме\", каза Върбакова...\" - в. \"Стандарт\".\"В момента няма сделка, а има предварителен договор. Решението за приватизация на ЕРП-та е взето като политическо. В управлението на ГЕРБ за тези 10 години ние не сме приватизирали нито една структура. Това заяви зам.-председателят на ГЕРБ Цветан Цветанов в предаването \"Лице в лице\" по Би Ти Ви по повод сделката за продажба на ЧЕЗ. \"Тази сделка е изповядана с предварителен договор в Чехия между 2 частни компании. От всичко това, което излезе в публичното пространство, могат да останат впечатления, че имаме притеснения. Но пък силата на тези органи, които в момента трябва да извършват проверка, е че до влизането в силата на този договор, ще се види дали има съответните средства, кой е източникът на тези средства. Всичко това ще бъде установено след тази проверка\", смята той. \"Хубавото в тази ситуация е, че има конкретно лице, а не някоя офшорка. Докато не бъде проверено всичко от българските органи, аз не смятам, че трябва да правим заключения. Това ще бъде грешно и държавата може да бъде подложена на възможни спекулации\", заяви Цветанов. \"Всичко зависи от проверките, които ще бъдат направени. Аз вярвам в българските институции, които са независими и взимат решения далеч от политическите въпроси. Теменужка Петкова подаде оставка, защото беше персонално атакувана. Държавата реално няма отношения в договора. Госпожа Петкова е изключително отговорна и коректна\", допълни още той...\" - в. \"24 часа\".\"Сделката за ЧЕЗ на практика трудно може да бъде спряна Въпреки голямата суматоха, която настана сред българските политици, и наредените от премиера Бойко Борисов проверки, сделката за активите на ЧЕЗ в България на практика трудно може да бъде спряна. Пред Нова ТВ вчера собственичката на \"Инерком България\" Гинка Върбакова, която бе определена от ЧЕЗ за купувач на бизнеса й в България, дори предупреди, че ако държавата попречи на сделката, това ще е нарушаване на инвестиционен интерес. Това би могло да се тълкува като намек, че тя ще търси правата си в съда при такъв развой. По закон по сделката становище трябва да дадат Комисията за защита на конкуренцията (КЗК), Комисията за финансов надзор (КФН) и Комисията за енергийно и водно регулиране (КЕВР). В неделя премиерът нареди проверки да направят и ДАНС, и НАП. Данъчните вчера изпълниха нареждането, но отказаха да дадат подробности. Върбакова вчера уточни, че всички висящи задължения на нейни фирми към хазната вече са погасени. А и финансирането на сделката се осигурява чрез заем, а не със собствени средства. Така че, дори НАП да установи нарушения, тя може да санкционира фирмата, но не и да спре сделката. За работата на ДАНС по принцип нищо не се съобщава, а и не е ясно как и на какво основание службата би могла да се намеси в случая. Според Гинка Върбакова за продажбата на ЧЕЗ не се изисква одобрението на КЕВР. Думите й бяха потвърдени и от Пламен Младеновски от дирекция \"Електроенергетика и топлоенергетика\" към КЕВР. Пред Би Ти Ви той посочи, че ако продажбата стане по същата схема, по която беше продаден Е.ОН преди години, КЕВР няма правомощия да се произнася по сделката... КФН пък ще следи дали евентуално новият собственик на ЧЕЗ ще отправи честно и прозрачно търгово предложение към по-малките акционери, ако реши да изкупи дела им. Върбакова каза, че това ще бъде сторено. Така че и тук пречка едва ли ще има, поне до финализиране на сделката...\" - в. \"Сега\".\"Лидерът на \"Демократи за силна България\" Атанас Атанасов заяви преди Би Ти Ви, че докато е ръководил Национална служба \"Сигурност\", която е предшественик на сегашната Държавна агенция \"Национална сигурност (ДАНС), съпругът на купувача на ЧЕЗ Гинка Върбакова е бил познат на службите в страната. Атанасов бе начело на службата от 1997 г. до 2001 г. По думите му Славчо Върбаков е участвал в \"афера за едни фалшиви импулси, които източват БТК\". Той уточни, че случаят е от 1999 г. \"Славчо Върбаков е енергичният двигател на семейния бизнес. От скандала с тези телефони с импулси този човек се оттегли от всички фирми, в които участват\", допълни Атанасов и добави, че след това жена му е започнала да се занимава официално със семейния бизнес. Скандалът с импулсните телефони стана публичен след разследване на \"Капитал\". Проверката на Националната служба \"Сигурност\" започна след сигнал от БТК, че има завишен фиктивен трафик към телефони с добавена стойност. Първите сигнали са били дадени през май и юни 1999 г. Разследвани са близо 30 фирми, едната от които е ЕТ \"Славчо Върбаков\" - Пазарджик. Според него купувачите на българския бизнес на чешкото дружество \"очевидно са подставени лица\", като уточни, че те може би са близки до групировката СИК. Той каза още, че разполага с информация, че финансирането за сделката ще стане по три канала, като само единият е свързан с банково кредитиране. Атанасов допълни, че досега службите е трябвало да проверят всяка една фирма, която е заявила участие за придобиването на ЧЕЗ...\" - в. \"Дневник\".Вестниците във вторник проследяват и участието на премиера Борисов във форума за Западните Балкани, организиран в Лондон от Европейската банка за възстановяване и развитие.\"30 милиарда евро поиска министър-председателят на България Бойко Борисов от ЕБВР за инвестиции в инфраструктурата на Балканите - транспортни коридори, жп пътища и дитигални връзки. Това стана на Инвестиционния форум в централата на банката в Лондон, който бе открит от председателя на на Европейската банка за възстановяване и развитие (ЕБВР) Сума Чакрабарт и българския премиер. В конференцията участват лидери от всички страни от региона. Борисов се беше подготвил сериозно, показа картата на Балканате и инфраструктурните проекти и изказването му предизвика значителен интерес. В българската делегация са министърът на транспорта, информационните технологии и съобщенията Ивайло Московски и председателят на парламентарната комисия по енергетика Делян Добрев. \"Трябва да има ясна перспектива за държавите от Западните Балкани. ЕБВР остава основен инвеститор в региона. От дълги години сме приятели на региона\", каза Сума Чакрабарти при откриване на форума. \"Трябва да съумеем да се справим с конкуренцията. Трябва да направим всичко необходимо, за да отключим още повече инвестиции в региона, за да има повече ефективност. Но за да стане това, са нужни и структурни реформи - по-голям достъп до пазара на труда, повишаване на квалификацията на хората\", подчерта шефът на ЕБВР. \"Всичко, което е необходимо го има на Балканите. Те са райско място\", заяви Бойко Борисов на Инвестиционния форум. \"Ще се борим, колкото може по-бързо страните от Западните Балкани да се присъединяват към Европейския съюз\", поясни той. \"Крайно време е да говорим с цифри и срокове за транспортните коридори. Цялата сума на инвестициите в инфраструктура на Балкани ще струва 30 милиарда евро\", заяви българският премиер. \"На политическо ниво вече имаме успехи. Косово и Сърбия се срещат. Всички знаем, че ако регионът иска да просперира, трябва да си оправим инфраструктурата и да привлечем инвестиции, посочи българският премиер. Борисов представи на картата коридори 8, 4 и 10 и добави, че всеки един от балканските премиери ще представи своята визия за коридорите в четвъртък в София на среща, на която ще присъства и председателят на ЕК Жан-Клод Юнкер. \"Коридор №8 е изключително важен коридор, който свързва Азия с Адриатическо море\", каза българският премиер. Той посочи, че дигиталната структура ще струва 5 милиарда евро. \"Ако нямаме бърз интернет, инвеститорите дори няма да говорят с нас\", каза Борисов. Цялата сума на инвестициите в тези проекти ще бъде 30 милиарда евро, а за войните в бивша Югославия похарчихме 50 милиарда евро. \"Всички тези проекти ще са от изгода на всички балкански страни, които ще бъдат свързани с модерни магистрали и интернет\", подчерта премиерът Борисов. Той цитира британската премиерка Тереза Мей, която е казала, че Великобритания излиза от ЕС, но не и от Балканите.\" - в. \"Стандарт\".\"Премиерът Бойко Борисов предлага изграждането на АЕЦ \"Белене\" да се превърне в общ балкански проект с европейско финансиране. Идеята бе оповестена в Лондон на Инвестиционен форум за Западните Балкани, организиран от Европейската банка за възстановяване и развитие (ЕБВР)... \"Имаме 2 платени нови ядрени реактора, които стоят в кашони\", заяви министър-председателят... \"Хората на Балканите ще ни повярват, когато ни видят с булдозерите, че почваме да строим. Ние сме си дали сметка, че с войни и с доказване кой е по-силен, нищо не е постигнато и сме най-бедните.\", заяви още Борисов на форума...\" - в. \"Труд\".\"На премиера Бойко Борисов му дойде нова идея за реализацията на проекта АЕЦ \"Белене\". На инвестиционния форум за Западните Балкани, който Европейската банка за възстановяване и развитие (ЕБВР) организира в Лондон днес, българският министър-председател разви тезата как с помощта на банката може да се финансира един балкански проект, в който да се включат вече купените реактори за непостроената атомна централа. \"България има много добре развита електропреносна система и в момента изнасяме през Сърбия за Гърция и за Македония ток... Днеска ми дойде идеята, че това би могло да е за нашата АЕЦ \"Белене\" едно прекрасно решение с европейско финансиране, с акционери всички нас, така че можем да си говорим и това\", обясни Борисов на пресконференцията след форума... \"Би могло електропреносните ни системи да се свържат така, че от България, през Подгорица да отива в Италия\", каза още Борисов. Той говори за газовия хъб \"Балкан\", за готовия интерконектор с Румъния и др. По време на форума министър-председателят проведе среща със заместник помощник държавния секретар на САЩ за Европа и Евразия Матю Палмър, пред когото представи приоритетите на България за развитие на газовата инфраструктура и постигане на независимост на страната по отношение на газовите доставки. Борисов акцентира върху изграждането на европейския хъб \"Балкан\" и неговото значение за България и за региона, съобщи Министерският съвет...\" - в. \"Дневник\".\"При откриването на форума пък Борисов подчерта, че са нужни около30 млрд. евро за изграждане на транспортна, железопътна и дигитална инфраструктура на Западните Балкани. По думите му всичко може да бъде построено в следващите 7-8 години, ако има ясен план и финансиране, което според него може да дойде от банки като ЕБВР, Европейската инвестиционна банка и Световната банка, \"някой грант от Юнкер, кофинансиране от държавните бюджети\". \"Крайно време е да говорим за цифри, срокове и кое кога ще стане\", каза Борисов. От думите му се разбра, че може да има инвеститорски интереси от Китай, Турция и Русия, но това си е \"нашата Европа\" и парите трябва да дойдат оттук. \"Или финансираме и изграждаме модерни Балкани, или се подготвяме за друго. Тя войната не беше отдавна\", каза Борисов. Премиерът показа на карта и маршрутите на коридорите 4, 8 и 10. Коридор №4 по план свързва Росток, Берлин Дрезден, Прага, Виена, Братислава, Будапеща, Тимишоара, Видин, София, Солун, Истанбул. Коридор №8 трябва да улесни свързването между албанското пристанище Дурас, Тирана, Скопие, София, Пловдив, Стара Загора, Бургас и Варна, а №10 - Залцбург, Любляна, Загреб, Белград, Ниш, Скопие и Солун. \"Планът, който предлагаме, е изключително изгоден за всяка една от държавите. Когато има тези транспортни коридори, всяка една столица ще може да има достъп до нея с жп линия и магистрала и съответно интернет\", каза Борисов. Според него нужните средства са 20 млрд. евро по-малко от изхарчените за войните в Югославия, Косово и Босна и Херцеговина. \"Балканските лидери да напишат домашното си до 1 март, когато да кажат своите приоритети и колко средства могат да отделят\", каза още премиерът. Тогава в София ще завърши балканската обиколка на председателя на ЕК Жан-Клод Юнкер и той ще се срещне с тях. Борисов призова колегите си да покажат заедно на Европа, че са отличници, и да направят процесите по изграждане на коридорите необратими. \"Балканите са райско място и има всичко необходимо\", каза още Борисов. Около 5 млрд. евро пък ще струва изграждането на дигиталната инфраструктура във всяка една от държавите от Западните Балкани. Според българския премиер инвеститорите вече дори няма да говорят с лидерите, ако в държавите няма бърз интернет. От своя страна президентът на ЕБВР Сума Чакрабарти каза, че трябва ясна перспектива за балканските държави. \"Трябва да направим всичко необходимо, за да отключим още повече инвестиции в региона, за да има повече ефективност. Но за да стане това, са нужни и структурни реформи - по-голям достъп до пазара на труда, повишаване на квалификацията на хората\", каза Чакрабрати. Впечатлен от думите на Борисов бе албанският му колега Еди Рама, който пак го нарече \"Меркел на Балканите\". По-късно Борисов се срещна и с представители на британското правителство. Пред министъра на финансите Филип Хамънд премиерът представи инфраструктурните проекти в Западните Балкани. Той подчерта, че макар Великобритания да излиза от ЕС, тя продължава да е част от Европа, чиято сигурност зависи от просперитета на всеки регион на континента. Борисов обърна специално внимание върху изграждането на трансевропейските транспортни коридори, на проектите за развитие на дигиталната и енергийната инфраструктура, които ще подобрят свързаността в Европа, ще доведат до повече инвестиции и ще създадат работни места в страните от Западните Балкани. В разговора си с държавния секретар на Обединеното кралство Дейвид Дейвис Борисов отбеляза, че въпреки процеса на Брекзит Европа трябва да остане обединена и силна. Двамата бяха единодушни, че България и Великобритания ще запазят добрите си партньорски отношения в политиката, икономиката, туризма и сигурността...\" - в. \"24 часа\".Вестниците съобщават и за отзвука на възмущение от участието на национални състезателки по художествена гимнастика в реклама на хазарт.\"Реклама на Националната лотария с участието на националния отбор по художествена гимнастика създава риск от насърчаване на деца и млади хора към хазартни игри, предупреди Националната мрежа за децата в писмо до различни държавни институции. Организацията поиска спиране на рекламата и законодателни промени за ограничаване на влиянието на хазарта върху децата и младежите. \"Клипът откровено насърчава деца и млади хора да играят хазартни игри, търкайки билети с примамливото заглавие \"Шоколад\", използвайки влиянието на примера на момичетата от Националния отбор по художествена гимнастика. Дори и да приемем, че всички участници в клипа фактически имат навършени 18 години, то впечатлението, което се създава, е за участието на деца и млади хора, които са възприемани за пример от други деца, които ги гледат\", казват от групата, обединяваща различни граждански организации. Оттам изтъкват, че рекламата е в разрез с поне четири законови и подзаконови нормативни акта, като цитират разпоредби от Закона за електронните медии, Закона за закрила на детето и Закона за хазарта. \"Не на последно място, участието на Националния отбор по художествена гимнастика в рекламен клип, който цели придобиването на печалба от собствениците на частно хазартно дружество \"Национална лотария\", поставя сериозни въпроси и от гледна точка на публичния образ на отбора и Българската федерация по художествена гимнастика, която декларира като своя цел развитието на художествената гимнастика, запазването на нейния национален престиж и увеличаване на социалната значимост на този спорт\", посочват от Националната мрежа за децата. Те настояват Националният съвет по саморегулация да излезе със становище по проблема и призовават Съвета за електронни медии да спре излъчването на рекламата...\" - в. \"Дневник\".\"НПО сезира 8 институции заради реклама на лотарийни билети, в която участват български гимнастички. \"Клипът откровено насърчава деца и млади хора да играят хазартни игри, което е грубо нарушение на етичните и законови норми\", смятат от НПО-то, обединяващо 150 организации. Сигналът е адресиран до медийната комисия в НС, Държавната агенция за закрила на детето, министерствата на финансите и на спорта, Държавната комисия по хазарта, СЕМ, Националния съвет за саморегулация и Федерацията по художествена гимнастика. Става дума за реклама на нов вид лотариен билет, кръстен \"Шоколад\" с участието на Илиана Раева и момичетата от националния отбор. \"Дори и да приемем, че всички участници в клипа фактически имат навършени 18 г., то впечатлението, което се създава, е за участието на деца и млади хора, които са възприемани за пример от други деца, които ги гледат. Млади хора, които полагат неимоверни усилия в спортната зала и в училище, са подтикнати да участват в реклама с цел печалба от хазарт, която е недостойна и неуважителна към техния труд и усилия\", посочват от Национална мрежа за децата и настояват Агенцията за закрила на детето да провери възрастта на участничките. От организацията цитират етичните правила за реклама, приети от Националния съвет за саморегулация, според които рекламата не бива да подбужда непълнолетните да участват в хазартни игри. Посочени са и 4 законови разпоредби, които според тях в случая са нарушени. От ДАЗД заявиха, че при тях не е получаван сигнал за въпросната реклама, а когато такъв постъпи, ще бъде разгледан. На въпрос дали агенцията няма да се самосезира по случая, който е публичен, оттам заявиха, че ще го направят, след като се запознаят с него. Мария Стоянова от СЕМ също заяви, че сигналът още не е пристигнал при тях. Според нея в рекламата \"може би има проблем\". \"Интересно е дали участниците в нея имат 18 г.\", поясни тя...\" - в. \"Сега\".", "date": "2018.02.27", "title": "Борисов поиска от ЕБВР 30 млрд. евро за Балканите, нови въпросителни около продажбата на ЧЕЗ, гимнастички в реклама на хазарт…"}
{"url": "https://news.bg/politics/blestyasht-hod-na-merkel-ministerski-kresla-za-krititsite.html", "text": "Ето, че Йенс Шпан ще се сдобие с министерски пост. Точно Шпан - бунтовникът в ХДС, който иска да възроди консервативните ценности и много обича да се показва заедно с младия австрийски канцлер-популист Себастиан Курц. Шпан, който се застъпва за рестриктивна бежанска политика и силно се дразни от факта, че в модните берлински квартали се говори толкова много на английски, вместо на немски. Шпан, който словесно винаги е на барикадата, сега изведнъж ще стане министър на здравеопазването. И ще трябва да се занимава с проблемите на лекарите, да се бори с лобистите и да решава сложния въпрос с острата липса на медицински персонал в малките населени места.На добър час!Министрите на здравеопазването рядко попадат в лъча на прожектора. Но в интерес на истината трябва да припомним, че преди да се превърне в големия консервативен бунтовник, Йенс Шпан наистина беше експерт по здравеопазването. Хитро измислено, госпожо Мекел! Един настъпателен критик, който няма нищо против да бъде разглеждан като надеждоносец за времената след Меркел, на първо време ще трябва да се захване с професионална политическа работа. С това канцлерката подава и още един сигнал: Аз съм още тук, поне за няколко години напред.Същото се отнася и до включването на другата голяма надежда на християндемократите в списъка с министри. Доскоро Юлия Кльокнер беше нещо като говорителка на ХДС в различните национални токшоута по телевизията. Всички помнят критиката ѝ срещу бежанската политика на канцлерката по време на предизборната кампания в Райнланд-Пфалц преди около две години, когато с изявлението си Кльокнер се опита да натрупа точки. Тя винаги се движи в крак с най-разпространените към момента общонародни възгледи. И Меркел със сигурност не го е забравила. Така сега и Юлия Кльокнер ще влезе в кабинета - и като министър на земеделието ще има честта да се разправя с опърничави фермери и гневни еколози. Ами на добър час!Урсула фон дер Лайен ще остане министър на отбраната, макар че професионалните войници изобщо не я харесват. Но може би след две години тя ще оглави НАТО, а там генерален секретар се става само от тази позиция.Разбира се, в правителството остава и Петер Алтмайер, който в качеството си на шеф на канцлерството през последните четири години пазеше гърба на Меркел по какви ли не теми - и най-вече във връзка с политиката ѝ за бежанците. Като министър на икономиката занапред Алтмайер ще трябва да осигурява на християндемократите подкрепата на голямата им клиентела сред малките и средни предприемачи, които все още представляват основата на експортния гигант Германия. Тъй че: решението тъкмо Алтмайер да поеме този ресор е целенасочен и стратегически избор, а не просто тактически ход, както в случая с Шпан и Кльокнер.Най-важното назначениеНай-важното персонално решение на Меркел е известно вече от няколко дни. За реформата вътре в ХДС ще се грижи бъдещата генерална секретарка на партията Анегрет Крамп-Каренбауер, министър-председателка на провинция Саарланд и доверено лице на канцлерката. Това решение означава, че за Меркел министерските постове са едва ли не второстепенни. А и списъкът с бъдещите министри не излъчва кой знае какъв блясък и надежда за обновление. Защото в кабинетите на Меркел нещата винаги се въртят главно около една личност: тази на канцлерката. На това мнение, впрочем, е и самата Меркел.", "date": "2018.02.27", "title": "Блестящ ход на Меркел – министерски кресла за критиците"}
{"url": "https://news.bg/education/balgarski-ucheni-otkriha-na-antarktida-rasteniya-ot-drevniya-superkontinent-gondvana.html", "text": "Български екип от геолози намери на Антарктида вкаменелости на растения от \"младостта\" на нашата планета - доказателство, че белият континент някога е бил зелен.Успешно завърши и високо технологичният българо-португалски проект \"Антарктика роботикс академи\", чиято цел е стотици деца да опознаят ледения континент без да напускат България, съобщиха от Българския антарктически институт.Една от поставените задачи пред антарктическата ни експедиция беше детайлно проучване на скалите на нос Хана. Той се намира на 12.5 км по права линия от полуостров Хърд, където е разположена Българската антарктическа база \"Св. Климент Охридски\".Тъй като най-бързият достъп до носа е по вода, с помощта на командира на базата инж. Йордан Йорданов, геолозите достигнаха носа с моторна лодка \"Зодиак\", след което направиха бивачен лагер на брега.В геоложкия екип участват д-р Камен Бонев, д-р Стефан Велев и гл. ас. д-р Дочо Дочев.Скалните последователности на нос Хана основно се състоят от различни типове вулканични скали, силове и редки седиментни скали.Досегашните проучвания на района, направени от британски и чилийски изследователи, са спорадични и далеч не толкова детайлни.Българските геолози изследваха в най-северната част на носа свободната от сняг и лед територия. Там те откриха множество растителни фосили и тънки въгленосни пластове.Намерените вкаменелости от растения са на възраст около 86 милиона години - от късната креда. Те са се съхранили в зелени тънкослоести пясъчници с фина и среднозърнеста структура.Става дума предимно за останки на голосеменните растения, които са били доминиращи в края на късната креда. Рядко се срещат и листни отпечатъци от покритосеменни растения, които са се появили в средата на ранната креда. Едва в следващите епохи те са преживели разцвет, за да бъдат днес доминиращи в растителния свят на планетата.Единствените досега описани вкаменелости на листа са намерени от чилийски геолози през 2007 г.Находката на българските учени обаче е фосилна колекция от ново ниво, каквато се описва за първи път. Освен това за първи път са открити въглефицирани останки от растения на нос Хана, уточняват антарктиците.Събраната нова фосилна колекция ще бъде изследвана в Музея по палеонтология и исторична геология към ГГФ на СУ \"Св. Климент Охридски\". Чрез нея учените са надяват да хвърлят светлина върху облика на древния суперконтинент Гондвана, част от който е била днешната Антарктида. Там, където днес е ледената покривка, някога е имало вечнозелена растителност, от която днес намираме само останки, запечатани в скалния летопис, споделят антарктиците.Успешно беше изпълнена и друга задача ва 26-ата ни антарктическа експедиция - завърши високотехнологичният българо-португалски проект \"Антарктика роботикс академи\". Неговата цел е стотици деца да опознаят ледения континент без да напускат България.Проектът започна на 28 януари, когато двама от неговите създатели - Людмила Филипова от Физическия факултет на Софийския университет и португалският учен проф. Нуно Пирейра от университета в Бежа, поеха към Антарктида заедно с последната за сезона група от експедицията. Той е единствен по рода си в световен мащаб и се реализира на територията на антарктическата ни база с подкрепата на Българския антарктически институт.Осемте робота и три Arduino платки със сензори приключиха успешно своята изследователска мисия. Сензорите на машините измерват температура, налягане, влажност, слънчева радиация, височина и локационни данни.Екипът засне 3D документален филм, който ще пренася зрителите директно на ледения континент чрез очила за виртуална реалност.Целта на \"Антарктика роботикс академи\" и на партньорската компания \"Роботика\" е да се подпомогне обучението на учители от български училища, така че стотици деца да имат възможност да осъществяват физични измервания и обучение на Антарктида, без да напускат границите на родината.В средата на март, когато учените се завърнат от експедицията, цялата апаратура ще бъде дарена на три пилотно избрани български училища: \"Св. Георги\", 1-во СУ \"Пенчо Славейков\" и 49-о ОУ \"Бенито Хуарес\" , както и на 2 португалски училища. Идеята на организаторите е броят на училищата да нараства с всяка следваща година.", "date": "2018.02.27", "title": "Български учени откриха на Антарктида  растения от древния суперконтинент Гондвана  "}
{"url": "https://news.bg/world/novi-danni-za-ruskiya-kokainov-kanal-podozreniya-kam-poslanika-v-arzhentina.html", "text": "Полицията на Уругвай се включи в разследването на канала за трафик на наркотици от Латинска Америка за Русия, предадоха информационните агенции.По данни на местни медии, уругвайското външно министерство разполага с информация, че страната е междинно звено в схемата. Подозренията за контрабандата са се появили след подслушан разговор на член на групировка, който е споменал за наркотрафик през Уругвай.Припомняме, през миналата седмица аржентинските власти съобщиха за разбит канал за наркотици от Аржентина към Русия, в който беше замесено руското посолство в Буенос Айрес. В училището на посолството бяха намерени 12 куфара с близо 400 килограма кокаин.Аржентинската полиция арестува руски бизнесмен и аржентински полицай от руски произход във връзка с разследването по случая.Журналисти от аржентинското издание \"Clarin\" съобщиха, че според участници в организацията на схемата, в наркотрафика е замесен руският посланик Виктор Коронели.По-рано руското външно министерство излезе със съобщение, че посланик Коронели е съдействал на разследването. Москва твърди, че вината за престъпната схема носят \"технически сътрудници\" на посолството.", "date": "2018.02.27", "title": "Нови данни за руския кокаинов канал, подозрения към посланика в Аржентина"}
{"url": "https://news.bg/politics/ministrite-na-targoviyata-ot-es-se-sabirat-u-nas.html", "text": "Неформална среща на министрите, отговарящи за търговията в ЕС, щ есе състои днес у нас.От страна на Европейската комисия ще присъства Сесилия Малмстрьом - комисар по въпросите на търговията.На срещата ще бъдат обсъдени перспективите за развитие на търговската система на общността.Българското председателство ще инициира дискусия за последващите действия на ЕС след проведената през декември конференция на Световната търговска организация. Ще бъдат обсъдени и водените от ЕС преговори по споразуменията за свободна търговия. Специален акцент са тези с Мексико и държавите от МЕРКОСУР.", "date": "2018.02.27", "title": "Министрите на търговията от ЕС се събират у нас "}
{"url": "https://news.bg/int-politics/rezolyutsiya-na-oon-sreshtu-iran-beshe-blokirana-ot-rusiya.html", "text": "Резолюцията на Съвета за сигурност на ООН, в която Иран е посочен като съучастник в ракетните удари на йеменските бунтовници хуси срещу Саудитска Арабия, беше блокирана от Русия, предадоха информационните агенции.Проектът на документа, внесен Великобритания с подкрепата на Франция и САЩ, предвиждаше санкции срещу Техеран заради оръжейните доставки за хусите, в нарушение на ембаргото.Съветът одобри друг проект за резолюция, предложен от Русия. С него ембаргото за доставки на оръжия за Йемен се удължава с година, но не се предвиждат мерки срещу нарушаването на забраните от страна на Иран.Постоянният представител на Русия в ООН Василий Небензя не призна изводите на разследващата случая експертна група и заяви, че вината на Иран е недоказана.Представителката на САЩ Ники Хейли обвини Кремъл, че защитава иранския режим. Британският представител Джонатан Алън подчерта, че изводите на експертната група не може да бъдат игнорирани само защото са политически неудобни за Москва. По думите му, Иран трябва да понесе отговорност за действията си.", "date": "2018.02.27", "title": "Резолюция на ООН срещу Иран беше блокирана от Русия"}
{"url": "https://news.bg/regions/kamioni-nad-12-t-mogat-da-se-dvizhat-svobodno-po-am-hemus-v-oblast-sofiya.html", "text": "Възстановено е движението на камиони над 12 тона в двете посоки по АМ \"Хемус\" на територията на област София. Трафикът се осъществява поетапно и се регулира от Пътна полиция, съобщиха от АПИ.Към 08:45 от пътната агенция съобщиха, че е възстановено движението по АМ \"Люлин\" за всички автомобили.Отпада ограничението по път II-79 в участъка \"Средец-Вълчаново ханче\" за камиони над 12 тона.Път III-7305 от км 2+000 до км 26+500 в участъка \"Камчия-Люляково-Вресово\" е отворен за всички автомобили.Отпада ограничението по път I-6 Гурково - Сливен за всички автомобили. Възстановено е и движението по път I-6 Кюстендил-ГКПП Гюешево.Възстановено е и движението на камиони над 12 тона в двете посоки по път I-4 Шумен - Ябланица.Възстановено е движението на всички МПС по АМ \"Хемус\" в участъка Шумен - Варна.Възстановено е движението на всички автомобили по АМ \"Тракия\" в участъка Карнобат - Бургас.Възстановено е и движението на всички коли по път III-208 от разклон Ветрино до Провадия, в област Варна, както и по път III-6009 в участъка разклон Миролюбово - Изворище от км 0+000 до км 9+100, в област Бургас.Възстановено е движението по път I-9 Поморие - Бургас за всички автомобили. Трафикът по път I-5 Русе - Бяла е ограничен за МПС над 3,5 тона.Възстановено е движението за всички автомобили по път III-2006 Мадара-Каспичан.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ - www.api.bg, lima.api.bg, както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.27", "title": "Камиони над 12 т могат да се движат свободно по АМ \"Хемус\" в област София"}
{"url": "https://news.bg/economics/anulirani-sa-poletite-do-varna-i-do-malaga-ot-sofiya-zaradi-snega.html", "text": "Заради лошото време полетите в 7.15 до Варна и до Малага в 15 часа на България ЕР са анулирани, стана ясно от сайта на летище София. От столичния аеродрум съобщават, че пистите се почистват от снега и се обработват против заледяване.Самият сайт работи с намалена функционалност. \"Приканваме заминаващите пътници да се явяват на летището поне 2 часа преди полет и не по-късно от 90 минути преди часа на излитане по разписание. Наложително е без забавяне да извършите регистрация на Вашия билет и багаж, след което незабавно да се отправите към пунктовете за проверка\", предупреждават от летището.Пътуващите с ръчен багаж и с мобилни или принтирани от вкъщи бордни карти също трябва да предвидят не по малко от 90 минути, поради технологично време, необходимо за извършване на проверка за сигурност, митническа проверка и паспортно визов контрол, информират от летище София.", "date": "2018.02.27", "title": "Анулирани са полетите до Варна и до Малага от София заради снега"}
{"url": "https://news.bg/bulgaria/desetki-uchilishta-sa-v-darvena-vakantsiya.html", "text": "Десетки училища в страната са в дървена ваканция, предаде bTV. Най-много ученици са разпуснати в областите Разград и Силистра.Повечето от учебните заведения са в принудителна ваканция от вчера.Заради усложнената зимна обстановка са отменени учебните часове във всички училища в Разградска област. В общините Разград, Лозница, Самуил и Кубрат разпореждането е в сила до 28 февруари включително.От днес до 1 март са преустановени занятията в училищата в общините Исперих, Цар Калоян и Завет.", "date": "2018.02.27", "title": "Десетки училища са в дървена ваканция"}
{"url": "https://news.bg/regions/zabranena-e-upotrebata-na-piteyna-voda-v-obshtina-strelcha.html", "text": "Днес и утре, 27 и 28 февруари, се забранява употребата на питейната вода в община Стрелча. Това се налага заради извършването на хиперхлориране на водопреносната мрежа.Мярката се предприема заради влошените микробиологични показатели на водата, съобщава БНР.След 2 дни се очаква нов анализ на водата. Докато станат ясни резултатите, регионалната здравна инспекция препоръчва хората да пият и готвят с минерална вода.", "date": "2018.02.27", "title": "Забранена е употребата на питейна вода в община Стрелча"}
{"url": "https://news.bg/regions/zheleznitsite-rabotyat-normalno-pri-zimni-usloviya.html", "text": " Железопътната инфраструктура в страната е проходима въпреки тежките метеорологични условия.В районите с обилни снеговалежи и навявания инфраструктурата на железницата денонощно се почиства. За това работят 7 снегорина и стотици служители на НКЖИ.Служители на железницата почистват с ръчни бензинови снегорини в районите на гарите и постовите кабини. Персоналът е снабден с гребла, стъргалки, ледоразбивачки и всички необходими материали за почистване на жп стрелките.Аварийни екипи на компанията са в готовност да реагират своевременно при усложняване на ситуацията.", "date": "2018.02.27", "title": "Железниците работят нормално при зимни условия"}
{"url": "https://news.bg/int-politics/seksualna-eksploatatsiya-na-zheni-v-siriya-sreshtu-humanitarna-pomosht.html", "text": "Жени в Сирия са били сексуално експлоатирани от мъже, доставящи хуманитарна помощ от името на ООН и международни благотворителни организации. Това става ясно от разследване на БиБиСи.Хуманитарни работници са разкрили, че мъжете са разменяли храна и помощи срещу сексуални услуги.Въпреки предупрежденията за злоупотребите още преди три години, нов доклад показва, че те продължават в южната част на страната.Агенции на ООН и хуманитарни организации са заявили, че имат нулева толерантност към експлоатацията и не им били известни каквито и да е случаи на злоупотреби от партньорски организации в района.Хуманитарни организации са посочили пред БиБиСи, че експлоатацията е толкова масова, че някои сирийски жени отказват да отидат до центрове за разпределение на хуманитарна помощ, защото хората биха допуснали, че са предложили телата си срещу помощта, която са донесли вкъщи.Един хуманитарен работник твърди, че някои хуманитарни агенции си затваряли очите пред експлоатацията, защото използването на трети лица и местни властници бил единственият начин да се получи помощ в опасни части на Сирия, до които международните хуманитарни работници не могат да се доберат.Фондът на ООН за населението (UNFPA) е извършил оценка на насилието, основано на пола в региона през миналата година, като е заключил, че хуманитарна помощ се е разменяла срещу секс в различни провинции в Сирия.", "date": "2018.02.27", "title": "Сексуална експлоатация на жени в Сирия срещу хуманитарна помощ"}
{"url": "https://news.bg/world/rumaniya-e-s-oranzhev-kod-za-snegovalezhi-zatvoreni-sa-magistrali.html", "text": "В Румъния е обявен оранжев код за снеговалежи, властите са затворили магистрала А2, свързваща Букурещ с Констанца. Един човек е загинал в северна Румъния поради лошото време.Румънската полиция съобщава, че трафикът е ограничен и по магистрала А4 между Овидиу и Агигея. От вторник сутринта всички национални пътища в окръг Калараши са затворени. Значителен брой национални пътища са затворени и в Констанца, Гюргево, Яломита, Телеорман, Тулча и Вранча.По-малки пътища също са затворени в южната част на Румъния. Междувременно властите са отменили 85 пътувания с влак, 15 полета, както и основните пристанища са затворени поради лошото време.Пътуващите могат да проверят актуална информация за затворените пътища и маршрути на .", "date": "2018.02.27", "title": "Румъния е с оранжев код за снеговалежи, затворени са магистрали "}
{"url": "https://news.bg/politics/manolova-pita-fandakova-kak-toplofikatsiya-shte-pokriva-dalg-ot-eur67-mln.html", "text": "Омбудсманът Мая Манолова пита столичния кмет Йорданка Фандъкова как губещо дружество като \"Топлофикация София\" ще покрива общински дълг от 67 млн. евро за завода за отпадъци. Този въпрос е поставен в открито писмо на омбудсмана до столичния градоначалник, информираха от администрацията на омбудсмана.Граждани са сигнализирали обществения защитник за това че е ограничено правото им на информация за предстоящото обсъждане на проекта \"Изграждане на инсталация за комбинирано производство на енергия в София с оползотворяване на RDF отпадък\".Как ще се финансира проектът и какво ще е отражението му върху околната среда, пита омбудсманът. Мая Манолова би подкрепила инсталацията при обосновани и доказани ползи за столичани, ясни разчети за себестойността на производството и гаранции, че няма да доведе до оскъпяване цената на топлоенергията, включително и до замърсяване на околната среда.\"Информацията, че се предвижда дългосрочният дълг - до 67 000 000 евро, да бъде изплащан с бъдещи приходи на \"Топлофикация София\" ЕАД поражда много въпроси, на които Столична община /СО/ е длъжна да даде ясен и конкретен отговор. Както всички знаем, от последния публикуван доклад на независимия одитор за това дружество - същото е на загуба /натрупаната загуба към 31.12.2016 г. е в размер на 336 634 хиляди лева/\", пише в писмото си Манолова.Омбудсманът се позовава на становище на одитор, който показва несигурност дали дружеството може да продължи като действащо предприятие. Манолова допълва още, че няма яснота как при такова финансово състояние енергийното предприятие ще изплаща дълга и как това ще се отрази на цената на топлинната енергия.\"Бих подкрепила проекта при обосновани и доказани ползи за столичани, при ясни разчети за себестойността на производството и гаранции, че няма да доведе до оскъпяване на цената на топлоенергия и до замърсяване на околната среда\", пише Манолова.Юристът и настоящ обществен защитник пише на столичния кмет, че е установила неспазване на задължението за осигуряване на достъп до документацията, вменено в Наредба за условията и реда за провеждане на обществено обсъждане на проекти по чл.4 и чл.5 от Закона за общинския дълг.Манолова припомня, че поемането на общински дълг трябва да се отрази и да оказва влияние върху бюджета на общината. Според Закона за общинския дълг трябва предварително да е изяснено влиянието на дълговото финансиране и на разходите по обслужването на дълга върху бюджета на общината.С тези мотиви омбудсманът призовава общината да спазва закона и да гарантиране правото на гражданите на информация относно проекта, касаеща финансирането, опазването на околната среда, за да се постигне конструктивен и ефективен диалог.", "date": "2018.02.27", "title": "Манолова пита Фандъкова как Топлофикация ще покрива дълг от €67 млн."}
{"url": "https://news.bg/politics/rumen-radev-s-oshte-poveche-vaprosi-za-chez-sled-ostavkata-na-petkova.html", "text": "Светкавичната оставка на министъра на енергетиката не приключва случая, напротив генерира още повече въпроси. Това заяви президентът Румен Радев по казуса ЧЕЗ.Явно става въпрос за схема за скрито придобиване на дружеството, убеден е той. И тук въпросът е кой и защо крие своите намерения, опасява се държавният глава. По закон ЧЕЗ е част от националната и европейска критична инфраструктура, обясни Радев. Всякакъв въпрос, че това е една банална сделка на едно търговско дружество, е нещо, с което ни заблуждават, смята той.Президентът не знае как една фирма без история получава огромна банкова гаранция.Защо се крие кои банки финансират сделката, иска отговор Румен Радев. Има ли политическа гаранция тази фирма, пита още президентът.Правителството дължи отговори на всички потребители, които плащат сметки за ток, категоричен е президентът. \"Всички чакаме отговори\", изтъкна той.Днес Радев се среща с Комисията по финансов надзор (КФН). Вече е разговарял с ДАНС.  .Президент обмисля дали да не свика КСНС заради сделката ЧЕЗ.Защо отговорните институции, които са към Министерски съвет, действат пост фактум, недоволен е още държавният глава. Такива проверки трябва да се правят предварително, след като са ясни потенциалните купувачи.Припомняме, на 22 февруари 2018 г. стана ясно, че чешката ЧЕЗ е одобрила . По предварителна и непотвърдена информация стойността на сделката е около 320 милиона евро. Тя включва \"ЧЕЗ Електроразпределение\", \"ЧЕЗ Електро\", \"ЧЕЗ Трейд\", както и ВЕИ активи. \"Енерго-про\", която също имаше интерес, е предложила 300 милиона евро.Министърът на енергетиката , защото познава собственикът на фирмата, закупила ЕРП-то - Гинка Върбакова.Самият  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.Лидерът на социалистите  държавният глава Румен Радев да вземе отношение по сделката, а вчера .От вчерашно интервю на Гинка Върбакова, собственичка на пазарджишката фирма \"Инерком\", която купи активите на ЧЕЗ у нас, стана ясно, че  (КЕВР). от конференцията на началника на отбраната генерал-лейтенант Андрей Боцев, който представи отчета си.", "date": "2018.02.27", "title": "Румен Радев с още повече въпроси за ЧЕЗ след оставката на Петкова"}
{"url": "https://news.bg/world/prokuraturata-v-yuzhna-koreya-poiska-30-g-zatvor-za-bivshiya-prezident-pak-gan-he.html", "text": "Прокуратурата в Южна Корея поиска 30 г. затвор за бившия президент Пак Гън-хе, която е обвинена в корупция, съобщава местната медия \"Йонхап\", цитирана от ДПА.Именно случаят доведе до свалянето й от власт.През април 2017 г. срещу Пак Гън-хе бяха повдигнати 18 обвинения, включително в подкуп, злоупотреба с власт и изтичане на секретна информация.Тя не се яви на днешното съдебно заседание в Сеул.Пак Гън-хе - първата жена президент на Южна Корея, е обвинена, че е предоставила на Чхуе Сун Сил твърде голям достъп до делата на правителството, въпреки че Чхуе не е заемала държавна длъжност.66-годишната Пак Гън-хе беше свалена от Конституционния съд на Южна Корея през март 2017 г.По-рано този месец Чхуе Сун Сил получи 20 г. затвор и глоба от 17 милиона долара.", "date": "2018.02.27", "title": "Прокуратурата в Южна Корея поиска 30 г. затвор за бившия президент Пак Гън-хе"}
{"url": "https://news.bg/economics/ivan-ivanov-uveryava-che-zaemat-na-inerkom-nyama-da-se-plashta-prez-smetkite-za-tok.html", "text": "Заемът, който ще вземе г-жа Върбакова няма да натовари българските граждани и няма да бъде плащан през цената на тока. Това увери председателят на КЕВР Иван Иванов по повод продажбата на най-голямото електроразпределително дружество ЧЕЗ на \"Инерком\".\"В момента енергийните дружества в България работят стабилно\", каза още председателят на КЕВР.По думите му комисията може да се намеси, само когато има отклонение от параметрите на издадената лицензия, в случая няма такава, тъй като няма продажба на част от дружеството, а на цялото. Подобна била ситуацията при продажбата на ЕОН на ЕНЕРГО-ПРО.Иванов обясни, че КЕВР може да се намеси при прелицензиране и тогава, когато се продава обособена част от лицензираното дружество. Иванов бе категоричен, че договорът, който е сключен между ЧЕЗ и Инерком е предварителен. Законодателят е предвидил възможност за намеса на КЕВР и когато се залагат част от активите на дружеството, необходими за извършването на лицензионната му дейност. Дали е направено това, ще стане ясно едва след договора за продажба.Иванов припомни, че на 1 ви юли изтича тригодишният регулаторен период на ЧЕЗ, а до 1 ви март дружеството следва да подаде документите за заявление за цени и бизнес план за следващия регулаторен период.\"Българските граждани и бизнес трябва да бъдат спокойни че няма да има катаклизми при определяне цените на електроенергията на ЧЕЗ и другите електроразпределителни дружества\", каза още председателят на КЕВР.Искам да отбележа, че към момента тече процедурата и сделката не е финализирана, има само предварителен договор. Ако бъде финализирана, КЕВР има много ясни правомощия - превантивен, текущ и последващ контрол. Това се прави да се осигури сигурност на доставките и качество на услугата.\"Заедно с това използвам случая да отбележа предвид на усложнената обстановка в страната - към електроенергийната система се справя безупречно, няма активиран студен резерв\", заяви още Иван Иванов.Припомняме, още вчера купувачът в лицето на Гинка Върбакова обясни, че продажбата на ЧЕЗ не изисква одобрението на Комисията за енергийно и водно регулиране. Ако става въпрос за прехвърляне на акции между ЧЕЗ и \"Инерком\", няма основания за доказване на опита на компанията и промяна на лиценза. Подобна процедура може да се наложи единствено, ако част от електроразпределителната мрежа се заложи като обезпечения към банката, която финансира сделката.Вчера чешко издание посочи в свой материал, че част от кредиторите на сделката с ЧЕЗ са свързани с международното разследване за укриване на данъци .Припомняме, в  ръководството на Българската банка за развитие потвърди официално, че банката не е одобрявала кредитиране и не е издавала банкова гаранция в сделката по продажбата на активите на ЧЕЗ.Припомняме,  в края на миналата седмица. Енергийният министър се оттсегли, за да няма съмнение около сделката и заради близките й отношения с Върбакова. Петрова депозира оставката си пред премиера Бойко Борисов, който прое оттеглянето й.Преди дни стана ясно, че чешката  и купувача \"Инерком Груп\". Опозицията в лицето на БСП реагира остро на сделката.  по време на посещението на чешкия премиер у нас поемани ли са ангажименти от страна на Бойко Борисов за тази сделка.", "date": "2018.02.27", "title": "Иван Иванов уверява, че заемът на \"Инерком\" няма да се плаща през сметките за ток"}
{"url": "https://news.bg/int-politics/sadat-v-germaniya-razreshi-zabrana-na-dizelovite-avtomobili-v-gradovete.html", "text": "Германският федерален административен съд в Лайпциг постанови, че германските градове могат да забраняват дизеловите автомобили, съобщават германските медии.Решението на съда не определя дали забраната ще бъде изпълнена, а дали германските провинции, градове и общности имат право да налагат забраните, без да се нуждаят от федерално законодателство за подкрепа на ограниченията за замърсяване на въздуха.Съдебното решение се отнася до две по-ранни съдебни решения в Щутгарт и Дюселдорф, столиците на германските провинции Баден-Вюртемберг и Северен Рейн-Вестфалия, където замърсяването на въздуха надвишава в огромни размери допустимите равнища. От неправителствената организация DUH заведоха дела срещу двата града, изтъквайки, че не са сторили достатъчно за борба със замърсяването от автомобилите.Съдът в Щутгарт обяви, че забраните за шофиране са \"най-ефективните\" средства за подобряване на качеството на въздуха и опазването на здравето на хората в градските райони, докато съдът в Дюселдорф постанови, че забраните трябва да бъдат \"сериозно прегледани\".Германското правителство и влиятелната автомобилна индустрия в страната се противопоставят на забраните на дизеловите автомобили.Милиони германски шофьори и фирми също трескаво очакваха решението на съда, като мнозина от тях са разтревожени за последствията върху работата си и евентуалната обезценка на техните автомобили.Все пак, изправено пред евентуална наказателна процедура от страна на Европейския съюз заради качеството на въздуха в Германия, германското правителство подготвя алтернативи. По-късно през тази година Министерството на транспорта може да актуализира правилата за движение, за да включи възможност градовете да налагат забрана върху дизелови автомобили по определени маршрути.", "date": "2018.02.27", "title": "Съдът в Германия разреши забрана на дизеловите автомобили в градовете "}
{"url": "https://news.bg/regions/nad-50-spasitelni-operatsiya-sa-provedeni-v-stranata-do-obyad.html", "text": "До 12 часа днес пожарникари са участвали в 51 спасителни дейности на територията на страната във връзка с усложнената зимна обстановка. Тази сутрин, след получени сигнали в ОДМВР -Добрич за попаднали в критични ситуации хора е осъществена отлична координация между оперативните центрове на пожарната и полицията и кметове на локализираните населени места.С общи усилия е оказана помощ на над 100 души, част от които са настанени в градовете Добрич и Каварна и селата Карапелит, Козлодуйци, Божурово, Спасово и Ген. Тошево. Екип на РД ПБЗН - Добрич, с помощта на специализирана верижна техника и медицински екип, потеглили към с. Лозенец.Селото се намира на 30 км от областния град, а сигналът бил за родилка, която се нуждае от спешна помощ. Благодарение на бързата реакция и професионализма на екипите, младата жена е родила здраво дете на път за болницата. Тя и бебето са настанени в медицинско заведение.На 163-ма нуждаещи се от хемодиализа е оказана спешна помощ, те са откарани в болници в Търговище, Варна, Добрич, Силистра, Русе и Шумен.Към настоящия момент пожарникари и спасители съдействат за отстраняване на проблеми, свързани с електрозахранването на 28 населени места в засегнатите области.Те подпомагат с техника и жива сила снегопочистването по пътищата. Ангажирани са в локализирането и ликвидирането на 11 произшествия.", "date": "2018.02.27", "title": "Над 50 спасителни операция са проведени в страната до обяд"}
{"url": "https://news.bg/society/obezshtetyavat-s-bilet-patnitsi-na-bdzh-za-golyam-prestoy-v-gara-samuil.html", "text": "Пътниците от бързия влак Русе - Варна ще бъдат обезщетени за голям престой в гара Самуил. Вчера, бързият влак № 9623 от Русе за Варна, който заминава от Русе в 16:20 ч., е престоял в участъка между гарите Самуил и Висока поляна.Престоят на влака е бил вследствие на ударена заледена пряспа, поради което е възникнала повреда в локомотива. Композицията е изтеглена в гара Самуил, където за пътниците са осигурени храна и топли напитки до изчакването на дизелов локомотив от Варна, който да обслужи влака.Въпреки независещите от \"БДЖ - Пътнически превози\" ЕООД обстоятелства, предизвикани от тежката зимна обстановка, както и усилията на персонала за пътниците да бъдат осигурени нормални условия за престой, националният железопътен превозвач ще обезщети всички свои клиенти, пътували с този влак.Поради прекалено големия престой в гара Самуил, на всички пътници от бърз влак № 9623 от Русе за Варна ще бъде предоставена възможността да получат билет за избран от тях маршрут за пътуване с влак в страната.Клиентите на \"БДЖ - Пътнически превози\" ЕООД могат да получат своята компенсация на билетните каси във всяка една гара, като предоставят билета си от пътуването с бързия влак от Русе за Варна за 26 февруари.", "date": "2018.02.27", "title": "Обезщетяват с билет пътници на БДЖ за голям престой в гара Самуил"}
{"url": "https://news.bg/disasters/i-kralskite-pingvini-sa-zastrasheni-ot-izchezvane.html", "text": "Повишаването на температурите заради климатичните промени може да доведе до изчезването на кралските пингвини в Антарктида. За това предупреждава ново проучване, цитирано от ДПА.Учените прогнозират, че при най-очаквания сценарий, 70 процента от днешните 1,1 млн. размножаващи се двойки кралски пингвини внезапно ще се преместят или ще изчезнат преди края на столетието.Нелетящите кралски пингвини са вторият по големина вид пингвин след императорския.Те се размножават само на специфични изолирани острови - без ледена покривка и лесен достъп до морето - в Южния океан и могат да правят обиколки на разстояние от повече от 600 км, ловувайки риба и крил в антарктическите води.Със затоплянето на океаните, полярният фронт на Антарктида - богато на храна течение, което се появява, където студени, дълбоки води се смесват с умерените морета и поддържа огромно количество морски живот - бива изтласкван на юг. Това означава, че възрастните пингвини трябва да се отдалечават още повече от гнездата си, за да търсят храна, оставяйки потомството си гладно за по-дълго време.\"Те ще трябва или да се преместят някъде другаде, или просто ще изчезнат\", изтъква Емилиано Тручи, един от авторите на проучването и еволюционен биолог в Университета на Ферара. \"Най-големите колонии са на острови, които ще бъдат твърде отдалечени от източника на храна\", допълни той.За разлика от императорските пингвини, кралските не могат да гнездят на лед.\"Все още има някои острови на юг, където пингвините могат да се оттеглят, но конкуренцията за местата за размножаване и храна ще бъде сурова, особено с други видове пингвини, дори и без риболов\", подчерта Селин льо Бохек, съавтор на изследването.\"Трудно е да се предвиди резултатът, но със сигурност ще има загуби по пътя - ако искаме да спасим нещо, трябва да започнем тутакси проактивни и ефективни усилия за опазване, но преди всичко координирани глобални действия срещу глобалното затопляне\", алармира ученият.Тя предупреди, че тежкото положение на кралския пингвин трябва да бъде предупреждение за бъдещето на цялата морска среда в Антарктида.", "date": "2018.02.27", "title": "И кралските пингвини са застрашени от изчезване"}
{"url": "https://news.bg/regions/loshoto-vreme-v-rumaniya-sprya-kamioni-po-dunav-most-ruse.html", "text": "Временно се спира движението на моторните превозни средства над 12 т, пътуващи към ГКПП Дунав мост - Русе.Дунав мост при Русе е затворен от румънска страна, заради влошените метеорологични условия на територията на Румъния.Движението ще бъде възстановено веднага след като румънската страна започне да пропуска преминаването на МПС над 12 т през българо-румънската граница.", "date": "2018.02.27", "title": "Лошото време в Румъния спря камиони по Дунав мост-Русе"}
{"url": "https://news.bg/politics/blizo-3000-naznacheni-prez-minalata-godina-v-sistemata-na-mvr.html", "text": "2842 служители са назначени в системата на Министерството на вътрешните работи. Това съобщи министърът на вътрешните работи Валентин Радев на редовния си месечен брифинг във ведомството.Министърът посочи, че други 1342 души са назначени в \"Полицията\", в отдел \"Жандармерия\" - 325, 198 в Пожарната и 818 души в Столична дирекция на вътрешните работи (СДВР) и в Областна дирекция на МВР - София (ОДМВР).Освен с назначенията на фона на недостига на кадри за системата на МВР, Валентин Радев се похвали и със значителни промени в социалната политика за работещите в полицията спрямо 2016 година.Сред съществените промени са отпуснатите 100 милиона лева за заплати и 480 лева за допълнителни възнаграждения на служителите на МВР. Други 17.5 милиона лева са отделени за униформи.Радев заяви, че през тази година очаква както подобрен диалог със синдикатите, така и ново драстично увеличение на заплатите на служителите с 15%.", "date": "2018.02.27", "title": "Близо 3000 назначени през миналата година в системата на МВР"}
{"url": "https://news.bg/world/berluskoni-gotvi-antonio-tayani-za-premier-na-italiya.html", "text": "Бившият премиер на Италия Силвио Берлускони намекна, че ще предложи Антонио Таяни за премиер, ако дясноцентристката коалиция спечели изборите на 4 март, съобщава \"Ройтерс\".В момента Таяни е председател на Европейския парламент.Но пред държавното радио Rai Берлускони отбеляза, че Таяни не му е дал зелена светлина да обяви решението., каза Берлускони., изтъкна италианският премиер и добави, че при Таяни ще е различна ситуацията, тъй като е президент на европейската институция, която е пряко избирана от европейските граждани.Няма коментар от страна на Таяни, който на няколко пъти посети Италия през последните седмици, за да се присъедини към предизборната кампания на дясноцентристкия съюз.Берлускони е бил премиер на Италия четири пъти, но в момента му е забранено да заема държавен пост заради влязла в сила присъда за данъчни измами през 2013 г.Социологическо проучване от 16 февруари показва, че дясноцентристите ще спечелят най-много места, но не и за мнозинство.64-годишният Таяни, активист в подкрепа на монархията през миналото, който е помогнал на Берлускони да сформира \"Форца Италия\" през 1994 г., се е доказал като един от най-лоялните приближени на бившия премиер през последните повече от две десетилетия.", "date": "2018.02.27", "title": "Берлускони готви Антонио Таяни за премиер на Италия"}
{"url": "https://news.bg/int-politics/izrael-se-otkaza-ot-nalaganeto-na-danatsi-na-tsarkvite.html", "text": "Кметът на Йерусалим отмени плана за събиране на данъци от църкви, облекчавайки кризата, довела до 3-дневно затваряне на църквата на Божи гроб, съобщават израелските медии.В съобщение на кабинета на премиера Бенямин Нетаняху се посочва, че кметът на Йерусалим Нир Баркат е сформирал екип, който да \"формулира решение\" по въпроса. Екипът ще води преговори с представители на църквата.Засега няма реакция от представители на църквата.Баркат заяви, че данъчният му план се отнася само за търговски имоти, собственост на църкви, а не за сгради за богослужения. Но църквите твърдят, че планът нарушава дългогодишните уговорки.В знак на протест големите християнски деноминации затвориха в неделя църквата на Божи гроб \"Възкресение Христово\", мястото, където християните вярват, че е Исус Христос е бил разпнат и е възкръснал.", "date": "2018.02.27", "title": "Израел се отказа от налагането на данъци на църквите"}
{"url": "https://news.bg/regions/nankov-iska-proverki-na-vik-saorazheniya-zaradi-snegovalezhite.html", "text": "По разпореждане на министъра на регионалното развитие и благоустройството Николай Нанков от вчера се извършват огледи на водоснабдителните мрежи и съоръжения за констатиране на проблеми.Причина са обилните снеговалежи, последвалата усложнена метеорологична обстановка от 26 февруари, прекъсване на електрозахранването и обледяване на на елекропроводите, захранващи водоснабдителните обекти, е възможно нарушаване на водоснабдяването в отделни населени места. Към момента нарушено водоснабдяване има в населени места в областите Видин, Добрич, Силистра, Смолян, Стара Загора, Хасково и Шумен. Работи се по възстановяване на електрозахранванията. Водоснабдяването ще бъде възстановено при отстраняване на авариите. При нарушаване на водоподаването на населените места, потребителите могат да получат допълнителна информация на електронните страници или на дежурните телефони на ВиК операторите.Съгласно подадената към МРРБ информация от ВиК операторите, стопанисващи водоснабдителните язовири, всички съоръжения са в нормално експлоатационно състояние. Няма нарушения в подаваните водни количества за населените места. По разпореждане на министър Нанков нивото на тези язовири се наблюдава с оглед предстоящото снеготопене.", "date": "2018.02.27", "title": "Нанков иска проверки на ВиК съоръжения заради снеговалежите"}
{"url": "https://news.bg/world/zaev-makedoniya-predlaga-chetiri-varianta-za-razreshavane-na-spora-s-gartsiya.html", "text": "Македония предлага четири варианта за разрешаване на дългогодишния спор за името с Гърция.Това заяви македонският премиер Зоран Заев в интервю за \"Ройтерс\".По-рано днес беше разпространена информация, че има малки очаквания за разрешаване на спора.Преди няколко седмици посредникът на ООН Матю Нимиц предложи няколко варианта за име: Република Нова Македония; Република Северна Македония, Република Горна Македония; Република Вардарска Македония и Република Македония (Скопие).Горна Македония е фаворит сред вариантите.\"Предложенията са: Република Северна Македония, Република Горна Македония, Република Вардарска Македония и Република Македония (Скопие)\", каза Заев пред медията след среща за Западните Балкани в Лондон.Запитан дали Гърция би била доволна от една от тези опции, Заев добави: \"\".По думите му неразрешеният въпрос е дали има \"реална нужда\" от промяна в конституцията на Македония, за което Гърция настоява от месеци.", "date": "2018.02.27", "title": "Заев: Македония предлага четири варианта за разрешаване на спора с Гърция"}
{"url": "https://news.bg/crime/opozitsionni-partii-ne-iskat-nova-fabrika-za-obrabotka-na-rdf-otpadak.html", "text": "Опозиционни партии изпратиха на кмета на столицата официално писмо с предложения за отхвърлянето на общински дълг за проект \"Изграждане на инсталация за комбинирано производство на енергия в София с оползотворяване на RDF отпадък\". Официалната позиция е подписана от \"ДЕОС\", \"Да, България\", \"Зелените\", \"ДСБ\" и \"БЗНС\".В писмото си опозиционните партии искат СО да не финансира изпълнението на проекта, приемайки дългосрочен общински дълг в размер на 67 млн. евро.В становището си партиите се противопоставят на предложението за поемане на дългосрочен общински дълг в размер до € 67 млн., с който Столична община ще съфинансира изпълнението на проект \"Изграждане на инсталация за комбинирано производство на енергия в София с оползотворяване на RDF отпадък\". По тяхно мнение въпросното съоръжение представлява ненадеждно и морално остаряло техническо решение. Според тях то не е съобразено с днешното екологично законодателство и либерализирания енергиен пазар, а овен това проектът не бил в интерес на гражданите и ще повиши цената на такса смет.ОВОС на проекта показвал повишаване на фините прахови частици, чието ниво и към момента е изключително високо, съобщават партиите.Според политическите формации съоръжението е в груб разрез със законово регламентираната йерархия на управление на отпадъците - по проектът генерираното количество боклук до 2030 г. щяло да се увеличи на 670 000 тона.Посоченият източник на погасяване на заема е \"бъдещи приходи на Топлофикация София ЕАД\". Според подписаните партии това означава или отказ от смяна на собствеността, или непрозрачна процедура.Напомняме, че една от целите на производството на РДФ гориво е намаляването на теглото с цел по-евтин транспорт. Това производство съществува и трябва да се използват неговите предимства, а не да се обезсмисля чрез инвестиция в ново на 10 км растояние, категорични са политическите формации.Те настояваме пред Столичния общински съвет за:По думите им управлението на СОС показвало липса на ясни и прозрачни цели, мерки и дейности за управление на отпадъците, съобразени с приоритетите на йерархията на управление на отпадъците и законите. Те смятат, че изграждането на инсинератор за изгаряне на отпадъци не е в интерес на гражданите на София.Писмото е изпратено освен до столичния кмет и до заместник-кмета по зелена система, екология и земеползване - Йоана Христова, заместник-кмета по финанси и стопанска дейност - Дончо Барбaлов, председателят на СОС - Елен Герджиков, заместник-председател на Столичен общински съвет и заместник -председател на Комисията по опазване на околната среда, земеделие и гори - Иван Велков, председател на Комисията по опазване на околната среда, земеделие и гори - Лорита Радева.", "date": "2018.02.27", "title": "Опозиционни партии не искат нова фабрика за обработка на RDF отпадък"}
{"url": "https://news.bg/int-politics/hranitelna-banka-ne-dava-hrana-na-chuzhdentsi-v-germaniya-obyaviha-gi-za-natsisti.html", "text": "Германският канцлер Ангела Меркел е последният политик, който разкритикува решението на голяма хранителна банка да забрани на чужденци да получават безплатна храна.Благотворителната организация Essener Tafel го нарече временно ограничение, необходимо заради нарасналия експоненциално дял на чужденците, използващи хранителната банка - с цели 75 процента през последните години, съобщават германските медии.Благотворителната организация твърди, че помага на около 16 хил. бедни хора в град Есен, който се намира в западния индустриален район Рур.Вандали написаха със спрей \"нацисти\" на микробусите за доставка на храна на благотворителната организация.Меркел се изказа против новото правило на Essener Tafel, което изисква посетителите да покажат германски паспорт, за да получат храна.\"Не бива да се работи въз основа на такива категоризации. Това не е добре. Но то също така показва за какъв голям натиск става въпрос и колко много хора са нуждаещи се. Ето защо се надявам, че ще могат да намерят добри решения, които не изключват групи хора\", изтъкна канцлерката пред телевизия RTL.Около 1,2 млн. мигранти и бежанци пристигнаха в Германия по време на пика на мигрантската криза през 2015 и 2016 г., повече от половината от тях от Сирия, Ирак и Афганистан. Рекордният наплив на мигранти засили подкрепата за антиимигрантската партия \"Алтернатива за Германия\".Essener Tafel е част от националната хранителна банка Tafel. Есен е част от стария въгледобивен и стоманодобивен район Рур в провинция Северен Рейн-Вестфалия.\"Алтернатива за Германия\" защити политиката на благотворителната организация в профила си във \"Фейсбук\", изтъквайки, че \"ако се съпротивляваш, ти си нацист\".Както стотици други германски хранителни банки, Essener Tafel събира тонове излишна храна на и след изтичането на срока ѝ на годност, която иначе би била изхвърлена.", "date": "2018.02.27", "title": "Хранителна банка не дава храна на чужденци в Германия, обявиха ги за \"нацисти\""}
{"url": "https://news.bg/world/oon-pritesnena-za-choveshkite-prava-v-turtsiya.html", "text": "ООН изрази притеснения за спазването на човешките права в Турция и изтезанията срещу дисиденти, предаде Press TV.Притеснения предизвиква и отказът на властите да дадат обяснение за тези обвинения, нито желание да се разследват сигналите за насилие над задържани. Това обяви специалният докладчик на ООН за изтезанията Нилс Мелцер, който през ноември миналата година посети Турция. По думите му, има данни за заплахи, побоища и използван ток срещу затворниците, които се обявяват срещу властите. Турското правителство все още не е коментирало изявлението му. Преди това Анкара няколко пъти е отричала подобни обвинения. Въпреки това доклади, опровергаващи това, се появяват. След опита за преврат през 2016 година стотици хиляди бяха уволнени, а много от тях съдени за предполагаеми връзки с духовника в изгнание Фетуллах Гюлен, който отрича участие. ", "date": "2018.02.27", "title": "ООН притеснена за човешките права в Турция "}
{"url": "https://news.bg/world/poveche-ot-90-zaginali-pri-operatsiya-v-sinay.html", "text": "Повече от 90 души са загинали при антитерористична операция на размирния Синайски полуотров в Египет, предаде \"Синхуа\". Сред тях има както военни, така и терористи. Повече от 80 са загиналите войци. Съобщава се и за ранени.Задържани са повече от 2200 души. Операцията започна на 9 февруари тази година. Унищожени са били 185 цели на джихадистите, както и техни автомобили. На Синай действа клон на ДАЕШ (\"Ислямска държава\"), отговорна за серия атентати. Властите обещаха кървав отговор на терора. ", "date": "2018.02.27", "title": "Повече от 90 загинали при операция в Синай "}
{"url": "https://news.bg/world/podadeni-sa-50-signala-sreshtu-streletsa-ot-gimnaziyata-vav-florida-i-brat-mu.html", "text": "Полицията е получила 50 сигнала срещу Никълъс Крус и брат му преди да се стигне до клането в гимназията във Флорида, предаде \"Индипендънт\". Те са били подадени между 2008 и 2017 година. Това показват нови разкрития.В сигналите са вписани като причини \"домашни проблеми\", \"изчезнали хора\" и \"насилие над животни\". Броят на жалбите се оказва по-голям от официално съобщения от властите преди това. Според съобщенията, става въпрос за 23 сигнала. Все още полицията не е коментирала новината. Припомняме, че при стрелбата в училището на 14 февруари загинаха 17 души. Стана ясно, че Крус е бивш ученик, изключен от учебното заведение заради поведението си. Американският президент Доналд Тръмп изрази недоумение как така не са взети мерки, след като проблемите на младежа били добре известни. Той се закани това да се промени. Трагедията отново даде тласък и на дебата за или против контрола върху притежаването на оръжие от американските граждани.", "date": "2018.02.27", "title": "Подадени са 50 сигнала срещу стрелеца от гимназията във Флорида и брат му "}
{"url": "https://news.bg/bulgaria/mohamed-dzhavad-zarif-pristigna-u-nas.html", "text": "Министърът на външните работи на Иран Мохамед Джавад Зариф пристигна тази вечер в София, предаде \"Нова\". Той беше посрещнат от представители на иранското посолство в България и български служебни лица.По време на еднодневната си визита, той ще проведе срещи с премиера Бойко Борисов, външния министър Екатерина Захариева, председателя на парламента, министъра на икономиката, енергетиката и туризма Асен Василев и други.Това е втората част на обиколката му на Балканите и Източна Европа.", "date": "2018.02.27", "title": "Мохамед Джавад Зариф пристигна у нас "}
