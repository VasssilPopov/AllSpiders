{"url": "https://news.bg/world/ozho-v-siriyskiya-duma-e-izpolzvano-himichesko-orazhie.html", "text": "Мисията на Организацията за забрана на химическите оръжия, на която беше възложено да разследва сигналите за употребата на химическо оръжие в сирийския град Дума, потвърди, че такова оръжие наистина е използвано, предадоха информационните агенции.От ОЗХИ уточняват, че окончателният доклад от разследването е готов и че през април 2018 г. в Дума е използван хлор.\"Оценката и анализът на събраната информация дават основания да се смята, че на 7 април 2018 г. е използвано токсично вещество в качеството на оръжие. Този токсичен химикал е съдържал хлор. Както личи, самият химикал представлява молекулярен хлор.\" - се казва в доклада.В документа се посочва, че мисията е посетила мястото на атаката, взела е проби от околната среда, разпитала е свидетели, събрала е и други данни.При подготовката на доклада експертите на ОЗХО са проучили \"голям обем от информация, включително показания на свидетели, резултати от токсикологичен и балистичен анализ, както и от анализ на медикобиологични проби и проби от околната среда\".Документът, който ще бъде предаден на Съвета за сигурност чрез генералния секретар на ООН, е в обем от над 100 страници.Сигнали за химическата атака бяха подадени от неправителствени организации, включително Белите каски.Припомняме, през август агенция \"Bloomberg\" съобщи, че САЩ разполагат с информация, че президентът на Сирия Башар Асад може отново да разпореди използването на химическо оръжие на фона на подготовката на армията му за атака срещу един от последните райони, контролирани от опозицията.Вашингтон предупреди Москва, че ако Багдад отново употреби химическо оръжие, следващият удар срещу режима на Асад ще бъде по-силен от предходните.На 9 септември \"The Wall Street Journal\" съобщи, че Асад е разрешил на правителствените войски да използват хлор при операцията в провинция Идлиб.", "date": "2019.03.02", "title": "ОЗХО: В сирийския Дума е използвано химическо оръжие"}
{"url": "https://news.bg/society/mrrb-elektronniyat-registar-na-geografskite-obekti-pomaga-i-na-turistite.html", "text": "Електронен регистър на МРРБ съхранява наименованията на българските географските обекти, съобщиха от Министерството на регионалното развитие и благоустройството.В интернет може да се направи справка за имената на селищата и географските обекти в Република България и промените им в исторически аспект.Електронен регистър към Агенцията за геодезия, картография и кадастър показва местоположението на селища и местности, по географските им или старите им имена в България.Към днешна дата Регистърът на географските наименования в България съдържа подробна и актуализирана информация за 259 000 географски обекти в страната. Регистърът се поддържа от Агенцията за геодезия, картография и кадастър (АГКК). Той е създаден съгласно Закона за геодезията и картографията.Целта на регистъра е да се установят географските имена, регистрацията им и създаването и поддържането на база данни за тях, включително и транскрипцията на чуждите географски имена.Регистърът е изключително важен и за описанието на географските имена в качеството им на културно-исторически обекти. С него туристите лесно и бързо могат да се информират за местонахождението на даден обект, който е известен на местното население със старото си име, но фигурира в официални справочници с друго.Полезен е и за установяването на наследствени имоти, както и за справки за местности, останали с име, което не се ползва от съвременните поколения. В много от имената на селища, планини, местности, езера и реки се съдържат истории, свързани с българският бит, виждания, явления, вярвания, които се пазят в езиковата памет на общността и представляват важна част от историческото и културно ни наследство. Те са свързани с историческата памет на народа, на различните общности и с това присъстват в днешния социален живот.В базата данни освен актуализирани наименования на географски обекти за всяка местност се съдържат данни и за транслитерация на имената им; алтернативно или старо име на обекта; местонахождението му по населено място, община, орографски обект, речна система; принадлежност на географския обект, административна принадлежност или принадлежност на теренните и туристически обекти към съответния орографски обект (релефна форма) или система, или хидрографски обект или система.Отразени са също принадлежността на селищни образувания, квартали и махали към населено място; на теренните и туристическите обекти към съответния орографски обект или система, принадлежността на хидрографския обект (реки, езера и язовири) към съответната речна система, източникът, от който е извлечено името.Там са указани и принадлежността на географския обект, административна принадлежност или принадлежност към по-голям орографски или хидрографски обект, или система, Координати на точка в обекта в Българска геодезическа система и др. специфична информация.Чрез регистъра се обезпечава еднаквост и устойчивост при употребата на имената на географските обекти, тяхното съхранение, своевременна актуализация - проследяване на промяната на имената в исторически аспект на едни и същи обекти, както и архивиране на тази информация. Освен чисто практическа, поддържането на регистъра има и значителна културологична стойност, тъй като в процесите на културно, икономическо и социално сближаване между страните в съвременния свят, географските имена са носител и на националната идентичност и родната култура.Уеб порталът позволява на потребителите да правят справки и да търсят географски имена по различни критерии и характеристики, т.е. по всички данни в регистъра, като се визуализират намерените резултати от търсенето и дава възможност за тяхното предоставяне както в KML формат, така и във формат JSON на български и английски език. Това е в съответствие с изискванията по Директивата на ЕС INSPIRE.Регистърът е създаден по проект на АГКК за надграждане на съществуващи информационни системи и развитие на е-услуги. Той е достъпен през електронната страница на агенцията: http://geonames.cadastre.bg/ и е отворена база данни за българските географски имена. Данните по INSPIRE пък са достъпни в КАИС портал https://kais.cadastre.bg/bg/Map.", "date": "2019.03.02", "title": "МРРБ: Електронният регистър на географските обекти помага и на туристите"}
{"url": "https://news.bg/society/37-godishnata-elka-garkova-ima-speshna-nuzhda-ot-pomosht-za-da-zhivee.html", "text": "7-годишната Елка Гъркова от София има тумор в мозъка, като има нужда от операция в Турция и спешно трябва да събере около 36 000 лева до 8 март, а към момента не са събрани и половината.През ноември 2017 г. на Елка е поставена диагноза \"първичен мозъчен тумор\". Оперирана е, но туморът не е отстранен напълно и за по-малко от 2 месеца той нараства двойно. По тази причина Елка се обръща към специалистите в \"Анадолу медикъл център\" в Турция. Там, след провеждане на нови изследвания, се установява, че туморът е много рядък и агресивен, нетипичен за възрастен човек.По спешност е оперирана повторно, а в момента ѝ се прилага лъчетерапия. След приключване на лъчелечението ще стартира химиотерапията. Към 31.08.2018 г. на Елка са приложени 8 от планираните 16 курса химиотерапия с много добро повлияване върху тумора. Предстоят още 8 вливки на приблизителна стойност 30 000 лв. За лекарства между химиотерапиите, транспорт и болничен престой са необходими 12 000 лв. - общо 42 000 лв.През март 2019 г. предстои Елка да бъде оперирана отново. Стойността на операцията е 20 000 евро. Към 28.02.2019 г. в дарителската сметка на Елка има около 4000 лв. Необходими са още 36 000 лв.Последвайте този  за повече информация как може да помогнете на Елка. ", "date": "2019.03.02", "title": "37-годишната Елка Гъркова има спешна нужда от помощ, за да живее"}
{"url": "https://news.bg/world/tezhki-sblasatsi-mezhdu-indiya-i-pakistan-v-kashmir.html", "text": "Тежки сблъсъци са се разразили между индийските и пакистанските сили на няколко различни места по линията на контрол в Азад Джаму и Кашмир, съобщават местните медии.Сраженията са продължили след зазоряване, при което са загинали най-малко шестима цивилни и са били ранени шестима други, уточниха индийските власти.Подчертава се, че индийските сили са използвали тежка артилерия и противотанкови управляеми ракети. Междувременно циркулират информации, че пакистански снайперисти са убили множество членове на индийски сили.Вчера външното министерство на Пакистан обяви, че е , който беше задържан от пакистанските сили, след като самолетът му беше свален по време на нападение в Кашмир, което увеличи надеждите, че напрежението между двете ядрени азиатски сили ще се понижи.Ала междувременно в Индия бяха организирани демонстрации и бяха отправени остри критики, след като местните медии спекулираха, че освобождаването на пилота е било отложено, защото той е бил принуден преди освобождаването си да бъде заснет на видео, в което хвали пакистанските въоръжени сили. Индийският пилот е бил заснет от пакистанските военни в ареста, като във видеото той хвали професионализма на пакистанските си похитители, а същевременно критикува индийските медии за подстрекателство към война. Индийски официални представители, обществеността и медиите разкритикуваха остро видеото.", "date": "2019.03.02", "title": "Тежки сблъсъци между Индия и Пакистан в Кашмир"}
{"url": "https://news.bg/crime/zakopchaha-u-nas-edin-ot-nay-izdirvanite-ispanski-narkotrafikanti.html", "text": "В България е бил арестуван един от най-издирваните испански наркотрафиканти, който е променил външния си вид, като значително е напълнял и се готвел да избяга във Венецуела, съобщи Гражданска гвардия на Испания, цитирани от \"Франс прес\" и БТА.Испанецът с инициали J.S.A. играел много важна роля в \"опасна престъпна организация, която вкарвала в Испания и в останалата част на Европа големи количества кокаин от Южна Америка и се занимавала с пране на пари\".Той бил издирван от 2013 г. от испанските съдебни власти и бил един от десетте най-издирвани хора от Гражданската гвардия.В началото на февруари агенти, специализирани в издирването на бегълци в Испания научили, че той е в българския пристанищен град Варна. Те допуснали, че е \"възможно той да носи огнестрелно оръжие при пътуванията си и значително да е променил външния си вид, като е напълнял с повече от 50 килограма\", добавя Гражданската гвардия.Според нея българската полиция потвърдила това и извършила ареста. В момента на ареста заподозреният наркотрафикант имал фалшиви испански документи за самоличност и смятал да напусне България и да отпътува към Венецуела в следващите дни.", "date": "2019.03.02", "title": "Закопчаха у нас един от най-издирваните испански наркотрафиканти"}
{"url": "https://news.bg/int-politics/sasht-zakleymyavat-es-kato-muzey-na-zemedelieto.html", "text": "Посланикът на САЩ във Великобритания Робърт Ууд Джонсън определи практиките на Европейския съюз за производство на храни като \"музей на земеделието\", призовавайки британското правителство да договори предстоящото търговско споразумение между двамата трансатлантически партньори.По думите му, политиката на ЕС в областта на селскостопанското производство била неустойчива на световно равнище, определяйки подхода на САЩ за научно и технологично \"бъдеще на земеделието\".В статия, публикувана във в. \"Дейли Телеграф\", посланик Джонсън нарече дебата, който продължава сред британската общественост за качеството на храните, внесени от САЩ, \"фалшив избор\" между спазването на европейските стандарти в селското стопанство или наводняването с американски храни с ниско качество.\"Провокативни и подвеждащи термини като \"хлорирано пиле\" и \"натъпкано с хормони говеждо месо\" се използват, за да представят американското земеделие в най-лошата възможна светлина. Време е митовете да бъдат разобличени и да се изтъкне истинската им цел: клеветническа кампания от хора със свои протекционистки дневен ред\", подчертава американският посланик.Вчера Белият дом обяви намеренията си за сключване на търговско споразумение с Великобритания след Брекзит, като съгласно него ще има широк достъп на американски селскостопански продукти и премахване на митата за внос на храни и напитки.", "date": "2019.03.02", "title": "САЩ заклеймяват ЕС като \"музей на земеделието\""}
{"url": "https://news.bg/world/talibanite-izbiha-nay-malko-23-voynitsi-vav-voenen-lager-v-afganistan.html", "text": "Талибани нападнаха военен лагер в афганистанската провинция Хелманд, убивайки най-малко 23-ма войници, съобщиха властите, цитирани от \"Асошиейтед прес\".Говорител на губернатора на провинцията уточни, че още 16 войници са били ранени при атаката, която е започнала вчера и е продължила днес.Говорителят на талибаните Кари Юсуф Ахмади заяви, че групировката поема отговорност за нападението, която беше извършена, дори след като талибански преговарящи са се срещнали в Катар за преговори с пратеника на САЩ за постигане на мир в Афганистан.Той допълни, че талибанските бойци са се сражавали както с афганистански, така и с чуждестранни сили вътре в лагера и са убили \"десетки\".Говорителят на губернатора посочи, че американски съветници са присъствали в базата, но в отделен сектор, като \"чуждестранните сили, които се намират в базата, не са пострадали, тъй като талибаните не можеха да стигнат до тази част на комплекса\".Уточнява, че атаката е започнала, след като атентатор самоубиец е взривил експлозивите си в лагера Шораб. Допълва се, че трима други атентатори самоубийци също са се взривили, като след тях са нахлули въоръжени талибани. Талибаните са дали 16 жертви.През последните години талибаните и ДАЕШ (\"Ислямска държава\") извършват нападения почти ежедневно в Афганистан, насочени главно към правителството и неговите сили за сигурност.Талибаните контролират няколко района в Хелманд, който е основен източник за незаконно снабдяване с опиум на света.Лагерът Шораб преди е бил британска военновъздушна база.Междувременно в северната провинция Сари Пул талибаните хванаха в засада конвой на афганистанските сили за сигурност, убивайки девет души.", "date": "2019.03.02", "title": "Талибаните избиха най-малко 23 войници във военен лагер в Афганистан"}
{"url": "https://news.bg/world/v-praga-arestuvaha-srabski-naemen-ubiets.html", "text": "Сърбия обяви, че в Чехия е бил арестуван въоръжен сърбин, за когото се съобщава, че е наемен убиец.В изявление от днес се уточнява, че властите се опитват да екстрадират мъжа, идентифициран само с инициалите му Д.К., роден през 1980 г.Допълва се, че той е бил арестуван снощи в Прага като част от сътрудничество между службите на няколко страни.Сръбският в. \"Блиц\" твърди, че арестуваният мъж е известният наемен убиец Каба Дер, издирван от няколко страни заради множество убийства.Полицията посочва, че заподозреният е арестуван с фалшиви документи, две огнестрелни оръжия и боеприпаси, както и инструменти за промяна на външния му вид.Сръбските медии публикуваха кадри през януари, за които се твърди, че показват заподозрения, излизащ от кола и застрелващ жертвата си в предградие в Белград посред бял ден.", "date": "2019.03.02", "title": "В Прага арестуваха сръбски наемен убиец"}
{"url": "https://news.bg/society/vlastta-zove-da-stanem-poslanitsi-na-balgariya-snimayki-se-za-3-mart.html", "text": "Министерството на туризма призовава българските граждани да споделят с думи, снимки или видео преживяванията си за националния празник Трети март. \"Снимайте себе си и семейството си на Вашия Трети март. Споделете как изкарахте националния празник. Дали сте на екскурзия в планината или на друго красиво място в България, изпратете ни снимки или видео.Снимайте българското знаме, развято в чест на празника. Направете си клип на зарята за Освобождението или кадър на близките Ви хора на връх Шипка например. Споделете не само снимки, а и Вашите мисли за празника, както и думите, с които го описвате пред децата си.Споделете мигове от утрешния ден на Фейсбук страницата на Министерството на туризма или ни изпратете информация и снимки на имейл press@tourism.government.bg, които ще бъдат публикувани на сайта на Министерството на туризма\", посочват от ведомството. Най-впечатляващите преживявания от ведомството щели да споделят в YouTube и фейсбук страницата си. Личните репортажи се очакват до 10 март включително.\"Нека видим уникални места в страната си през собствения ни поглед. Станете посланици на България!\", призовават от Министерството на туризма. ", "date": "2019.03.02", "title": "Властта зове да станем посланици на България, снимайки се за 3 март"}
{"url": "https://news.bg/society/tsiganite-ot-vietnamskite-obshtezhitiya-negoduvat-sreshtu-zhilishtata-ot-transportni-konteyneri.html", "text": "Строят апартаменти от контейнери за транспорт на мястото на Виетнамските общежития в столичния квартал \"Красна поляна\". Договорът за изграждането им вече е сключен.Припомняме, след масовите протести в квартала общината реши  до 2020 г.  а временно настанените в общежитията бяха преместени в други общински жилища извън гетото.До края на тази година се предвижда още два блока от общежитията да бъдат съборени. Поради липсата на свободни общински жилища обаче от общината предлагат да бъдат изградени апартаменти от контейнери.За проекта ще са необходими 2,4 млн. лева. Апартаментите трябва да са готови до 160 дни, като от 102 контейнера ще бъдат сглобени 51 апартамента.\"Даваме нов живот на нещо, което при всички случаи ще отиде за скрап. Фактът, че са направени от специална стомана ни дава основание, че те могат да се ползват още 100 години\", посочи управителят на фирмата изпълнител арх. Румен Първанов.Самите обитатели на Виетнамските общежития също са единодушни, че те трябва да бъдат премахнати. Не всички обаче са съгласни с идеята за апартаменти от контейнери.\"Имам си настанителна заповед. Плащам си ток. Всичко, каквото е необходимо и накрая да съм животно в контейнер да живеем. Бих се преместила, защото тука не е за живеене. Отвсякъде вода тече, отвсякъде влага има. Имаме малки деца и ние искаме да живеем, както другите хора\", коментира една от живущите.Относно факта, че изграждането на новите жилища съвпада с предстоящия местен вот, кметът на район \"Красна поляна\" Иван Чакъров увери, че в това няма никакъв умисъл.", "date": "2019.03.02", "title": "Циганите от \"Виетнамските общежития\" негодуват срещу жилищата от транспортни контейнери"}
{"url": "https://news.bg/int-politics/zhaltite-zhiletki-vav-frantsiya-protestirat-za-16-i-poreden-uikend.html", "text": "\"Жълтите жилетки\" във Франция протестираха за 16-и пореден уикенд в Париж и други градове, за да покажат, че все още са мобилизирани срещу икономическите политики на правителството, които те смятат, че са в полза на богатите, съобщава \"Асошиейтед прес\".В Париж протестиращите се събраха в района на Триумфалната арка, като проведоха марш през заможните западни квартали на френската столица.Френският президент Еманюел Макрон вчера повтори призива си за спокойствие, посочвайки \"неприемливите\" изблици на насилие след началото на протестите на движението през ноември миналата година.Организаторите твърдят, че искат да поддържат натиска върху правителството, след като двумесечният \"голям дебат\", иницииран от Макрон, за да се даде възможност на обикновените французи да изразят мнението си по икономическите и демократичните проблеми на страната, приключва този месец.Софи Тисие, координатор на протеста в Париж, коментира, че \"ние продължаваме да протестираме всяка събота, защото Макрон изобщо не отговаря на исканията на \"жълтите жилетки\". Искаме да възстановим нашата демокрация и да променим днешната политическа система\".\"Макрон е надменен и ... дори не се опитва да разбере, че има хора, които живеят в голяма бедност и несигурност, и че има толкова много неравенства\", добави тя.Протести се проведоха и в други големи градове като Марсилия, Лион, Бордо, Лил и др.Движението носи името на флуоресцентните жилетки, които френските шофьори трябва да носят в превозните си средства за спешни случаи.Протестите започнаха през ноември, за да се противопоставят на увеличаването на акцизите върху горивата, но се разшириха в по-масово обществено отхвърляне на икономическите политики на Макрон, които протестиращите твърдят, че са в полза на големите компании и богатите за сметка на обикновените работници.Подтикнат от протестите Макрон обяви пакет от мерки на стойност около 10 милиарда евро, за да увеличи покупателната способност на работниците и пенсионерите, като започна национален дебат, който се провежда чрез срещи в цяла Франция и специален уебсайт до средата на март.Много \"жълти жилетки\" отхвърлят дебата, който те считат за политически задвижен, за да обслужва интересите на правителството.", "date": "2019.03.02", "title": "\"Жълтите жилетки\" във Франция протестират за 16-и пореден уикенд"}
{"url": "https://news.bg/int-politics/zashto-v-es-nyama-saglasie-po-spisaka-s-perachnitsite-na-pari.html", "text": "Сред страните-членки на ЕС рядко цари толкова голямо единодушие: 27 от 28-те държави в ЕС отхвърлиха едно предложение на ЕК за борба срещу прането на пари по света. Става дума за следното: преди месец ЕК представи списък с 23 \"високорискови\" държави и територии, които отхвърлят борбата срещу прането на пари. С този \"черен списък\" ЕК иска да задължи банките в ЕС да подхождат много внимателно към сделки с изредените страни. Под \"пране на пари\" ЕС подразбира вкарването в нормалния паричен поток на необложени с данъци печалби, които биват депозирани в различни банкови сметки или пък се използват за закупуване на недвижими имоти. Много често тези печалби произлизат от търговия с наркотици, проституция и организирана престъпност.Очевидно страните-членки на ЕС отхвърлят този \"черен списък\" на ЕК, защото в него са включени Саудитска Арабия и принадлежащи към САЩ територии. Но защо? Защото явно САЩ и Саудитска Арабия са оказали силен дипломатически натиск, за да бъдат изключени от \"черния списък\". На срещата на върха между ЕС и Лигата на арабските държави, която се проведе миналия понеделник, британската правителствена ръководителка Тереза Мей и федералната канцлерка Ангела Меркел са провели двустранни разговори със саудитския крал. Според публикация във \"Файненшъл таймс\", крал Салман е повдигнал темата в Шарм ел Шейх и е предупредил за евентуални финансови последствия.Остри критики от САЩ Някои страни-членки като Холандия, които също минават за данъчни оазиси в самия ЕС, се противопоставят остро на \"черния списък\" на ЕК. Той обхваща много повече страни и територии, отколкото списъкът на международната организация \"Financial Action Task Force\", която играе водеща роля в борбата срещу прането на пари. Нейният списък включва само 13 държави. Саудитска Арабия не е там, нито пък принадлежащите към САЩ територии Гуам, Пуерто Рико, Вирджинските острови и Американска Самоа. ЕК обаче иска да \"очерни\" и тези територии.Постоянният представител на САЩ в ЕС Гордън Сънланд окачестви списъка на европейците като \"чиста политическа маневра\". Той предупреди ЕС да не подклажда спорове с американското правителство и други съюзнически нации.Сега в спора за данъчните оазиси и \"перачниците на пари\" отново на ход е ЕК. Според неин говорител, ЕК е задължена да представи т.нар. \"черен списък\" съгласно европейската директива срещу прането на пари. Сега ЕК вероятно отново ще анализира страните и ще изготви нов списък, който трябва да бъде одобрен от страните-членки. ЕК отхвърли обвиненията, че критериите, по които са оценявани страните, били \"непрозрачни\". \"Критериите за оценка са разработени в сътрудничество със страните-членки\", заяви говорителката на ЕК Мина Андреева. Тя препоръча на финансовите министри от ЕС да се занимаят с оспорвания списък на срещата си на 11 март. \"Списъкът представлява сериозен напредък в борбата срещу мръсните пари\", заяви германският евродепутат Свен Гиголд при представянето на първоначалния \"черен списък\" на ЕК в средата на февруари. Сега обаче не е ясно какво ще остане от него.Тази седмица разследваща комисия на Европейския парламент (ЕП) даде много лоша оценка на страните-членки по отношение на \"данъчните оазиси и прането на пари\". \"Въпреки многото пропуски, които бяха констатирани при скандалите в Люксембург и Панама, някои страни-членки все още не са готови за промени\", четем в доклада на ЕП.\"Европа има сериозен проблем\"Датският социалдемократ Йепе Кофод заяви, че в това отношение Европа има \"много сериозен проблем\". \"Много страни-членки нямат политическата воля за действие, тъй като самите те функционират като данъчни оазиси и осигуряват най-ниските данъчни ставки за големи концерни\", допълни той. В доклада на ЕП се споменават Холандия, Люксембург, Белгия, Кипър, Малта, Ирландия и Унгария. ЕП отправя критика и срещу Германия заради това, че не е сложила край на т.нар. \"Cum-Ex\" сделки, с които се източват данъчни средства. Освен това ЕП настоява за създаването на европейска служба за трансгранична борба срещу прането на пари и укриването на данъци. Досега страните-членки отхвърлят това предложение.А ето и как изглежда първоначалният \"черен списък\" на ЕК: в него са включени Афганистан, Американска Самоа, Бахамските острови, Ботсвана, Вирджинските острови, Гана, Гуам, Етиопия, Иран, Ирак, Йемен, Либия, Нигерия, Пакистан, Панама, Пуерто Рико, Самоа, Саудитска Арабия, Сирия, Северна Корея, Тринидад и Тобаго, Тунис, Шри Ланка.", "date": "2019.03.02", "title": "Защо в ЕС няма съгласие по списъка с „перачниците“ на пари?"}
{"url": "https://news.bg/bulgaria/voenniyat-muzey-poluchi-kato-darenie-pechata-na-graf-ignatiev.html", "text": "В навечерието на 141-ата годишнина от Освобождението на България Националният военноисторически музей получи печата на граф Николай Игнатиев - един от четиримата представители на Руската и Османската империя, подписали Санстефанския мирен договор, съобщиха от музея.Това не е печатът, поставен под Санстефанския договор - на документа стои печатът на руския император Александър II. Става дума за личния печат на руския дипломат.Дарението е направено от правнука граф Игнатиев - Димитрий Игнатиев, който пристигна в България по този повод. Той сподели, че предава личния печат на своя прадядо на Националния военноисторически музей, защото вярва, че тук той ще се съхранява с уважение и ще е достъпен за бъдещите поколения.\"За Националния военноисторически музей е чест и отговорност да притежава този печат. Изключително сме благодарни за този жест, правещ ни собственици на един артефакт, който е свързан с нашата национална история и с утрешния празник - 3 март.\" - заяви директорът на музея доц. д-р Соня Пенкова и връчи на Димитрий Игнатиев дарителския знак на НВИМ и грамота като израз на благодарност за жеста.Печатът може да бъде видян на 3 март, когато Националният военноисторически музей ще работи с вход свободен за постоянната си хронологична експозиция и специален показ на експонати - символ на свободата.", "date": "2019.03.02", "title": "Военният музей получи като дарение печата на граф Игнатиев"}
{"url": "https://news.bg/bulgaria/neprocheteniyat-letopis-na-rusko-turskata-voyna.html", "text": "Дълго време, като се започне от 1875 г., ние оставахме ако не равнодушни, то поне само зрители на ако щете, на безумната, но във всеки случай героична борба, която водеха шепа херцеговци и бошняци срещу петстотингодишното жестоко турско господство. (...) В нашите очи, дори при наистина хилавото участие на руското общество, Сърбия изнемогваше в неравна битка с държавата, която бяхме побързали да наречем умиращия \"болен човек\". Със състрадание, но без решимост да пресечем злото, свикнахме с воплите и страдалческите стонове на десетки хиляди българи, измъчени, с изтичаща кръв под свирепите удари на турските ятагани.***Войната беше обявена... Спряха споровете и тези, които страстно искаха войната, и другите, които бяха най-решително против, всички се събраха в едно горещо желание - успех на нашето оръжие, тържество на Русия над нейния стар враг. (...)Друго видях, пътувайки от Москва към Киев. Всичко беше обзето от необикновено, безпределно спокойствие, нямаше дори признаци на онова силно вълнение, което обикновено войната води след себе си. Влизате във вагона и чувате хората да си говорят за съвсем различни неща, смеят се, дърдорят, шегуват се, флиртуват със съседката, сякаш това, което се случва там, далече, изобщо не ги засяга. ... Всичко върви по обичайния си ред, всичко е спокойно и следа няма от оживление и вълнение. Ако по това време се появеше чужденец, който не знае за последните събития, дори да прекоси цяла Русия, нямаше да се досети, че държавата е във война. (...)Скоро отминахме руската граница и след два-три часа бяхме в Яш.\"Европа!\" - неволно се изтръгна от всички. Да, Европа - всички почувстваха, всички виждаха, всички почувстваха това. (...)Дали защото Кишинев е близо до Яш или по друга причина, но много пъти чувах:- Кажете моля, защо сме такива неудачници, защо не можем да уредим порядъчно живота и градовете си? Не ви ли е обидно, не ви ли е яд, когато сравнявате Кишинев, от който излязохте преди няколко часа, с Яш?***\"Минавайки през Румъния, ние си представяхме, че румънците трябва да падат в краката ни и да ни гледат като богове. Това не се случи, нека признаем, че нямаше причина да се случи, и ние се обидихме. Бяхме възмутени, че не срещнахме раболепно отношение, изненадахме се, че те не се отказват от правото да кажат и своето мнение по въпросите, които засягат съществуването им - \"да бъде или да не бъде\" тяхната политическа независимост. Всъщност каква странна претенция - да искаш право на глас! Веднага щом забелязахме техния стремеж във взаимоотношенията, тутакси започнахме да използваме най-дребния случая, за да ги обвиним едва ли не в \"черна неблагодарност\" и в други и също неоснователни престъпления.***Тръгнах от Свищов за Търново в най-слънчево настроение. Времето беше прекрасно, слънцето припичаше, всички бяха весели и доволни. И хората, и природата, и цветята съвпадаха с настроението ни. Наистина понякога се мярваше мисъл за това, което предстои, на помощ на въпросите се втурваше въображението и в едно едва забележимо ъгълче виждах картина, която плашеше...Чудесен път се ширеше пред нас - красива природа, превъзходно шосе, образцови мостове, мраморни чешми, чиста студена вода. Къде сме ние? Нима в нецивилизованата, в дивата Турция? И отново мислим за родината, а тъжните сравнения ни хвърлят в досадно лошо настроение.***Когато тръгвахме за България, блуждаех в тъмен мрак, мислейки за гражданско управление, установено от нас в една още неосвободена страна. Каква е целта на това управление, в името на каква идея ще издигнем нашето знаме над българското население? Не разбирах защо бързаме в страна с изтичаща кръв, още неосвободена от турското владичество, да въведем нашата система на управление, с която ние сме се сраснали, но за българите тя е чужда. (...)Да не би всъщност да искаме да се натрапим като учители и нежелани ръководители на българския народ във всичко, свързано с политическата му организация още от първите стъпки на неговото самостоятелно съществуване? (...)Моят скептицизъм спрямо гражданското управление, разбира се, беше нищожен в сравнение със скептицизма на моя спътник - песимист.- Какво ви се вижда страшно в това гражданско управление? - попита го един от защитниците на това управление, такива впрочем не бяха много.- Как да ви кажа? Просто не виждам смисъла, не разбирам защо се въвежда, с каква цел, като че ли ни се иска да измъдрим нещо особено умно.Възразяваха му:- Работата е съвсем проста и няма как да е по-ясна. Замислете се за особения характер на тази война и тогава гражданското управление може и за вас да добие смисъл. Тази война е съвсем особена и по нищо не прилича на обикновена война. Ние дойдохме тук, не за да завладяваме, а за да освобождаваме, ние навлязохме в страната не като врагове на населението, а като негови приятели, като по-големи братя, като покровители, затова е съвсем естествено между покровителите и закриляните да се установят много по-специални отношения.Без съмнение имаше известна истина в тези аргументи. Трудно беше да не се съгласим, че тази война, която може би ще бъде наречена от историята \"славянската\", има изключителен характер. (...)От една страна трябваше да сменим турското безправно управление, от друга - да дадем възможност да се създаде ред, който би отговарял на интересите и желанията на българското население. Но очевидно \"да дадеш възможност\" не означава \"да направиш\" на закриляния народ един или друг ред, а да му дадеш възможност да уреди съдбата си по свое разбиране.Защитникът на гражданското управление обаче разбираше \"покровителството\" иначе и затова му отговори жлъчно.- В това е бедата - каза противникът му, - Доста често покровителите са склонни да гледат на закриляните като на безгласни, които са задължени само да слушат и да благодарят! И щом говорим откровено, боя се, че ние правим точно тази печална грешка. (...)Едва ли са възможни колебания и съмнения кое от двете мнения беше по-справедливо. Да попаднеш под опека, да загубиш пълноправие - няма по-тъжна съдба за който и да е народ. Нека народът преживява години на колебание, нека впряга всичките си сили и търпи загуби, само не го поставяйте под опека, тъй като в този случай той губи вярата в себе си и стъпка по стъпка се превръща в сляпо оръдие на своите опекуни.***Случваше ми се да попитам по-развитите и образовани българи: Защо не им трепва и мускул докато четат това възвание? (Възванието на руския император Александър II към българите при започването на войната през 1887 г. - б. р.)- Не го наричайте индиферентност, а загуба на вярата - така ми отговориха. - Ние с вас разбираме какво означава това място във възванието: \"Сплотете се под руските знамена, чиито победи толкова пъти да огласяли Дунав и Балкана. Като съдействате за успеха на руското оръжие, като му помагате усърдно с всичките си сили, с всички зависещи от вас средства, вие ще служите на вашето собствено дело - трайно въз-раждане на българската земя\". Ние с вас разбираме, добави българинът, че в тези думи има решимост, обещание нашето освобождение да бъде постигнато, но масата хора се отнася със скептицизъм, предизвикан от страха, че скъпо трябва да плащат на турците за съчувствието им към вас, руснаците. Не ни обвинявайте за това недоверие! Справедливо е наистина, че победите на руските знамена огласяха Дунав и Балкана не един път, но тези победи досега не ни донесоха нищо друго освен мъка и повече страдания! Да не би българите да не ви помогнаха при всички предишни войни с нашите врагове? (...) Всеки път турците ни заставяха да платим с кръвта си за тази помощ, за съчувствието си към вас!***Добре помня как на първия или на втория ден от пребиваването ми в Търново се срещнах от с българин от партията \"Млада България\" (Евг. Утин има предвид базираната в Румъния революционна организация \"Българска омладина\", подкрепяща делото на Левски - б.р.), който на моите въпроси за гражданското управление на княз Черкаски, започна горчиво да се оплаква от въведените порядки.- Какво предизвика вашето недоволство? - попитах.- О! Много скоро ни дадоха да почувстваме как гледат на нас! С първите си крачки ни показаха, че не са дошли в България, за да влезнат в положението ни, а само за да заповядват и да се разпореждат, без да обръщат каквото и да е внимание на нашето мнение и нашите представи!Намерих този отзив за голословен и поисках факти.- Искате факти - продължи българинът: моля. Още преди руските войски да преминат Дунав - започна да разказва той - към Плоещ се отправи българска делегация. Тя била крайно милостиво приета от самия император, княз Горчаков също бил дружелюбен, а след това се отнесли съвсем иначе. Остро им казали, че не се интересуват от никакви депутации, да не са посмели да мислят, че се явяват като представители на българския народ, че България няма и няма да има политическо представителство и със заплахи ги посъветвали да си избият от главата всички политически домогвания. Представете си - разочаровано продължи българинът, - когато един от делегацията поиска да изкаже някакви съображения, високо му закрещели: \"Ние нямаме нужда от вашите мнения, длъжни сте само да слушате и да изпълнявате, а не да разсъждавате!\" Кажете моля - добави той, - у вас така ли е прието да се отнасяте с хора, които не са извършили престъпление, защото ние мислехме, че така се отнасят само в Турция.Разбира се, аз не придадох особен означение на този разказ, предположих, че такъв прием на българската депутация е бил резултат на неразбиране или просто на случайно настроение на губернатора на България, на за съжаление, това далеч не беше последният подобен разказ и далеч не последното оплакване на българи от сурово отношение към тях.***Прибързаността е типична и характеризира цялото гражданско управление. Не се обмисля дълго, не се анализира, приключва се надве-натри, а после как ще бъде извършено, - този въпрос е второстепенен! Може да се попита защо беше необходимо това бързане? Обяснява се с две причини: първата, абсолютно непознаване на страната, в която влизаме; втората, масовото убеждение, че след два-три месеца ще се озовем пред стените на Константинопол и цяла България ще е в ръцете ни. ...С други думи, всички почти веднага разбрали, че нормалният за военно време хаос, който доминира в делата, е значително по-голям в умовете и че ако са искали да съчинят нещо много умно, са съчинили нещо съвсем неразбираемо. В резултат нямало никакво единство в работата, всичко зависело от субективните разбирания на един или друг. Един е истински защитник на българите и се опитва да предизвика тяхната любов и съчувствие към руснаците, друг е защитник донякъде на турците и към българите се отнася много строго.- Знам, че \"братушките\" не могат да ме понасят - каза ми един началник на окръг, когато обхождахме владението му и спирахме в селата, - но ми е все едно. Този народ е калпав и трябва да се отнасяш с него сурово. Сега ги е страх от мен, защото знаят, че нищо няма да им се размине: виновен ли е - двайсет и пет нагайки (камшика - б.р.)! Нека ги е страх!- Чакайте - възразих му аз, - нагайката е твърде глупаво средство, за да бъде спечелено приятелството на българите. (...) Забравяте, че сме дошли да ги освобождаваме! А вие, с нагайката!- Повярвайте ми, за тях нагайката е най-доброто освобождение! (...)Описвам как едно длъжностно лице от гражданското управление така, донякъде оригинално, се отнася към своите задължения само защото то не е нещо изключително, отличаващо се от всички останали. Напротив, ако нещо ме поразяваше, то беше водещата роля на нагайката. Примерът е заразителен и употребата на нагайка бързо минаваше от един на друг. За съжаление тя получи право на гражданство и кой ли не злоупотребяваше с това оригинално цивилизационно средство! Българите очевидно не бяха особено доволни от такова управление, наред с всичките беди и страшни жертви на войната. Между другото, и това понякога зле прикрито недоволство служеше като източник на обвиненията за неблагодарност и поквара. (...)Изтощеният от страданията български народ очакваше едва ли не царството небесно на земята... Можем ли да го виним, че не скри горчивината от разочарованието? (...)Ако е вярно, че Русия няма хора, подготвени за такава работа, това не е ли най-доброто доказателство, че ние не бива да внасяме в България нашите порядки, че не е нужно да организираме гражданско управление в тази страна? Н е ели по-добре да освободим този народ от петвековното робство и да го оставим да устрои политически си живот по собствена преценка? Току виж българите излязат не по-лоши от сърбите, които успяха без външен надзор да организират своя политически живот и той се опира на разумни основи.***След Трявна направихме тежък преход, но бяхме възнаградени от необикновената красота на величествения Балкан. (...)Решихме да се спуснем до долината на розите не през Шипка, не през Хайнкьойския проход, а пред тревненския междуселски път, където още не беше минавала руска войска. (...)Шест часа продължи този труден преход, накрая се спуснахме по страхотна стръмнина и навлязохме в прекрасна клисура, в която се бе приютило голямото българско село Селце.Трудно намирам думи, за да предам радостта, завладяла жителите, когато видяха 15-те човека от малкия руски отряд. Беше най-искрена, неподправена радост, каквато не бях виждал. (...) За да ни посрещне се изсипа цялото село - 55-60 къщи. Към нас се протягаха десетки ръце, мнозина припваха към конете, дърпаха ни за дрехите, целуваха ни ръцете. Сякаш конвоирани от цялото население, се отправихме към посочената ни поляна. За минути донесоха черги и възглавници, и в сянката на вековен орех ни организираха място за почивка. Мисля, че преди нас те за никого не бяха устройвали такова пиршество. Можеха да се заситят сто души не яли няколко дни! В радостта си донесоха почти цял печене овен, кокошки, пилешка супа, някаква българска каша с мед, няколко стомни вино, с други думи - всеки носеше, каквото има и ние без да искаме си спомнихме за (ироничен израз за прекалено угощение против волята на госта - б. р.). Наобиколиха ни в плътна редица и радостно си шепнеха. Жените ни засипаха с цветя. Българите не знаеха какво още да измислят, та да докажат радостта си.***Не можехме да повярваме, че в Стара Загора има турци, след като само преди няколко часа бяхме получили информация за победата на генерал Гурко при Нова Загора. (...)Обаче скоро взехме да срещаме все повече бягащи българи, които накрая ни обясниха, че там, в Стара Загора, има сражение, че турците са много, а руснаците - малко, и нашите е трябвало да отстъпят. Би трябвало да повярваме вече, но не! Трудно е да се обясни чувството, което ни караше да се съмняваме в казаното от българите. На война някак лесно и с желание вярваш, когато чуеш думата Победа! И се пазиш от другата съдбовна дума - Поражение! (...)По време на походите неведнъж си мислех, че враждата между военното съсловие и цивилните не е нищо друго, освен голямо недоразумение, вредно за обществото.- Не попаднахте при нас в подходящо време - обърна се към мен един офицер. - И не мога да изразя колко е обидно, защото до днес така добре вървеше всичко, като по масло. Какво да се прави, налетяхме на страшна сила,, можеха всички ни да унищожат, колко хора загубихме, само колко \"братушки\" загинаха, а с тях и нашите най-добри офицери.- Как се сражаваха българите? - попитах аз.- Молодци, дай Боже, всички така да се бият. За първи път влизаха в сражение, а настъпваха като опитни войни затова мнозина паднаха, половината останаха в строя. (...)Битката при Стара Загора с факти опроверга наложилото се твърде бързо предубеждение за готовността на българите с кръвта и костите си да заплатят за независимостта на своята родина. (...)Като се знае какви са турците, трябваше внимателно да напредваме, така че като направиш крачка, да не се налага след няколко дни да отстъпиш и да оставиш напуснатите места на страшния произвол на фанатизирания враг. Поведението ни се обясняваше с първоначалното лекомислено и необмислено отношение. (...)Който отблизо е видял адската разправа на турците с българите, няма да се реши да хвърли камък върху тях заради сравнително малкото взривове на отмъщение, за които така несправедливо укоряваха българите.***Шипка беше крайната точка на нашето отстъпление. И тогава всички разбираха, че ако я отстъпим, ще означава, че почти сме се признали за победени и тогава ще трябва да се върнем на другия бряг на Дунав. Това очевидно никой не го допускаше. И освен това, като гледаше страшния връх, едва ли на някого му минаваше през ум, че турците ще дръзнат да ни отблъснат от тази позиция. (...)Тъй като смятахме за невъзможна атаката срещу Шипка, уверени, че от другата страна на Балкана ще настъпи период на затишие, всички, които можеха, бързаха да се махнат от неприветливия връх и да се върнат в Търново при главната квартира. (...)Българите ни гледаха и, няма какво да крия, по лицата на мнозина не беше трудно да се пречете укор към нас, руснаците. - Дойдохте да ни спасявате, а какво направихте с нас!***Уж беше естествено да не сме прекалено взискателни към българите, но малко неща изглеждаха естествени. Напротив, по време на неуспехите ни ние особено враждебно се отнасяхме с българите. Беше ни обидно и тежко заради загубите и прехвърляхме върху тях злобата си, обвинявахме ги за всякакви пороци и престъпления. (...) Едно от първите обвинения срещу българите, което можеше да се чуе в самата България, а и в различни вестникарски кореспонденции, е заради тяхната така наречена \"неблагодарност\". (...)\"Обичта на народа никога не е платонична и тези, които искаха от българите в най-страшните за тях минути да се прекланят пред руснаците, само доказват, че нямат и най-малка представа от хаарктера на взаимоотношенията между нас и славянските народи през последното столетие. Наистина изумителни бяха нашите претенции за благодарност, изискванията ни към българите за робско благоговение. (...)Извънредно често трябваше да слушам за благодеянията, които Русия изсипала с щедра ръка върху българския народ. Всъщност до сегашната война от наша страна не е сторено нищо за сериозна промяна на в неговата наистина трагична съдба. След като нищо не е направено, ние нямаме право да изискваме възторжена благодарност, а и нямаме основания да обвиняваме българите, че спрямо нас показват благоразположението си недостатъчно старателно. За да обобщя, нека попитам: от къде идва обвинението в неблагодарност? Две са причините. Преди всичко, крайно ограниченото познание за историята на българския народ, преувеличените представи за мними благодеяния, които сме оказвали на българите в миналото, и накрая някаква съвсем фантастична представа за безпределната любов, която южните славяни изпитвали към нас. Народът е чужд на сантименти и не познава платоничната любов. С любов той се отплаща само за наистина извършени услуги, а не за думи и намерения. До края на последната война, освен добри намерения, българите не са получили нищо друго от нас. А те може и да не смятат тези намерения за съвсем искрени.Нашите особености, формирани исторически, са друга причина за прекомерните ни изисквания за благодарност. Нашето общество се развива със стъпки на костенурка. В продължение на векове първо сме били унижавани под татарско робство, след това - под вътрешно иго по време на московската епоха. Общувайки твърде близо с татарите ние почти не сме чувствали нужда от самостоятелност. Някои реакционери, които прикриват лакейските си чувства и мисли зад паравана на нашата обществена незрялост и неподготвеност, са я представили за чуждоземно чудо, неприложимо за самобитния руски народ. Това продължава и днес. По силата на минало, с което още не сме се разделили гледаме на всеки дребен успех в обществения ни живот не като на нещо, което е в реда на нещата, а като на милостиня, зависима от благоприятния случай. Ако искат - ще дадат, ако искат - няма, днес дали, утре взели. При такова отношение към естествените надежди на общество, което, според самото него, е излязло от дивашко състояние, е ясно, че по силата на исторически легенди, ние знаем само да благодарим. Благодарността не пада от устата ни. Погалят ни по главичката, ние благодарим, наплескат ни хубавко за някоя пакост, ние малко помърморим, но в мърморенето ни отеква благодарност за получения урок, както правят послушните деца.Понятно е, че след като исторически сме възпитавани в чувство на благодарност, я изискваме и от другите, които имат щастието или нещастието да сe срещнат с нас. Длъжни са да благодарят, а за какво - това е друг въпрос. Така настояваме и продължаваме да изискваме благодарност от румънците, макар, честно казано, да не сме извършили Бог знае какви добрини към тях. Дори се сърдим, наричаме ги неблагодарни защото не се възхищават на неща, които не биха възхитили никого, дори и нас. И от българите така от първия ден поискахме коленопреклонност, настоявахме за нея дори в дните, когато нашето покровителство им навлече бедите, описани в предната глава. Прекомерното искане на благодарности по времето, когато нямаше още за какво да се благодари, бе последвано от значително охлаждане на неочакваното влечение, което бяхме почувствали към южните славяни. Въпросът за \"благодарността\" не е излишен. Сега се усеща някаква хладина, в бъдеще тя може да формира недружелюбни отношения между нас и другите славянски народи и това ще се отрази зле, когато стане възможно осъществяването на всеславянски съюз. (...)Българският народ се превърна в онзи беден Макар, върху чиято глава, според руската поговорка, падат всички камъни. Той стана и грабител, и жестокосърдечен, и нежелаещ да отстоява своята самостоятелност. Невежеството и апатията също бяха обявени за негова вина. Ние дори започнахме, едва ли не, да упрекваме неговото относително благосъстояние, което забелязаха тези, които си мислеха, че ще видят народ от просяци. (...)Да се обвиняват българите в жестокост е също така неоснователно, както с обвинението за неблагодарност. Колкото и да разпитвах, колкото и да търсех факти, никога не станах свидетел, не чух и разкази на очевидци за действия, които биха доказали жестокост. Имаше, разбира се, убити турци, но тези убийства никога не бяха съпровождани с дране на кожата, отсичане на една или друга част от тялото, пробождане на корема или изгаряне на живи хора, с други думи - всичко онова, което вършеха турците постоянно. Също така никога не чух българи да са насилвали туркини, да са свирепствали над беззащитни хора, да са убивали жени и деца. (...)Ако на нещо трябва да се чудим, то е, че ненавистта на българите към турския гнет не се изрази в много по-остра форма. (...)Не страхът въздействаше силно, а характерът на народа. Българският народ не е отмъстителен. Иначе нямаше да се случва, както казваха самите турци, българи сами да опазват турски села.(...) Трябва да призная, че ние не само не искахме да използваме подема на народния дух, а и не вярвахме, че едно революционно движение може да предизвика партизанска война навред в театъра на военните действия. Ние сторихме всичко, което зависеше от нас, за да възпрем всенародно въстание на българите. Когато влязохме в България, казвахме на хората, че имат право на нашата защита не заради въоръжената им съпротива срещу турците, а заради вековните им страдания и кръвта на мъчениците в която те и техните предци винаги са били потопени. Ние оценявахме единствено пасивното им страдание, но не зачитахме вековете борба и опитите им да постигнат освобождение с оръжие в ръка. Вместо да призовем българите на всенародно въстание против омразния враг, ние, напротив, им казвахме, че тяхната \"сила и спасение\" е да са покорни на руските власти и стриктно да изпълняват техните нареждания. Затова трябваше да сме напълно безразлични към знамената, които ще развеят българските партии. Само че ние не бяхме безразлични. Като влязохме в България, имахме опасения от революционно настроение и затова се отнесохме подозрително към \"Млада България\". Също както се беше отнасял с нея Митхад паша, опитвайки се с коварни интриги и с окови да ги откаже от девиза \"Свобода или смърт!\".Когато тръгнахме, очаквахме да видим съвсем разорена страна, занемарени ниви, навсякъде руини, хора, подивели като зверове, които се лутат без подслон. Въобразявахме си, че ще видим страшна картина на човешкото страдание и гладна смърт. Нищо подобно нямаше в България. Всички ниви засети, високо израсла царевица, прекрасни жита, големи стада, хора, които не просят в името на Христа. Навсякъде селата и къщите изглеждаха по-приветливо, отколкото у нас. Недоумявахме.- Какви ни ги разправяха - повтаряхме все едно и също - за бедите на българския народ, за страдания. Какво повече им е нужно, те живеят по-добре от нас, по-богати са от нашия народ! (...)При честно управление след няколко години България ще бъде неузнаваема. По плодородие на земята едва ли има друга по-богата страна в Европа. А българите са много трудолюбиви, трезви и разумни хора и това се доказва от факта, че всички пращат децата си на училище.***Третият щурм на Плевен, превързочните пунктове, болниците, безкрайните обози с ранени - такива бяха последните впечатления, които отнесох, напускайки театъра на войната. Тягостно ми беше след всичко видяно и чуто. Тягостно ми беше не защото не вярвах в крайния успех на нашето оръжие, а заради голямата яснота, с която по-силно от всякога пред мен се откриха всички печални страни и цялата горчивина на нашия отечествен безпорядък. В общия мрак на хоризонта се появи само един светъл лъч - надеждата, че разголващото съзнанието ни разбиране за нашата собствена несъстоятелност ще събуди силите ни, ще освежи с нов дух обществения ни живот и ще даде тласък на вътрешното ни развитие. (...)На 19 февруари 1978 година се състоя нашето отмъщение за 30 август 1977 г. Санстефанският договор ни накара да забравим трите щурма на Плевен. Но не задълго. Събра се европейският ареопаг и замени санстефанския договор с берлинския трактат... Особено силно сега си спомням онзи спор между песимиста и оптимиста, благодарение на който станах свидетел на неуспешния период на нашата война и искам или не трябваше да призная, че песимистът беше прав тогава. Той заяви безусловната истина - преди всичко и колкото се може по-скоро Русия трябва да поработи върху самата себе си.", "date": "2019.03.02", "title": "Непрочетеният летопис на Руско-турската война"}
{"url": "https://news.bg/bulgaria/karayancheva-svobodata-ne-ni-e-dadena-darom-tya-e-izstradana-i-izvoyuvana.html", "text": "Свободата не ни е дадена даром, тя е изстрадана и извоювана, за нея са се жертвали най-свидните чеда на България.Това заяви в Бяла председателят на Народното събрание Цвета Караянчева, която участва в тържествата по случай 142-ата годишнина от Освобождението на града и 141-ата годишнина от Освобождението на България. Председателят на парламента прие рапорта на командващия тържествената заря-проверка, поздрави почетните роти и произнесе слово по повод годишнината.\"На 3 март празнуваме началото на Третата българска държава, когато българският народ поема в свои ръце отговорността за съдбините си\", отбеляза Цвета Караянчева.По думите й днешното отбелязване е израз на почит и уважение към нашите предци, имали силата, куража и решимостта да заявят ясно и недвусмислено, че искат да живеят в свободна и независима България. На тях и на всички воини - руски и от други националности, дължим Освобождението си, заяви председателят на парламента.Сред тези достойни българи Цвета Караянчева посочи и беленчани, включили се в четите на Филип Тотю, Дядо Цеко и Дядо Желю, снабдявали габровци с оръжие, дали убежище на един от апостолите на Априлското въстание - Панайот Волов, също на Георги Икономов и въстаника Стоян Ангелов.\"Днес паметникът в Бяла ни напомня за смелите синове на България, за тяхното величие и саможертва, за техния устрем и отдаденост на Родината и свободата\", допълни тя.Бяла е не само вторият освободен български град, тя е \"първата столица\" на новоосвободените български земи, отбеляза председателят на парламента. Цвета Караянчева припомни, че тук е била главната квартира на руските войски, тук е отседнал руският император Александър Втори, тук са се взимали решения, определящи хода на войната. Жителите на Бяла без да щадят сили се включват в помощ на руските войски, дадена със сърце и душа, за да бъде отвоювана желаната и дълго чакана свобода, допълни тя.Цвета Караянчева призова да помним историята и нейните герои и с делата си да бъдем техни достойни потомци. Нека ние, политиците, се стремим да отговорим на повелята на Васил Левски - да бъдем достойни хора, които да водят нашето драгоценно отечество по пътя на благоденствието, \"така щото да бъдем равни на другите европейски народи\", заяви още председателят на парламента.", "date": "2019.03.02", "title": "Караянчева: Свободата не ни е дадена даром, тя е изстрадана и извоювана!"}
{"url": "https://news.bg/politics/asb-ako-balgariya-se-poddade-na-natiska-na-kremal-gubi-svoyata-nezavisimost.html", "text": "Преминаването на газопровода \"Турски поток\" през не е стъпка към диверсификация на енергийните източници, а само ще се утвърди монопола на \"Газпром\" и ще увековечи руския монополен грабеж в енергийната сфера.Това се казва в официална позиция на Атлантическия съвет на България, изпратена до президента, председателя на Народното събрание, премиера, Европейската комисия, Главната квартира на НАТО, посолствата на партньорските държави от НАТО и ЕС, Западните Балкани и Черноморския регион.\"АСБ категорично не приема провокативните опити за ерозиране на евроатлантическия път на България, част от които са думите на президента Румен Радев пред журналисти на срещата на страните от Източния фланг на НАТО (инициативата Б9), в смисъл, че присъства на тази среща, за \"да не допусне друг да решава бъдещето на българските енeргийни интереси\", като призива му бе \"да материализираме интересите си, а не да ставаме заложник на чужди интереси\", посочват от обществената организация.От Атлантическия съвет предупреждават, че ако страната ни се поддаде на натиска от страна на Кремъл и реализира поредните руски енергийни интереси, България рискува напълно да загуби своята енергийна независимост, което е равносилно на загуба на националния ни суверенитет.Атлантиците призовават българското правителство и българските народни представители да не допускат това да се случи.Атлантическият съвет на България /АСБ/ с нарастваща тревога следи декларираните намерения на отговорните държавни институции в България за продължаване на газопровода \"Турски поток\" през България. Предвижда се този руски проект, който странно защо на българска територия се нарича \"газов хъб Балкан\", да премине от турската до сръбската граница.АСБ е убеден, че така няма да се осъществи диверсификация на източниците за доставка на природен газ до България, а само ще се утвърди монопола на руската компания \"Газпром\" и ще се увековечи руският олигархичен и монополен грабеж в енергийната сфера.АСБ категорично не приема провокативните опити за ерозиране на евроатлантическия път на България, част от които са думите на президента Румен Радев пред журналисти на срещата на страните от Източния фланг на НАТО (инициативата Б9), в смисъл, че присъства на тази среща, за \"\", като призива му бе \"\".АСБ за пореден път обръща внимание на българския президент, че Република България е член на НАТО и ЕС и с нашите съюзници ние имаме общи интереси. Като \"чужди\" на нашите национални интереси могат да се определят интересите на Руската федерация. България материализира националните си интереси чрез многомилиардната финансова подкрепа на Европейския съюз и гаранцията за свободата и независимостта ни, благодарение на членството ни в Североатлантическия алианс.Ако нашата страна се поддаде на натиска от страна на Кремъл и реализира поредните руски енергийни интереси, то тя ще стане дългосрочен заложник на една враждебна геополитика. Това ще направи България още по-силно зависима от Русия, държава, която е превърнала енергийните доставки в основен стълб на завоевателната си външна политика. Съществува реално опасност България да бъде употребена като руски \"троянски кон\" в ЕС и НАТО. Декларативните изявления, че това не отговаря на истината са незадоволителни. Защото към момента делата ги опровергават. Тоталната зависимост на българската енергетика от Русия ще постави пред свършен факт всяко следващо българско правителство. Реализацията на руските енергийни проекти на територията на България ще доведе до още по-голяма политическа зависимост на страната ни от политиката на Кремъл.АСБ се обявява категорично против призива на президента Румен Радев правителството \"\", което разбираме като призив двете страни окончателно да се договорят или сключат дългосрочни търговски споразумения в областта на енергетиката.От България руският премиер трябва да си отиде с празни ръце, защото днешният политически режим в тази страна не случайно е обект на международни санкции заради водената агресивна политика, която заплашва както българската, така и европейската сигурност.АСБ предупреждава, че при договореност с Русия в този момент България рискува напълно да загуби своята енергийна независимост, което е равносилно на загуба на националната ни независимост!Експертите на Програма \" Енергийна сигурност и независимост\" към Атлантическия съвет на България напомнят, че:Сценарият с измисления \"газов хъб\" е поредна издънка на \"тройния руски шлем\", който не е икономически, а геополитически проект за многолетен монополен руски енергиен грабеж и изсмукване на български национален доход чрез национално предателство, маскирано като загриженост за диверсификация.АСБ заявява, че вместо да участва в кремълския сценарий за \"газов хъб\", българското правителство трябва да разработи алтернативен сценарий за истинска, а не мнима диверсификация на доставките и транзит на газ през територията на България. Оправданието със започналото строителство на \"Северен поток-2\" е несъстоятелно. Защото не Германия плаща на Путин да заобикаля Украйна в нарушение на европейските правила, а точно обратното - Путин ще плати 40 милиарда долара, за да осъществи своя геополитически антиевропейски проект.А според антибългарския сценарий Москва настоява България да плаща, за да може режимът на Владимир Путин да прокара своя геополитически и антиевропейски интерес през нашата територия и за наша сметка!Атлантическият съвет на България призовава българското правителство и българските народни представители да преустановят незабавно изпълнението на този антибългарски сценарий, който води до окончателно циментиране на енергийната зависимост на България от Руската федерация.А това е против националните ни интереси.Атлантическият съвет на България се обръща директно към премиера Бойко Борисов с призив:Г-н премиер, престанете да охранвате с парите на българските данъкоплатци руски политици и олигарси. Ваш дълг по Конституция и по национална съвест, е да защитавате независимостта на България!", "date": "2019.03.02", "title": "АСБ: Ако България се поддаде на натиска на Кремъл, губи своята независимост"}
{"url": "https://news.bg/regions/tir-se-usuka-na-am-struma-kray-dupnitsa.html", "text": "ТИР с плевенска регистрация се обърна тази сутрин на автомагистрала \"Струма\" край Дупница, съобщи БГНЕС, цитиран от \"24 часа\".Камионът излязъл в дясно от пътното платно в посока Благоевград. Той се е опрял на склона. Влекачът се е засукал.Движението по АМ \"Струма\" е в активната и изпреварващата лента. Отцепена е само аварийната лента между 60 и 61-и километър. Няма пострадали при този пътен инцидент, станал на плавна дясна крива, поради което там няма мантинела.Очаква се движението по автомагистралата да бъде затруднено, когато ще започне изтеглянето на товарния автомобил.", "date": "2019.03.02", "title": "ТИР се усука на АМ \"Струма\" край Дупница"}
{"url": "https://news.bg/int-politics/voennite-v-rusiya-komentirat-novata-voenna-strategiya-troyanski-kon-na-sasht.html", "text": "Пентагонът предприе разработването на нова стратегия за водене на бойни действия \"Троянски кон\". Това коментира началникът на Генералния щаб на въоръжените сили и първи заместник-министър на отбраната на Русия ген. Валерий Герасимов, цитиран руските медии.Той е говорил за \"троянския кон\" на САЩ на конференция, посветена на развитието на военната стратегия на страната.\"Същността ѝ се състои в активното използване на протестния потенциал на \"петата колона\" в интерес на дестабилизирането на обстановката, като едновременно с това атакува с високоточни оръжия по най-важните обекти\", изтъкнал Герасимов.Началникът на Генералния щаб на руската армия е подчертал, че Русия била готова да попречи на всяка подобна стратегия.\"През последните години военните учени заедно с Генералния щаб разработиха концептуални подходи за неутрализиране на агресивните действия на потенциалните противници\", предупреди Герасимов.Според висшия руски военен в основата на отговора на Русия лежи \"активна отбранителна стратегия\", която (предвид отбранителния характер на руската военна доктрина, както твърдят руснаците) предвиждала мерки за проактивно неутрализиране на заплахите за сигурността на държавата.Той отбеляза, че именно обосновката на разработваните мерки трябва да съставлява научната дейност на военните учени, а сега това била една от приоритетните области за осигуряване на сигурността на държавата.\"Трябва да изпреварваме противника в разработването на военната стратегия, да вървим една крачка напред\", настоял Герасимов.Новата стратегия на Пентагона, наречена \"троянски кон\" беше обявена миналата седмица от началника на щаба на военновъздушните сили на САЩ генерал Дейвид Голдфийн. По думите му, идеята е да се ударят не силните, а слабите страни на противника.По този начин американската армия щяла да получи \"асиметрични предимства\" пред противника. На първо място, това се отнася за Русия и Китай, по думите на Голдфийн, като тъкмо заплахите от тяхна страна са подтикнали Пентагона да разработи този план.", "date": "2019.03.02", "title": "Военните в Русия коментират новата военна стратегия \"троянски кон\" на САЩ "}
{"url": "https://news.bg/politics/nfsb-iska-rumen-radev-da-se-izvini-na-balgarite-za-rechta-si-na-angliyski.html", "text": "Ден преди националния празник на България - 3 март, от Националния изпълнителен комитет на НФСБ се възмутиха от факта, че българският президент говори на английски по време на официалната си среща в София с генсека на НАТО Йенс Столтенберг.От НФСБ настояват Радев да се извини на българския народ за поругаването на свещения български език и за унизеното национално достойнство на всеки българин.Патриотите искат и прокуратурата да се произнесе по случая.\"Съзнавайки, че юридически трудно бихме обосновали достатъчна тежест на нарушението, за да искаме отстраняване от длъжност на президента за нарушение на Конституцията по чл. 103 от основния ни закон, ние се обръщаме към основния блюстител на законността в Прокуратурата, с искане да се произнесе по законосъобразността на действията на държавния глава\".\"Изразяваме възмущението си от грубото погазване от Президента на Република България Румен Радев на чл. 3 от Конституцията гласящ, че \"Официалният език в републиката е българския\", се казва в позиция на партията.Те уточняват На 01 март 2019г. в сградата на Администрацията на президента на Република България държавният глава Румен Радев разговаря с Генералния секретар на НАТО г-н Йенс Столтенберг не на официалния български език, а на чужд език - английски.\"Унизително, цинично и арогантно! Като, че ли българското Президентство е столова в централата на НАТО\", възмущават се патриотите.\"С поведението си Президентът Радев нарушава не само чл. 3, но и чл. 36, ал. 1 от Конституцията, който прокламира, че \"ползването на българския език е право и задължение на българските граждани\", пише в документа.Езикът на един народ отразява неговото сърце, разум и дух защото езикът е единствената форма, чрез която се материализира човешката мисъл. Винаги и за всеки народ той е свещен. С поведението си Президентът Радев унижи не само свещеният език на Вазов, Ботев и Хайтов - \"език свещен на нашите деди\", но и целия български народ, който по Конституцията е призван да представлява, гласи мнението на НИК на НФСБ.Те припомнят за още един спорен факт в международната политика, станал в присъствието на президента. \" след като позорно и гузно премълча назидателната реч на  точно преди една година\", пишат от НФСБ.Според тях я. Те го питат на какъв език, бихте посрещнали президента на република Турция Реджеп Тайип Ердоган.Припомняме, на 20 март 2012 г. при посещението си в Турция тогавашният и настоящ премиер  турската представителна военна част с думите: \"!\".", "date": "2019.03.02", "title": "НФСБ иска Румен Радев да се извини на българите за речта си на английски"}
{"url": "https://news.bg/int-politics/izleze-video-na-sreshta-na-fregata-na-rusiya-s-razrushitel-na-sasht-v-bosfora.html", "text": "Турското издание Aydinlik публикува видеокадри от срещата на американския разрушител \"Доналд Кук\" и руската фрегата \"Адмирал Есен\" в района на Босфора в Турция.\"Доналд Кук\" се намира в Черно море от 19 февруари. Официалната цел на присъствието му е провеждане на \"операции по осигуряване на сигурността\" в региона.Според източници на украинския интернет портал Странa.ua, американският военен кораб е посетил региона, само за да може президентът на Украйна Петро Порошенко да говори за \"американска подкрепа на море\".На 28 февруари американският разрушител напусна акваторията на Черно море, като по пътя се е разминал с руската фрегата. Беше уточнено, че и двата кораба се насочват към Средиземно море.Това е второто посещение на \"Доналд Кук\" в Черно море през тази година. През януари той престоя пет дни в пристанището на Батуми и край бреговете на Грузия.", "date": "2019.03.02", "title": "Излезе видео на среща на фрегата на Русия с разрушител на САЩ в Босфора"}
{"url": "https://news.bg/society/30-dushi-na-protest-v-sofiya-iskat-pryaka-demokratsiya.html", "text": "Тридесетина души от новосформиращото се Движението \"Жълти жилетки - България\" настояват за смяна на системата с пряка демокрация. Те се събраха на протест пред сградата на Народното събрание в София.Исканията им са за смяна на политическата система към пряка демокрация и социална справедливост - взимане на решенията без лидери, ръководители и управници.Сред другите искания на хората са намаляване броя на подписите за иницииране на референдум от 50 000 души, отпадането на изискването за кворум (в парламента - б.р.), отпадане на ограниченията относно предмета на допитванията в данъчната и бюджетна политика.Протестиращите настояват още за отпадане на ограниченията за иницииране на общо събрание, които сега са позволени само за населени места до 10 000 жители.От определящото се като движение \"Жълти жилетки - България\" искат въвеждане на практиката за пряко участие на гражданите в разпределянето на националните и общински бюджети.Демонстрантите искат още: демократизация на медиите, обществения дебат, всички власти и институции, образованието, работните места, основните услуги, увеличаване на заплатите, пенсиите и помощите.Те издигнаха плакати с надписи, които гласят: \"Долу мафията\", \"Властта на гражданите\", \"България над партии и лидери\", \"Революция и промяна\", \"Живот на народа днес\" и други.Антон Василковски, част от многото организатори на движението, заяви за news.bg, че в новосформиращото се движение хората трябва да вземат решенията заедно, без председатели и лидери. Той настоява за смяна на политическата система към пряка демокрация и участието на гражданите в местната и държавната власт.Василковски изтъкна, че от движението искат да създадат едно голямо хоризонтално движение, което да не руши и да не е радикално, в което хората заедно да вземат решенията какво да направят и как да го направят.Василковски е категоричен, че протестът се организира само и единствено през социалната мрежа Фейсбук.По думите на протестиращите пряката демокрация е политическа система, в която народът взима решенията директно, без посредничество на представители и на партии.Според тях пряката демокрация трябва да се осъществява на институционализирани събрания, взаимосвързани в обща хоризонтална и децентрализирана мрежа с всички други събрания, чрез която да координираме необходимите тези, проекти и институции.", "date": "2019.03.02", "title": "30 души на протест в София искат пряка демокрация"}
{"url": "https://news.bg/health/proekt-pokazva-che-vse-poveche-detsa-imat-razlichni-zabolyavaniya.html", "text": "При профилактични прегледи на над 3000 ученици от Благоевград е установено, че се увеличава броят на децата, които страдат от плоски стъпала. Често учениците имат и проблеми с очите, показват резултатите от профилактични прегледи, цитирани от БНТ.От един месец лекари от Благоевград извършват ежедневно безплатни профилактични прегледи на учениците в специална мобилна клиника. В нея децата се преглеждат от специалисти по ортопедия, уши, нос и гърло, стоматолози и офталмолози.Според ортопеда д-р Александър Сивиков все по-често при децата се среща плоскостъпието. Увредата на свода води до увреда на гръбнака и цялата механична верига от врата до стъпалото. За това профилактично трябва да носят ортопедични обувки или ортопедични стелки, които да подпомогнат доизграждането на стъпалото. Ако този проблем не се коригира до 16-годишна възраст, той остава за цял живот.За д-р Русанка Венелинова децата имат типични проблеми с очите. Според нея това е свързано с честата употреба на таблетите и телефоните от най-ранна възраст. Децата често са с очила, улавя се и далтонизма, каза тя.За здравословните проблеми на децата, родителите могат да разберат от страницата на проекта, по който се извършват безплатните профилактични прегледи.Ръководителят на проекта д-р Русанка Венелинова акцентира, че след всеки преглед освен че пишат резултати, пишат и референтни стойности - това са нормите за съответната възраст. Така ако има някакво отклонение, родителите могат да обърнат внимание, да се отиде към фамилния лекар или друг специалист.По българо-гръцкия проект предстои и 320 учители от Благоевградска област да преминат през обучение за оказване на първа помощ. Целта е те да могат да реагират бързо при възникнал проблем в училище, още преди идването на спешен екип.", "date": "2019.03.02", "title": "Проект показва, че все повече деца имат различни заболявания"}
{"url": "https://news.bg/politics/svetovni-lideri-pozdraviha-balgariya-za-3-mart.html", "text": "Президентът Румен Радев получи поздравителни писма от редица държавни глави по повод предстоящото отбелязване на Националния празник на България - 3 март, съобщиха от Администрацията на държавния глава.Писма до българския държавен глава изпратиха президентите и държавните ръководители на Руската федерация, САЩ, Френската република, Федерална република Германия, кралят на белгийците Филип, кралят на Испания Фелипе VI.Писма изпратиха императорът на Япония Акихито, кралят на Саудитска Арабия Салман бин Абдулазиз Ал Сауд, кралят на Хашемитско кралство Йордания Абдула II бин ал-Хусейн, президентът на Република Естония, на Арабска република Египет, Република Хърватия, Република Унгария, Румъния, Република Ирландия, Република Азербайджан, Република Корея, Босна и Херцеговина, Палестина, Суверенния военен орден на хоспиталиерите на свети Йоан, от Йерусалим, Родос и Малта, както и много други.\"Приемете сърдечни поздравления по случай Националния празник на Република България - Денят на Освобождението от османското иго\", заявява в писмото си президентът на Руската федерация Владимир Путин.\"В паметта на народите ни завинаги ще остане безсмъртният подвиг на руските войници и българските опълченци, които героически се сражаваха за свободата и независимостта на България\", се казва още в писмото на руския президент.Владимир Путин изразява увереност, че общите исторически традиции на братското приятелство и взаимопомощ, културна и духовна близост, ще продължават да бъдат надеждна основа за развитието на всестранното сътрудничество между двете държави.Американският президент Доналд Тръмп също поздрави българите. \"От името на народа на Съединените американски щати поздравявам българския народ по повод Освобождението на България - 3 март. България е важен съюзник в НАТО и ние ценим нашето продължително сътрудничество и приятелство\", пише президентът на САЩ Доналд Тръмп.\"По повод Националния празник на Република България имам удоволствието от името на френския народ да отправя към Вас и Вашите съграждани моите искрени поздравления. Щастлив съм, че 140-те години от установяването на дипломатически отношения между нашите две страни ни дават повод да подчертаем силата на френско-българското историческо приятелство\", заявява в писмото си до българския държавен глава, президентът на Френската република Еманюел Макрон.Президентът Макрон изразява увереност, че двете страни ще продължат да работят заедно за укрепване на Европейския съюз и за неговия принос за закрила на гражданите, за икономическото и социално сближаване и за върховенство на закона.\"Съюзът трябва да остане на висота на международната сцена. Оценявам ролята на България в полза на стабилността в региона на Западните Балкани и вашия личен ангажимент за напредък в областта на европейската отбрана\", се казва още в писмото на френския президент.Федералният президент на Федерална република Германия Франк-Валтер Щайнмайер поздравява най-сърдечно президента Румен Радев и българските граждани по случай Националния празник на Република България.\"Нашите страни са обединени от дългогодишно и изпълнено с доверие партньорство. С оглед на разнообразните предизвикателства, пред които заедно сме изправени в Европа, се надявам че и в бъдеще приятелството между България и Германия ще остане силно свързващо звено и ще допринесе за единен и суверен Европейски съюз\", заявява германският президент.Франк-Валтер Щайнмайер подчертава, че ще се радва диалогът между двете страни да бъде задълбочен още повече по време на посещението му в България през следващия месец.\"Отбелязването на Националния празник на Република България ми дава възможност да изразя на Ваше Превъзходителство моите топли поздравления, както и пожелания за благоденствие и просперитет на Вас и на Вашите сънародници\", се казва в поздравителното писмо на Н.В. Филип, крал на белгийците. В писмото си Крал Филип изразява надежда, че отношенията на приятелство и сътрудничество между двете страни ще продължават да се развиват.Кралят на Испания Фелипе VI пожелава от името на правителството и на испанския народ най-добри пожелания за мир и просперитет на българския народ по случай Националния празник на Република България.\"По повод Националния празник на България за мен е огромно удоволствие да отправя към Вас моите най-топли поздравления\", заявява президентът на Република Корея Мун Дже-Ин. \"С течение на годините нашите две страни постоянно развиват приятелски отношения като работят заедно в различни области. Очаквам с нетърпение по-нататъшното задълбочаване и укрепване на двустранните отношения от взаимен интерес и по ориентиран към бъдещето начин\", се казва още в писмото на президента Мун Дже-Ин.\"По повод Националния празник на Вашата страна имам удоволствието да отправя от свое име и от името на правителството и народа на Саудитска Арабия най-искрените ни поздравления и благопожелания към Вас за крепко здраве и щастие, както и благопожеланията ни към правителството и народа на Република България за по-нататъшен прогрес и благоденствие\", заявява Н.В. Салман бин Абдулазиз Ал Сауд, крал на Кралство Саудитска Арабия.\"За мен е огромно удоволствие да изпратя моите най-топли поздравления по случай отбелязването на Вашия Национален празник, както и моите най-добри пожелания за здраве и щастие на българския народ\", се казва в поздравлението на президента на Арабска република Египет Абдел Фатах Ал-Сиси.\"Използвам възможността да заявя, че се надявам да продължим да насърчаваме развитието на отношенията между нашите две страни от взаимен интерес\", заявява в писмото си египетският президент.От кабинета на българския премиер Бойко Борисов информираха, че са получили поздравително писмо и от турския президент Реджеп Тайип Ердоган по повод националния празник на Република България.В писмото турският президент Ердоган изразява увереност, че достиженията и сътрудничеството във всяка една област между България и Турция, постигнати по време на настоящото правителство на премиера Борисов, ще продължат да се развиват на основата на взаимен интерес. \"За реализирането на тази цел, пожелавам да продължим съвместната ни работа с решителност\", се посочва още в писмото на президента на Турция.В поздравителното писмо Реджеп Тайип Ердоган пожелава още благополучие и просперитет на \"приятелския български народ\".", "date": "2019.03.02", "title": "Световни лидери поздравиха България за 3 март"}
{"url": "https://news.bg/world/speys-eks-izstrelya-kosmicheska-kapsula-s-maneken.html", "text": "От компанията Спейс Екс изтреляха капсула, предназначена за астронавти.Първият полет на новия американски космически кораб Crew Dragon без екипаж към Международната космическа станция (МКС) стана в събота от космодрума на Канаверал (щата Флорида), съобщи ТАСС.Ракетата-носител Falcon-9 на компанията SpaceX бе изстреляна в 02:49 сутринта местно време (09:49 българско).По информация от SpaceX, корабът е модифицирана капсула Дракон, която от 2012 г. нееднократно е доставяла товари на Международната космическа станция. По време на сегашния полет на борда имаше около 200 кг товар и манекен в скафандър и със сензори.", "date": "2019.03.02", "title": "\"Спейс Екс\" изстреля космическа капсула с манекен"}
{"url": "https://news.bg/politics/poptodorova-ochakva-voenno-ozhivlenie-v-cherno-more.html", "text": "За много по-голямо военно оживление в Черно море заговори вицепрезидентът на Асоциацията на Атлантическия договор Елена Поптодорова пред БНР. Повод за нейната прогноза бе изказването на генералния секретар на НАТО Йенс Столтенберг в София, че трябва да сме готови за свят с руски ракети, разположени навсякъде.Поптодорова, която бе посланик на България в САЩ (2010-2016 г.) и бивш преводач на Тодор Живков, припомни, че България никога не е провокирала конфликти. Конфликти са били провокирани от наши съседи в черноморския регион, заяви тя.\"Достатъчно е само да споменем обстановката в Молдова, Грузия, Украйна, за да си дадем сметка, че за съжаление мирната идилия не е постижима в обозримо бъдеще\", подчерта Поптодорова.Тя обясни своята теза с това, че ще се наложи едно по-видимо присъствие на алианса. \"Разбира се, съобразено с всички вече договорени задължения, отговорности, права, които и до момента се спазват от въоръжените сили на НАТО и най-вече от ВМС\", каза Поптодорова.Тя определи посещението на генералния секретар на НАТО Йенс Столтенберг в София тази седмица като обичайна визита. Според нея това \"съюзническо посещение\" може да бъде сравнено с визити на еврокомисари и представлява \"българското външнополитическо ежедневие\".\"Столтенберг дойде в един напрегнат момент в сферата на сигурността... Но фокусът беше основно върху опасността от хибридна война, която се засилва, сигурността в Югоизточна Европа, Западните Балкани и Черно море\", каза Поптодорова.По думите й е показателно, че шефът на НАТО е дошъл в България след срещата в Кошице, Словакия. Там във формат Б9 - девет от членките на алианса са обсъждали тези теми.По думите на Поптодорова Русия има стремеж да създаде нещо като военно неутрална зона в Западните Балкани. \"Това минава през Сърбия, опитите, които бяха направени да се препятства Преспанското споразумение, за което получихме изрично признание от Столтенберг... Гърция реагира публично, което бе нещо нечувано до този момент, Македония реагира, Черна гора реагира\", посочи Поптодорова.\"Това ни дава една по-практическа и фактологична картина за усилията нашият район да се \"кастрира и неутрализира по остър начин спрямо нашата принадлежност към НАТО, но даже и към ЕС\", добави тя.Бившият посланик на България в САЩ заяви, че е изпитала облекчение, когато премиерът Бойко Борисов заяви, че \"България не е троянският кон на Русия\".Диалогът с Русия е: \"от критично важно значение\". Според ней комуникацията трябва да се води от гледната точна на партньори, гледащи в една посока, а не един срещу друг. \"Трябва да кажа, че вината, отговорността за това не е на НАТО\", каза Поптодорова.\"За съжаление Русия смята, че е постоянно заплашена, което не отговаря на фактите, по-скоро е видно обратното действие. Виждаме една тревожна Русия, която по-скоро се опитва да излезе извън сегашните си граници и да възвърне част от територии, които са принадлежали някога на Съветския съюз\", каза Поптодорова и изрази песимизъм за развитието на подобен диалог в рамките на НАТО-Русия.\"В отговор НАТО основателно смята, че е необходимо да осигури своята защита, но тя не е насочена специално срещу Русия\", подчерта Поптодорова, като посочи необходимостта за защита от хибридни атаки, кибератаки.Припомняме, вчера Соломон Паси - бивш външен министър на България, инициатор на приемането на страната ни в НАТО и основател на Атлантическия клуб в България, заяви че . Мотивът му - те щели да гарантират мир.", "date": "2019.03.02", "title": "Поптодорова очаква военно оживление в Черно море"}
{"url": "https://news.bg/world/frantsiya-se-gotvi-za-porednite-protesti-na-zhaltite-zhiletki.html", "text": "Движението на жълтите жилетки във Франция мобилизира многобройни поддръжници на 16-та събота на протести. Около 10 хиляди души се очакват да протестират в Париж, съобщава в. \"Паризиен\".Някои активисти възнамеряват да  столичния площад на Триумфалната арка. Протестиращите също решиха да направят 12-километров марш по улиците на Париж.\"Жълтите жилетки\" избраха Марсово поле в 7-ми район на Париж като друго място за срещи в столицата. Там те решиха да имат \"голям пикник на гражданите\". \"Ще обсъдим последните три месеца и ще говорим за бъдещето\", обещаха организаторите.От Париж до Лил и Бордо се очакват протести. Те стават на фона на социалното напрежение чрез реформи и вдигането на социалните помощи и заплатите.", "date": "2019.03.02", "title": "Франция се готви за поредните протести на жълтите жилетки"}
{"url": "https://news.bg/world/kongresat-pogva-donald-tramp-za-danatsite.html", "text": "Бюджетната комисия на конгреса финализира искането си до президента Доналд Тръмп за данъчните му декларации от последните 10 години. Целта е да се проучат документите, дали Тръмп не е използвал измамни схеми. Това съобщи телевизията NBC, цитирайки свои източници в конгреса.Бюджетната комисия е единствената, която има право да изисква директно данъчните декларации на държавния глава. Такова искане се подава до министъра на финансите Стивън Мнучин, който ще реши дали да го удовлетвори или не.Демократите отдавна се опитват да получат официална данъчна информация за Тръмп. Според \"Ню Йорк Таймс\", през октомври миналата година той е получил от компанията за недвижими имоти на баща си най-малко 413 млн. долара като помощ. Публикацията оспорва твърденията на самия Тръмп за собствения капитал и почти пълната липса на финансова подкрепа от баща му - Фред Тръмп.", "date": "2019.03.02", "title": "Конгресът погва Доналд Тръмп за данъците"}
{"url": "https://news.bg/world/tsipras-gotvi-vizita-v-skopie.html", "text": "Премиерът на Гърция Алексис Ципрас разкри, че готви визита в Северна Македония. По този начин Атина се стреми да покаже, че е нормализирала отношенията си със Скопие, разкриват гръцки медии.Алексис Ципрас иска да създаде общ гръцко - македонски комитет. Той ще има за цел да предлага политики в ключови сектори като отбрана, енергетика, туризъм и икономика.След години на спор за името Гърция склони .Така Скопие получи зелена светлина за членство в ЕС и НАТО.", "date": "2019.03.02", "title": "Ципрас готви визита в Скопие"}
{"url": "https://news.bg/disasters/mina-ubi-9-voynika-v-mali.html", "text": "Мина уби 9 войника в Мали. Това съобщиха правителствени източници.Инцидентът е станал близо до селището Булкеси в района на Мопти. \"Автомобилът на въоръжените сили на Мали е взривен от мина. В резултат на това са загинали девет военнослужещи\", казаха служители от службите за сигурност. Освен това няколко други бяха ранени.Булкеси, където се е случило нападението, се намира близо до границата с Буркина Фасо, където дейността на екстремистите напоследък рязко се е увеличила.През 2017 г. страните от групата на петте (G5) от африканската зона Сахел, която включва Буркина Фасо, Мавритания, Мали, Нигер и Чад, съобщиха за създаването на антитеррористичен военен контингент от 5000 войници. Тяхната основна задача е борбата срещу тероризма и транснационалната престъпност в региона.", "date": "2019.03.02", "title": "Мина уби 9 войника в Мали"}
{"url": "https://news.bg/world/kim-chen-un-napusna-hanoy.html", "text": "Лидерът на КНДР Ким Чен-ун приключи официалното си посещение във Виетнам. От Ханой, севернокорейският лидер взе кола до гара Донданг. На намираща се на 170 километра от Ханой гара стои С него ще се върне до Пхенян през Китай, съобщи ТАСС.Преди да напусне виетнамската столица, Ким Чен - ун постави венец на Паметника на падналите герои и посети мавзолея на първия президент на Виетнам Хо Ши Мин, който е неразделна част от програмата на официалните посещения във Виетнам ба чуждестранни делегации.за последните 55 години най-високопоставен лидер на КНДР, който е посетил Виетнам.", "date": "2019.03.02", "title": "Ким Чен-ун напусна Ханой"}
{"url": "https://news.bg/world/mashtabni-pvo-ucheniya-v-rusiya.html", "text": "Повече от 3,5 хиляди войници от противовъздушните части на Южния военен окръг (ЮВО) . Това съобщи в събота пресслужбата на Южния военен окръг.Бойните тренировки се организират на 30 полигона, разположени в Ростовска, Волгоградска и Астраханска области, Кубанска и Ставрополска области, в Крим, Ингушетия, Дагестан, Чечня, Северна Осетия и Адигея.В тях участват около 750 единици специална техника, в това число противовъздушни и ракетни системи Тунгуска и Панцир-S1, противовъздушни артилерийски системи Шилка ЗСУ-23-4, противовъздушни ракетни системи С-400. \"Тор-М\", \"Бук-М3\", \"Оса\" и \"Стрела-10М\".Маневрите ще завършват с учебни стрелби.В средата на февруари Кремъл проведе ПВО маневри в Арктика.През последните седмици самолети на НАТО извършиха разузнавателни полети до границата с Русия.", "date": "2019.03.02", "title": "Мащабни ПВО учения в Русия"}
{"url": "https://news.bg/world/mesopustna-zadushnitsa-e.html", "text": "Днес е Месопустна Задушница. Нарича се така, защото е в събота преди Месни Заговезни и седмица преди Великия пост.В храмовете ще бъдат отслужени заупокойни литургии и общи панихиди за всички починали православни християни.За Задушница мнозина записват имената на свои покойни близки за споменаване в заупокойните молитви по време на литургията и панихидата, отслужвани в храмовете.Добре е да почетем тяхната памет, защото тогава разбираме какво са ни дали и за какво живеем, казват църковни служители.На Месопустна Задушница църквата се моли и за загиналите при бедствия, войни и убийства, внезапно починали или останали без погребение.Традиционно за Задушница се приготвят питка и жито. Хората палят свещички, за да видят в огъня образа на своите близки.", "date": "2019.03.02", "title": "Месопустна Задушница е"}
{"url": "https://news.bg/weather/idva-dazhd-3.html", "text": "Ще духа слаб до умерен западен вятър. Минималните температури ще са между 1° и 6°. През деня облачността ще е значителна. Главно след обяд, на места, ще има слаби превалявания, предимно от дъжд, в планините над 1800 метра - от сняг. Ще духа до умерен северозападен вятър, в Източна България - североизточен и с него за кратко ще проникне малко по-студен въздух. Преобладаващите максимални температури ще са между 9° и 14°.Над планините ще е предимно облачно. Главно около и след обяд ще има валежи от сняг, под 1800 м - от дъжд. Ще духа предимно умерен северозападен вятър. Максималната температура на височина 1200 метра ще е около 4°, на 2000 метра - около минус 2°.Над Черноморието ще преобладава облачно време, на места с превалявания от дъжд. Вятърът ще се ориентира от североизток и ще е умерен. Максималните температури ще са от около 6° на по Северното Черноморие до около 12° на юг. Температурата на морската вода е 6°. Вълнението на морето ще бъде 2-3 бала.", "date": "2019.03.02", "title": "Идва дъжд"}
{"url": "https://news.bg/regions/spasi-sofiya-noshtniyat-transport-da-se-optimizira-ne-da-se-razrezhda.html", "text": "Неправителствената гражданска организация \"Спаси София\" беше един от основните инициатори на проекта да се въведен нощен транспорт в София. Автобуси през нощта тръгнаха от април месец 2018 година, а преди дни, по-малко от година от въвеждането им, от КНСБ поискаха те да спрат. Причината - да се облекчат условията на труд на работещите в сектора и така да се преодолее недостигът на шофьори в сектора.News.bg говори с Гергин Борисов от \"Спаси София\". Според него КНСБ и КТ \"Подкрепа\" не са успели да аргументират защо искат разреждане на градския транспорт, а въпросът как това ще се отрази на данъкоплатците в столицата остава без отговор.\"КНСБ не обоснова своето предложение. По никакъв начин не обясниха как 14-те шофьора, които са ангажирани с нощния транспорт, тяхното неработене през нощта ще се отрази на 2000 работника, които в момента до един работят извънредно.\" Този коментар направи за news.bg Гергин Борисов от инициативата \"Спаси София\".Кметът на София вчера е провела срещата си с президента на КНСБ Пламен Димитров в нарушение на поетите обещания пред транспортната комисия, посочи още Борисов. Според него \"кметът Фандъкова си е събрала свои хора да си говорят някакви техни си работи\".Това е в разрез с декларациите, а Столична община трябва да започне да работи прозрачно и открито.Точно обратното на искането на синдикатите, от гражданската организация настояват за откриване на повече нощни линии и интервалът, в който се движат автобусите да е между 20-30 минути. Нощна линия да бъде пусната и до летището.От Спаси София предлагат като мярка за подобряване условията на труд да се увеличат стартовите заплати на всички шофьори с 25%, което ще струва на общинския бюджет между 6 и 8 млн. лева. Необходима е нормална стартова заплата, настоя Борисов.Трябва да се работи за действително привличане на млади шофьори и това няма да стане с ремонт на общежития, коментира Борисов една от идеите на общината. Ако се намали интервала на нощния градския транспорт, ще има повече автобуси на линия на всеки 20 или 30 минути, смята активистът. Разреждане от повече от 40 минути е напълно нереалистично. Няма европейска столица, в която нощният транспорт се движи на такъв огромен интервал, обясни Борисов.Промени в разписанието също могат да оптимизират нощния транспорт. Оказва се, че от гараж \"Дружба\" тръгват 4 автобуса в 00:00 часа и се движат празни, без да обслужват пътници до центъра на София. Нощният транспорт трябва да се оптимизира по думите на Борисов, не да се разрежда.\"Ние насочихме общественото внимание към неуспешното гарантиране на добри условия на труд, този реваншизъм в момента ни се връща, предлагайки да се закрие услуга, за която ние сме се борили, е повече от недостойно от страна на уж сериозни организации като синдикатите, критикува активистът.По думите му нощният транспорт в други европейски столици показва, че той е ефективен, ако се движи интензивно и има достатъчно линии.КНСБ се е отнесла много несериозно към въпроса и предложенията са изцяло в синхрон с председателя на транспортната комисия Екатерина Йорданова. Според Борисов текущият състав на Общински съвет не успява да работи за ефективен градски транспорт. Щом и синдикалните организации в транспорта, и транспортната комисия са под ръководството на един човек, очевидно това е пътят, който той е начертал за София, тълкува Борисов. Остава според него неясно защо това е така.Това че малка част от софиянци използват нощния транспорт според Борисов се дължи на това, че линиите няма достатъчно покритие, а като цяло обаче тази услуга предоставя удобство на гражданите в София.Ако Столична община реши да закрие нощния градски транспорт,Спаси София ще се противопостави на едно намерение на Столична община да закрие нощния градски транспорт, като имат готовност да стигнат и до протести. \"Разчитаме на здравия разум на общинските съветници, които да защитят обществения интерес\", каза още Борисов.Припомняме, че нощният транспорт в София тръгна на 7 април 2018 година, като обслужва четирите линии: ж.к.\"Люлин 1,2\"- ж.к.\"Младост 4\" с 50 спирки, кв. \"Обеля\" - ж.к. \"Студентски град\" с 38 спирки, ж.к. \"Овча Купел 2\" - ж.к. \"Левски\" (Автостанция Изток) - 33 спирки и ж.к. \"Дружба 2\" - ж.к. \"Гоце Делчев\"- 49 спирки в едната посока и 55 в другата.", "date": "2019.03.02", "title": "Спаси София: Нощният транспорт да се оптимизира, не да се разрежда"}
{"url": "https://news.bg/regions/globa-ot-300-leva-i-mesets-bez-knizhka-pri-narushenie-pravilata-za-dvizhenie.html", "text": "Глоба от 300 лева и месец забрана за шофиране може да получат шофьорите на тирове, ако нарушат правилата за движение през почивните дни от 2 до 4 март.Това заяви началникът на сектор \"Пътна полиция\" в ОДМВР Ловеч Николай Недялков пред Нова телевизия.За всички почивни дни, ще бъде засилено полицейското присъствие на пътя София-Варна, увери началникът на \"Пътна полиция\" в Ловеч.Няма затруднение в трафика, създадена е организация със засилено полицейско присъствие, което да предотврати допускането на сериозни пътни инциденти, каза още той.Към момента трафикът е спокоен и след 10 часа се очаква трафикът да се засили. Имаме достатъчно екипи, с които да се регулира движението, успокои Недялков.", "date": "2019.03.02", "title": "Глоба от 300 лева и месец без книжка при нарушение правилата за движение "}
{"url": "https://news.bg/society/petrichani-si-iskat-sveshtenika.html", "text": "Подписка до патриарх Неофит и до Светия Синод изпратиха представители на местната власт в Петрич, съобщи bTV. Причината е, че дългогодишният архиерейски наместник на Петричката духовна околия Ангел Кочев изненадващо е отстранен от поста си.Енориашите искат незабавното му връщане и дори излязоха на протест. Един от доводите за отстраняването на свещеника била напредналата му възраст - 75 години.\"Събрали сме се, за да защитим духовния ни водач. Духовният лидер, който с годините се е доказал със своите качества като човек, който може да води своето паство. Защото отец Ангел Кочев досега не е отказал на нито един човек в града да бъде в негова подкрепа, в негова помощ - да води своето паство напред към духовно израстване\", каза учителката Таня Димитрова.По думите й той винаги е отстоявал тези качества. Ценностите му са доказани. През всичките тези години той е бил отдаден на хората и на своята служба. Отдаден на Църквата, категорична е Димитрова.Според кмета на Община Петрич Димитър Бръчков с отстраняването на отец Кочев духовният мир в града е бил нарушен.От местната управа се опасяват, че напрежението може да ескалира в следващите дни. Затова са решили да уведомят за недоволството на жителите патриарха и Светия синод - \"за да е ясно какво мислят миряните в Община Петрич\".", "date": "2019.03.02", "title": "Петричани си искат свещеника "}
{"url": "https://news.bg/politics/siderov-otnosheniyata-v-malkata-koalitsiya-tryabva-da-se-reshavat-po-mazhki.html", "text": "Отношенията в малката коалиция трябва да се решават по мъжки, а не с писма в стил: \"прелестта на изоставената ученичка, която пише на гаджето си\", каза Сидеров. Това заяви лидерът на партия \"Атака\" Волен Сидеров пред Нова телевизия.\"Най-нормално се отнасяме помежду си\", категоричен е Сидеров и добави, че от негова страна няма знаци и действия за край на коалицията \"Обедини патриоти\".Сидеров се опита да отхвърли журналистическия интерес към отношенията в малката коалиция, като бе категоричен, че няма никакви катаклизми. \"Не става въпрос за Златка и Благо Джизъса\", заяви Сидеров, определяйки въпросите като несериозни и като поръчка. Лидерът на \"Атака\" попита защо медиите не ровят така в партия ГЕРБ, където също има различни групи.Сидеров изтъкна, че той самият бил моторът за създаването на коалицията през 2016 г., с което изместили ДПС от третото място в парламента. Той съжалява, че партията на ВМРО е тръгнала да разцепва коалицията \"Обединени патриоти\".\"Както и да се явим на изборите трите партии, трябва да спазим управленската програма докрай и да не се свързват евроизборите с управлението. Борисов най-после ще си изкара един мандат докрай и ние ще бъдем гарант затова \", каза Сидеров и уточни, че коалицията ще бъде успешна, когато завършат управленската програма.\"Дотук сме се справили, кворумът е осигурен, правителството има нашата подкрепа. Мъжкото поведение е не да си пишем сълзливи писма, а да си изкараме управленския мандат. Така правят мъжете\", заяви той.Ние не сме седнали в компания, няма отношения, прегръдки и целувки, а сме събрали за управленската програма, отсече Сидеров и опроверга появилата се информация в медиите, че иска да води листата на патриотите за евроизборите.По думите му тези твърдения са дошли от интриги и може би от коалиционните партньори.Той припомни, че във вторник имало съвет на трите партии и там не е ставало дума за водачески места, нито затова как ще се явят партиите на евроизборите.Сидеров заяви, че това ровичкане в отношенията е досадило на публиката, която може да превключи канала в политическия смисъл на думата.\"Да не занимаваме хората с това къде сядаме на масата\", призова Сидеров и допълни, че няма никакъв трус в малката коалиция.Той коментира и за закупуването на изтребилителите F-16 за нуждите на ВВС. По думите на Сидеров това е неправилна сделка и не е нужна за България. Сделката за самолетите не е била записана в управленската програма, каза Сидеров.Лидерът на \"Атака\" се надява, че Каракачанов ще преосмисли решението си и заяви, че: \"ако имаме нужда от F-16, то САЩ нека ни ги подарят в знак на добро приятелство\".В опита си да изясни отношенията в малката коалиция водещата на няколко пъти се опитваше да зададе конкретни въпроси, но те бяха парирани от лидера на \"Атака\".\"Защо журналистите не се разбунтуват и не излязат на протест пред Министерския съвет, за да разберат какво прави генералният секретар на НАТО Йенс Столтенберг в България\".Припомняме, генералният секретар на НАТО Йенс Столтенберг бе на двудневна визита в България. Той се среща с премиера Бойко Борисов и с президента Румен Радев. По време на официалните му визити бяха обсъдени сътрудничеството в сферата на сигурността и отбраната и стабилността на региона.Лидерът на \"Атака\" негодува, че на вчерашния брифинг в Министерския съвет журналистите са били без право да задават въпроси. \"Вие стояхте там, не възроптахте, че ви държат като стойки зад камерите\", ядоса се Сидеров и посочи, че ако той бил отишъл там (в Министерския съвет - б.р.), щяло да бъде изтълкувано като нахлуване.\"Аз също съм любопитен какво си е говорил Борисов със Столтенберг. Имам някои подозрения за което\", заяви Сидеров. Той обясни и че е много притеснен от ситуацията на Балканите, което е - \"вече сме мишена с тези четири бази, а сега като вкарат Македония в НАТО\", положението се усложнява. Сидеров попита дали \"искат да вземат базата Атия и там вече да разположат ракети, които да насочат към Русия\".\"Вие сте медии и защо си мълчите? Защото големият брат в лицето на Столтенберг е дошъл тук\", каза Сидеров.Ще намерите ли кураж да питате премиера Бойко Борисов за какво е разговарял с генералния секретар на НАТО Йенс Столтенберг, запита отново Волен Сидеров водещата, която неколкократно се опита да внесе яснота за отношенията в малката коалиция на патриотите във връзка с номинациите за евровота. Нейният отговор беше, че ако има възможност, ще пита.", "date": "2019.03.02", "title": "Сидеров: Отношенията в малката коалиция трябва да се решават по мъжки"}
{"url": "https://news.bg/politics/medvedev-pozdravi-balgariya-po-sluchay-3-mart.html", "text": "Премиерът на Русия Дмитрий Медведев изпрати поздравително писмо до българския си колега Бойко Борисов по повод националния празник на страната ни - 141 години от Освобождението на България от турско робство, съобщиха от Министерския съвет.\"В този знаменателен ден ние си спомняме за мъжеството на руските войни и българските опълченци, които се сражаваха на Шипка и под Плевен за свободата и независимостта на България. Техният подвиг завинаги ще остане в историята на нашите страни\", се посочва в поздравителното писмо до българския премиер.Дмитрий Медведев изразява увереност, че активната работа на правителствата на Русия и България ще продължи да подпомага за укрепването на взаимодействието в търговско-икономическата и инвестиционната сфера и ще създаде благоприятни условия за напредъка по проекти в областта на енергетиката, инфраструктурата, промишлеността, науката и културата.В писмото до българския министър-председател Борисов премиерът на Руската федерация пожелава още щастие и просперитет на българския народ.Припомняме, очаква се в понеделник, 4 март Дмитрий Медведев да бъде на официална визита в България.В петък, 1 март, поздравление към България бе публикувано на страницата на я. То бе подписано от държавния секретар Майк Помпео.", "date": "2019.03.02", "title": "Медведев поздрави България по случай 3 март"}
{"url": "https://news.bg/energy/kradtsite-na-tok-plashtat-po-malko-ot-izryadnite-plattsi.html", "text": "Заради липса на специална тарифа крадците на ток плащат почти 2 пъти по-ниски от цени от изрядните абонати. Това става, ако ги хванат.Причината е, че в края на 2018 г. Върховният административен съд (ВАС) окончателно промени правилата, по които се начислява тарифата за електричество, което не е отчетено във фактурата.Нова телевизия предостави данни от две от трите енергоразпределителни дружества в страната коментираха данни за откраднат електричество.За 2018 г. ЕВН е ощетена с краден ток за над 1,2 млн. лв. От ЕНЕРГО-ПРО пък са разкрили 1700 манипулирани електромери, които са на стойност 1,2 млн. лева.Дори да се открие  остават ненаказани. Причината е, че много трудно се доказва кой точно е манипулирал електромера, а още по-трудно се таксуват.Кражбата на ток създава високо напрежение не само в манипулаторите по мрежата.В представата на повече българи крадците на ток са обитатели на ромски махали, които се свързват директно с кабел към мрежата или използват легендарни изобретения като \"хлебарка\", която блокира шайбата на устройството.Ако крадците на ток искат да излязат на светло, те трябва да платят сметките си за , а изрядните платци плащат по 13-14 стотинки.", "date": "2019.03.02", "title": "Крадците на ток плащат по-малко от изрядните платци"}
{"url": "https://news.bg/regions/vremenno-ogranichavat-dvizhenieto-prez-shipchenskiya-prohod.html", "text": "За тържествата на връх Шипка, по случай Националния празник на Република България, от 22 часа на 2 март до 18 часа на 3 март, ще бъде ограничено двупосочното транзитно преминаване на превозни средства през Шипченския проход по път I-5/Е-85/ Габрово - връх Шипка - Казанлък. Информацията е на Агенция \"Пътна инфраструктура\".Както всяка година транзитният трафик ще се насочва по път II-55 през Прохода на Републиката по маршрута: Русе - Велико Търново - Дебелец - Проход на Републиката - Гурково - Казанлък и обратно.Шофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно.За област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково - Проход на Републиката - Велико Търново и обратно, като пренасочването ще става при пътен възел \"Мъглиж\" (път I-5 с път I-6).Ограничението не важи за организирания междуградски автобусен транспорт.За гостите на тържествата движението на 3 март ще се организира както следва:От 5:30 ч. до 13:00 ч. се осигурява еднопосочно движение на автомобилите от град Габрово към връх Шипка, като паркирането ще се извършва по разпореждане на органите на ОД на МВР-Габрово;От 13:00 ч. до 18:00 ч. автомобилите ще преминават еднопосочно от връх Шипка до град Габрово.От 5:30 ч. до 13:00 ч. се осигурява еднопосочно движение на автомобилите от град Казанлък до връх Шипка;От 13:00 ч. до 18:00 ч. автомобилите ще преминават еднопосочно от връх Шипка до град Казанлък.Алтернативен маршрут за връзка между Северна и Южна България е Троянският проход, през който е разрешено преминаването на превозни средства до 12 тона.", "date": "2019.03.02", "title": "Временно ограничават движението през Шипченския проход"}
{"url": "https://news.bg/crime/arestuvaha-38-godishen-zapodozryan-za-ubiystvo-v-selo-ezerovo.html", "text": "Задържаха мъж, заподозрян за убийство в село Езерово, съобщиха от МВР-Варна.Убийството е станало към 19:30 часа във варненското село Езерово. Жертвата е 54-годишен мъж от селото.Заподозреният за извършител е на 38 години.Действията по доказване и документиране на престъплението продължават под надзора на Окръжната прокуратура. Образувано е досъдебно производство.", "date": "2019.03.02", "title": "Арестуваха 38-годишен, заподозрян за убийство в село Езерово"}
{"url": "https://news.bg/world/intsident-na-letishte-v-london.html", "text": "Всички самолетни полети в лондонското летище Станстед бяха преустановени поради инцидент на самолет на пистата. Това се посочва в изявление в Twitter.Причината за отмяната на полета е пожар в двигателя.Както съобщава Sky News, инцидентът се случи с самолета Airbus A320, който е трябвало да излети за Виена. Огънят е бил изгасен на пистата. Всички пътници бяха евакуирани, няма данни за жертви.", "date": "2019.03.02", "title": "Инцидент на летище в Лондон"}
{"url": "https://news.bg/culture/gugal-s-dudal-za-desi-arnas.html", "text": "Гугъл с дудъл за Деси Арнас.Той е роден на 2 март 1917 в Сантяго де Куба. Умира на 2 декември 1986 в Дел Мар, Калифорния.Деси Арнас е кубински музикант, диригент, артист, комик и телевизионен продуцент, който има големи успехи най-вече в САЩ. От 1960 г. има две звезди на Холивудската алея на славата.Арнас произхожда от богата фамилия. След преврата на Батиста през 1933 г. той бяга със семейството си в Маями, Флорида. Започва кариерата си през 1936 г. като китарист.През 1939 г. участва в успешния мюзикъл Too Many Girls в театър на Бродуей. След това отива в Холивуд, където през 1940 г. участва във филмовата версия на мюзикъла, както и в други филми.", "date": "2019.03.02", "title": "Гугъл с дудъл за Деси Арнас"}
{"url": "https://news.bg/press/394-000-lv-si-vzeha-deputatite-ot-bsp-bez-da-rabotyat-dva-bona-za-bebe-plashtat-obshtini.html", "text": "394 000 лв. си взеха депутатите от БСП, без да работят394 хиляди лева е изплатило Народното събрание за заплати на депутатите от БСП за месец февруари. Сумата е след направени удръжки за неизвинени отсъствия от пленарната зала и от заседанията на комисиите за януари. Това става ясно от данни, предоставени от Народното събрание на \"24 часа\" по Закона за достъп до обществена информация.Социалистите напуснаха парламента с решение на Националния си съвет от 17 февруари и за месеца имат само 11 работни дни, в 6 от които е имало пленарни заседания. Те не само не сядат на банките и не ходят на заседанията на комисиите, но и не стъпват въобще в сградата на НС. Отсъствията им обаче ще бъдат изчислени и отразени във ведомостта за месец март, обясняват от администрацията.Два бона за бебе плащат общиниОт 200 до 2000 лева помощ плащат общини у нас за новородено бебе. Кандидатите трябва да отговарят на определени условия, сред които жителство, образование и платени данъци, проказа проучване на \"Труд\".300 лева за всяко новородено ще дава от тази година община Монтана. За второ бебе пък ще се полагат 500 лева. Това гласува на последното си заседание Общинският съвет. Така Монтана стана първият областен град, въвел паричните стимули като част от мерките на администрацията за увеличаване на раждаемостта и преодоляване на демографския срив в региона.Медсестрите готови за палатков лагер пред МЗМедицинските сестри настояват за увеличаване на заплатите на всички служители. Стартовото възнаграждение, което искат, е поне две минимални заплати или това означава 1120 лв. Клас прослужено време, нощният труд и клиничните пътеки пък да бъдат добавка над тези пари. \"И сега се изплащат пътеки, но няма правила, по които те да се разпределят, т.е. аз следващия месец не знам дали ще имам, колко ще бъдат, дали ще ми ги дадат изобщо. Хем човек може да разполага с тези средства, хем няма никакъв контрол. На работодателите е дадено те сами да си измислят правила и сами да се контролират\", обясни Илиева. По думите й всяка втора медицинска сестра работи на две места. Освен това на една сестра в сърдечна реанимация се падали по четирима пациенти.Два ключови надзора без шефДва ключови надзора останаха без шефове. Днес оставка подаде председателят на \"Банков надзор\" Димитър Костов.На 21 февруари 2019 г. парламентът освободи от поста председателят на Комисията за финансов надзор Карина Караиванова. Според процедурата за избор на нов шеф на КФН, предложения се правят от народни представители или парламентарни групи в седемдневен срок, който тече от 21 февруари.Горанов излиза чист от скандала с безплатното жилищеНяма проблем, че от 2012 г. финансовият министър Владислав Горанов живее безплатно в луксозен апартамент, който не е негова собственост. Това реши антикорупционната комисия (КПКОНПИ) по проверката за конфликт на интереси на Горанов. Така министърът очаквано излиза чист от скандала с имота от 180 кв. м. в затворения комплекс в София, който обитава, без да плаща наем. Сега остава и прокуратурата да приключи проверката дали с ползването на този имот Горанов е извършил престъпление по служба или търговия с влияние. Като се има предвид, че от държавното обвинение вече обясниха, че изходът от тяхната преписка зависи от производството за конфликт на интереси, може да се предположи, че Горанов ще излезе чист и от прокурорската проверка.Скъпият имот, обитаван от министъра и семейството му безвъзмездно, е собственост на бизнесмена Иван Сариев, който е кръстник на Горанов и синовете му. Синът на Сариеви - Христо, е бил назначен от Горанов във финансовото министерство през 2015 г., когато Горанови вече живеят в имота на Сариеви. И това обаче според КПКОНПИ не е проблем. Христо Сариев имал отлични качества и не получавал заплата, различна от тази на другите служители.Играта с тръбатаПосещението на руския премиер Дмитрий Медведев в България ден след националния празник, на който по правило се говори за освободителката Русия, показва, че въпреки всички проруски позиции на правителството и президента Москва гледа на София по начин, който предполага двояко тълкуване: или че е дребна пешка за руската външна политика, или че е \"в кърпа вързана\" по отношение на интересите й. Медведев от много години е брошка на ревера на Кремъл, която да създава впечатление за демокрация. Там, където Кремъл има важни очаквания, като например в Унгария или Гърция, визитите се поемат от президента Владимир Путин - единственият фактор, който има значение в Русия. Посланието на официална Москва е: За България толкова.Столтенберг ни плаши с руски ракетиОчаквано срещата между шефът на НАТО и българския премиер бе посветена основно на заплахата от Русия и на това колко лоялен съюзник в НАТО е България.Генералният секретар на Алианса Йенс Столтенберг пристигна у нас снощи, а днес са официалните му разговори с премиера Бойко Борисов и президента Румен Радев.Столтенберг влезе в обичайната антируска риторика и обясни, че ракетите, с които разполага Русия могат да достигнат европейските градове и да бъдат използвани във въоръжен конфликт. Трябва да бъдем подготвени за свят, в който Русия може да разположи ракетите си навсякъде, предупреди шефът на НАТО. Подчерта, че страните от Алианса не искат нова Студена война, но прехвърли топката към Москва. Русия трябва да спазва договора за ракетите, за да предпази света от нов конфликт, е позицията на Столтенберг.", "date": "2019.03.02", "title": "394 000 лв. си взеха депутатите от БСП, без да работят, Два бона за бебе плащат общини"}
{"url": "https://news.bg/world/frantsiya-i-germaniya-zaedno-nachelo-na-oon.html", "text": "Франция и Германия през март и април за първи път в историята на Организацията на обединените нации (ООН) ще председателстват едновременно Съвета за сигурност.Според дневния ред, представен в петък от постоянните представители на тези страни пред ООН, Франсоа Делатре и Кристоф Хезген, основните теми на дебата в Съвета за сигурност ще бъдат въпросите на Близкия изток, денуклеаризацията на Корейския полуостров, както и ситуацията в Африка.Положението в Сирия три пъти през март ще бъде предмет на обсъждане на Съвета за сигурност. Очаква се специалният пратеник на генералния секретар на ООН Геир Педерсен да представи своя доклад на 18 март. Ръководителят на европейската дипломация Федерика Могерини ще представи доклад за взаимодействието на Европейския съюз с ООН на 12 март.На 14 март е насрочена среща на членовете на Съвета за сигурност по темата за ядрената политика на КНДР, която ще даде възможност на членовете на Съвета за сигурност да обсъдят резултатите от срещата на високо равнище между САЩ и КНДР. В същото време въпросът за неразпространението на ядрени оръжия в контекста на ситуацията около КНДР е в плана за 19 март. Други теми на съвместното председателство на Франция и Германия ще бъдат въпросът за демаркацията на границата между Судан и Южен Судан, палестино-израелското селище и положението в Йемен. Очаква се 20 март да разгледа темата за санкциите по отношение на Либия.Под председателството на Париж и Берлин Съветът за сигурност \"ще продължи да наблюдава положението в Сирия, Йемен, Мали, както и в региона на Сахел, Южен Судан, Демократична република Конго, Бурунди, Хаити и Западна Сахара\", увери постоянният представител на Франция.", "date": "2019.03.02", "title": "Франция и Германия заедно начело на ООН"}
{"url": "https://news.bg/disasters/pilot-zagina-v-katastrofa.html", "text": "В американския щат Флорида лек самолет се блъсна в многоетажна жилищна сграда, съобщават местни медии.Инцидентът е станал в град Форт Лодърдейл. Пилотът е загинал при инцидента.Самолетът се блъснал между 16-ия и 17-ия етаж, след което паднал върху плувния басейн.Причините за трагедията все още не са известни.", "date": "2019.03.02", "title": "Пилот загина в катастрофа"}
{"url": "https://news.bg/disasters/kanada-shte-ekstradira-shef-na-huawei.html", "text": "Канада започна  на изпълнителния директор на Huawei Мън Уанчжоу в САЩ, съобщи АП.Тя трябва да се яви пред канадски съд на 6 март. Експерти посочват, че тогава се очаква да бъде насрочена и точна дата за екстрадицията.Преди това властите трябва да представят доказателства за предаването ѝ на американските власти.Мън Уандчжоу  през декември във Ванкувър по искане на САЩ.Белият дом я обвинява в нарушаване на американските санкции срещу Иран.", "date": "2019.03.02", "title": "Канада ще екстрадира шеф на Huawei"}
{"url": "https://news.bg/int-politics/blumbarg-sabira-ekip-za-prezidentskite-izbori.html", "text": "Милиардерът и бившият кмет на Ню Йорк Майкъл Блумбърг  с доброволци за предизборната си кампания на предстоящите президентски избори в САЩ през 2020 година. Това съобщи CNBC, като цитира източници, запознати със ситуацията.Съветникът на Майкъл Блумбърг - Кевин Шики се срещнал с доброволци в Айова и Ню Хемпшир.\"Блумбърг има пари и умни хора около него, но те се готвят да създадат по-голям избирателен апарат, за да се конкурират с другите кандидати през 2020 г., ако той избере да се кандидатира\", каза източникът.В средата на февруари \"Политико\" съобщи за плановете на Майкъл Блумбърг да изпрати 500 милиона долара за предотвратяване на избора на сегашния президент на САЩ Доналд Тръмп за втори президентски мандат. Беше отбелязано, че средствата са планирани да бъдат изразходвани в два случая: или самият Блумбърг ще се бори за номинирането на кандидатите на Демократическата партия, или няма да участва в състезанието, но ще започне \"безпрецедентна\" кампания в полза на одобрения кандидат.Предстоящите президентски избори в САЩ ще се проведат на 3 ноември 2020 година.През 2016 г. се спекулираше, че Блумбърг ще влезе в борбата за Белия дом, .", "date": "2019.03.02", "title": "Блумбърг събира екип за президентските избори"}
{"url": "https://news.bg/int-politics/es-garantira-za-vremenen-bekstop-v-protsesa-brekzit.html", "text": "От ЕС имат готовност да предоставят на Великобритания гаранции за това, че \"бекстоп\"-ът ще бъде временен. По думите на главния преговарящ на ЕС по Брекзит Мишел Барние, той знае за опасенията на Лондон, че \"бекстоп\" може да стане въдица, която да привърже британците към Евросъюза, съобщи ТАСС, позовавайки се на германския вестник Die Welt.От ЕС имат готовност да предоставят на Великобритания допълнителни гаранции за това, че т.нар. \"бекстоп\" - предпазния механизъм за съхранение на невидимата граница между оставащата в ЕС Ирландия и напускащата ЕС заедно Обединено Кралство Северна Ирландия.Мярката има временен характер. Това заяви главният преговарящ с ЕС по Брекзит Мишел Барние в публикувано интервю за Die Welt.\"Ние знаем, че Великобритания подозира, че \"бекстоп\" може да стане уловка, която да привърже британците към ЕС\", заяви той.Това не е единичен случай. Ние сме готови да предоставим допълнителни гаранции, заверени и разяснения за това, че \"бекстоп\"-ът ще бъде само временен, каза Барние.Брекзит (Brexit) е планиран за 29 март 2019 года. След това, според плана, трябва да има преходен период, който продължава до края на 2020 година.Ако Лондон и Брюксел не успеят да се договорят за условията на процеса, добиването на сделки с британския парламент, не е изключена възможността на Брекзит без сделка. Подобен вариант на развитие на ситуацията очертава едновременно прекратяване на членството в митническия съюз на ЕС и единния европейски пазар и въвеждане на задължения за британските товари, продавани на европейския пазар.В краткосрочна перспектива Brexit без сделка може да затрудни транспортните съобщения между Великобритания и континента, да доведе до дефицит на няколко категории товари, създавайки препятствие за търговията между Обединеното Кралство и страните от ЕС.", "date": "2019.03.02", "title": "ЕС гарантира за временен \"бекстоп\" в процеса Брекзит"}
