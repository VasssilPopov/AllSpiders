{"url": "https://news.bg/int-politics/ispaniya-predstavi-dokazatelstva-za-ruskata-namesa-v-referenduma-za-kataluniya.html", "text": "Испански министри представиха в Брюксел доклад за руска намеса в референдума за независимост на Каталуния, с цел да се дестабилизира испанската държава, предаде Дойче веле.Министърът на отбраната и министърът на външните работи заявиха, че разполагат с доказателства, че намесата е осъществена от държавни и частни групи от територията на Русия, също и на Венецуела. В Twitter, Facebook и други социални мрежи и сайтове е осъществена мащабна кампания за налагане на сепаратистките идеи и влияние върху общественото мнение в навечерието на допитването.Външният министър Алфонсо Дастис уточни, че в социалните мрежи са намерени фалшиви профили, от които половината са били използвани от Русия, а около 30% - от Внецуела.От тях е разпространявана информация, преувеличаваща предимствата на отделянето на Каталуния от Испания.Министър Дастис е поставил въпроса пред Кремъл.Министърът на отбраната Мария Долорес де Коспедал подчерта, че дейността на споменатите групи за въздействие е насочена към провокиране на нестабилност в Европа и че е дълг на испанците е да огласят тази информация.Генералният секретар на НАТО Йенс Столтенберг, който присъства на срещата, заяви, че според доклади на партньорски държави, Русия се е опитала да повлияе на вътрешнополитическите процеси в няколко страни. Алиансът обвинява Москва в прилагане на стратегиите на информационната война с цел да раздели Запада и да наруши единството на партньорите по отношение на санкциите срещу Кремъл.Лидерите на сепаратисткото движение в Каталуния отрекоха, че е имало намеса на Москва. Русия също отрича.", "date": "2017.11.13", "title": "Испания представи доказателства за руската намеса в референдума за Каталуния"}
{"url": "https://news.bg/world/tramp-obyavi-nominatsiyata-za-zdraven-ministar.html", "text": "Президентът на САЩ Доналд Тръмп обяви, че е решил да номинира Алекс Ейзър за здравен министър на страната, информира АП.\"\", написа американският лидер в \"Туитър\".Ейзър бе заместник на здравния министър между 2005 и 2007 г. при президента Джордж У. Буш. От 2012 до 2017 г. бе президент на фармацевтичната компания Eli Lilly and Company.През септември Том Прайс подаде оставка като здравен министър заради критики, че е използвал парите на данъкоплатците за чартърни полети.Ако Сенатът потвърди номинацията, 50-годишният Ейзър ще контролира 1 трилион долара за здравеопазване.Американската осведомителна агенция отбелязва, че номинацията на Ейзър е необичайна, тъй като обикновено здравните министри заемат държавни постове като губернатори, а не идват от сектори, регулирани от ведомството.", "date": "2017.11.13", "title": "Тръмп обяви номинацията за здравен министър"}
{"url": "https://news.bg/your-voice/koga-ako-ne-sega-mozhem-da-zashtitim-interesite-na-balgarite-v-sarbiya.html", "text": "След арестуването на български лекари в Босилеград посланикът ни в Белград получил инструкции от София да постави въпроса пред сръбските власти, съобщи МВнР, след като сръбската полиция провали хуманитарна медицинска акция за прегледи на българи в Босилеград...Вместо правителството ни да връчи протестна нота и ултимативно да поиска от Сърбия да спазва човешките права на българите в Западните покрайнини, ние караме посланика ни да поставя въпроси, на които знаем отговорите.Вместо външния министър Захариева още днес да извика в МВнР сръбския посланик и да му заяви, че Белград ни принуждава да блокираме членството на Сърбия в ЕС, нашият посланик получава кухи инструкции за празни разговори със сръбски чиновници.Вместо т.нар. патриоти да изпълнят предизборните си обещания и поискат автономия за Западните покрайнини (по подобие на автономията на Войводина), те гузно мълчат и карат евродепутата си Джамбазки да интервенира в Европарламента. Обяснението за тази пасивност е просто: вицепремиерът Каракачанов следва директивата на Брюксел да тика Сърбия към членство в НАТО, поради което той и партньорите му не смеят да обелят и дума за програмите си, в които дори се иска връщане на Западните покрайнини в пределите на България.За да прикрият бездействието си, ОП театрално поискаха от Сърбия Димитровград да върне старото си име Цариброд. Сякаш смяната на едно име ще спре сърбизирането на българите, които от 200 000 преди 30 години, днес са само 23 000.Кога, ако не сега, когато сме член на ЕС, можем да защитим интересите на българите в Сърбия?Кога, ако не сега, когато половин година ще ръководим Евросъюза, можем да извоюваме автономен статут на Западните покрайнини?Кога, ако не сега, когато в кабинета са хора, изживяващи се като патриоти, можем да отхвърлим порочната ни нихилистична политика на Балканите?Или просто всички предизборни клетви, заклинания и обещания са били поредната патриотична лъжа? Апропо, на 27 ноември, когато се навършват 98 години от подписването на Ньойския договор, управляващите Сидеров, Каракачанов и Симеонов ще водят ли традиционното факелно шествие на патриотичните организации?", "date": "2017.11.13", "title": "Кога, ако не сега можем да защитим интересите на българите в Сърбия?"}
{"url": "https://news.bg/int-politics/putin-obyavi-otnosheniyata-mezhdu-rusiya-i-turtsiya-sa-pochti-napalno-vazstanoveni.html", "text": "Президентите на Русия и Турция разговаряха в руския черноморски курорт Сочи, като са обсъдили регионални въпроси, включително кризата в Сирия, съобщават руските медии.Говорейки в началото на срещата, руският държавен глава Владимир Путин заяви, че отношенията между Русия и Турция \"могат да се разглеждат като почти напълно възстановени\", докато турският президент Реджеп Тайип Ердоган е посочил, че двустранните отношения се развиват \"всяка една минута\".Путин е отбелязал, че търговският оборот между двете страни е нараснал с една трета по време на първите осем месеца на настоящата година след спад през 2016 г. Той добави, че Русия и Турция си сътрудничат по редица регионални и международни въпроси, включително уреждането на сирийската криза.Путин също така благодарил на Ердоган и отбелязал, че двете страни продължават срещите на високо равнище, изразявайки увереността, че сегашната среща ще бъде успешна.Отношенията между двете страни претърпяха редица сътресения през последните години, след като през 2015 г. Турция свали руски самолет на турско-сирийската граница.", "date": "2017.11.13", "title": "Путин обяви: Отношенията между Русия и Турция са почти напълно възстановени "}
{"url": "https://news.bg/world/erdogan-predlozhi-sasht-i-rusiya-da-izvedat-voyskite-si-ot-siriya.html", "text": "Турският президент Реджеп Ердоган предложи на Русия и САЩ да изведат войските си от Сирия след съвместното изявление на президентите на Русия и САЩ - Владимир Путин и Доналд Тръмп за това, че конфликтът в Сирия няма военно решение. Изявлението на Ердоган бе дадено в понеделник в Истанбул преди полета за Русия пред телевизия Haber turk.\"Трудно ми е да приема такива изявления. Но ако военното решение се явява изход от ситуацията, то тези, които говорят за това, трябва да изведат своите войски от Сирия\", каза Ердоган.Съвместното изявление бе направено от Путин и Тръмп в кулоарите на срещата на върха на страните от АСЕАН в Дананг на 11 ноември. В документа се казва, че лидерите на Русия и САЩ са се съгласили, че няма военно решение за конфликта в Сирия. Освен това, те потвърждават, че окончателното политическо урегулиране на ситуацията трябва да бъде намерено в съответствие с резолюция на Съвета за Сигурност на ООН 2254, в рамките на Женевския процес.Путин и Тръмп цитираха неотдавнашното изявление от сирийския президент Башар Асад за привързаността на Женевските процеси, реформата на Конституцията и изборите в съответствие с тази резолюция.Според текста, съвместното заявление на лидерите на Русия и на САЩ е потвърдило, че тези стъпки предполагат пълно изпълнение на резолюцията на Съвета за сигурност на ООН 2254, в това число и конституционната реформа и \"свободните и справедливи избори под надзора на ООН\" при изпълнение на международните стандарти за прозрачност и отчетност при представяне на всички граждани на Сирия, в това число и членове на диаспорите с право за участие в тях.", "date": "2017.11.13", "title": "Ердоган предложи САЩ и Русия да изведат войските си от Сирия"}
{"url": "https://news.bg/world/povdignaha-obvineniya-sreshtu-lidera-na-upravlyavashtata-partiya-v-rumaniya.html", "text": "Повдигнаха обвинения срещу лидера на управляващата Социалдемократическа партия на Румъния Ливиу Драгнеа за измами, съобщава \"Политико\".Драгнеа е обвинен в създаване на организирана престъпна група, извършила измами с еврофондове и злоупотреба с власт за лична изгода, според съобщение на Националната антикорупционна дирекция (DNA) на Румъния.Категорично отхвърлям всички обвинения срещу мен, защити се Драгнеа и поясни, че не чувства вина.\"Никога не съм сформирал престъпна група\", каза той.Разследването срещу Драгнеа се води по препоръка на Европейската служба за борба с измамите (ОЛАФ). Подозира се, че той си е осигурил пари от ЕС за инфраструктурни проекти чрез фалшиви документи през 2008 г., когато е бил ръководител на местен съвет.По проектите са платени 21 милиона евро от еврофондове.Драгнеа изведе социалдемократите до победа на изборите през декември 2016 г., но той не може да стане премиер, тъй като е осъждан за изборни измами през 2012 г. Присъдата не е изтекла, което теоретично според румънското законодателство не му позволява да стане премиер.", "date": "2017.11.13", "title": "Повдигнаха обвинения срещу лидера на управляващата партия в Румъния"}
{"url": "https://news.bg/regions/zapochva-rekonstruktsiyata-na-park-mitropolit-metodiy-kusev-v-stara-zagora.html", "text": "Реконструират парк \"Митрополит Методий Кусев», съобщиха от община Стара Загора. Това става в рамките на втория етап от реализацията на проекта \"Зелена и достъпна градска среда за жителите на Стара Загора\", включен в Интегрирания план за градско възстановяване и развитие. Той се реализира по Оперативна програма \"Региони в растеж 2014-2020\" и е на обща стойност 7, 052 млн. лв. с ДДС.След проведена открита процедура по ЗОП за изпълнител е определена софийската фирма \"Водстрой 98\" АД. Срокът за завършване на предвидените строително-монтажни работи е 270 календарни дни.Общата площ на парка е 3200 декара, от които 60 хектара притежават статут на паметник на градинското и парково изкуство с категория \"национално значение\".Паспортизирани са 2 800 дървета, основно около алеите. Отбелязани са и дърветата с особен статут. В парка растат редки и уникални растителни видове, някои от които лично засадени от митрополит Методий, припомнят от местната управа.Според плана ще бъде възстановено входното пространство около фонтана \"Жабките\", шадраваните и настилките по централната алея, Малкото \"Аязмо\", Алековия кът, детската площадка под летния театър, пространството около параклиса и фонтана.Предстои обновяване на игрищата с околното пространство, детската площадка по западната алея и перголата с розите. Те включват и изграждане на въжена градина на поляната под Кривите огледала, нова спортна площадка под \"Хижата\" с кът с велоатракции и боулдъри. Очаква се оформяне на места и поляни за пикник, заслони, както и на тоалетни към съществуващите сгради. \"Аязмото\" ще бъде оборудван с нова паркова мебел с уникален дизайн, създаден специално за парка.Предвижда се създаване на зелени маршрути, ситуирани основно по направленията с екзотични и вековни дървета и екопътеки, които ще водят до характерни места и гледки в парка. Ще бъде създадена система от велоалеи и достъпен маршрут за хора с увреждания.Предвижда се и възстановяване и обогатяване на дендрологичния състав в парка чрез подмяна на някои видове. Редиците от кипариси по западната алея поетапно ще бъдат подменени, поради достигане на пределна възраст. Екземплярите от Източната туя ще бъдат попълнени с Кълбовидна туя с по-ниска и по-широка корона. Възстановяват се характерни гледки, групи, композиции от първоначалната визия на парковото пространство - саксиите с палмите по стълбите по главната алея, малко по-късно изградения розариум около шадравана с жабките, перголата с розите, пространството около паметниците и др.Според проекта, ще се създадат и нови тематични пространства като \"Пътеката под кипарисите\"- разположена западно от източната обходна алея, \"Поляната с Кедрите\", \"Поляната с Алепския бор\" и др.На поляната с Атлаския кедър, разположена западно от игрищата за бадминтон /бившия разсадник/, се намират най-интересните видове в парка - Pinus maritimа, Pinus ponderosa, Gimnocladus, Ginkgo biloba, Pinus halepensiis Brutia, Abies pinsapo и др. След провеждане на необходимите фитосанитарни мероприятия пространството ще се превърне в Експозиционна поляна.Реставрацията и рехабилитацията на пешеходните алеи, тротоари, площадни пространства и стълби, ще се извършват само с автентични материали - каменни цепени плочи, гранитни павета и бордюри. Главните пешеходни алеи ще бъдат от асфалтобетон с финишен слой от подбрани фракции валиран филц.Предвижда се и реконструкция на всички водни площи, възстановяване първоначалната визия на фонтана \"Жабките\", пълна рехабилитация на всички чешми в парка, изграждане на автоматизирани поливни системи на територията на Малкото Аязмо, пространството около \"Жабките\", територията около Бадминтон игрищата и Кривите огледа, Експозиционната поляна.Предвижда се цялостна подмяна на парковото осветление. Предвидена е система за видео наблюдение, както и визуална комуникация - информационни табла, указателни и информационни табели, лого система.На територията на \"Аязмото\" няма да се допуска нарушение на границите на паметника на културата, разширяване на тангиращи улици, изграждане на паркинги, подлези и надлези, прокопаване на тунели, ново обемно строителство.Според информацията на общината, няма да се допуска и разполагане на временни постройки и павилиони, временни атракционни съоръжения, както и надстрояване, пристрояване на съществуващи сгради в границите на паметника на културата. Допуска се само възстановяване на изчезнали елементи на композицията на градината, когато се базира на автентични материали - планове, снимки и други подобни.Само при необходимост ще бъде допускана подмяна на материала на автентични архитектурни елементи, като бъде указана датата на подмяната. Подмяната на загиващи дървесни видове и такива, загубили декоративните си качества ще става точно по място и вид, уверяват от общината.", "date": "2017.11.13", "title": "Започва реконструкцията на парк „Митрополит Методий Кусев“ в Стара Загора"}
{"url": "https://news.bg/world/bivsh-rumanski-kmet-osaden-na-4-g-zatvor-za-koruptsiya.html", "text": "Георге Никита, бивш кмет на град Яш, е осъден на четири години затвор за подкуп, информира местната медия Mediafax.Никита е осъден на затвор за вземане на подкуп във връзка с договор за управление на пътния трафик в града.Но решението на съда в Букурещ не е окончателно.По същия случай местният бизнесмен Тибериу Урдареану, собственик на компанията UTI, получи 8 месеца пробация за подкупване.През август 2013 г. Никита е поискал и е получил пари, за да подпомогне компаниите UTI и IBC да спечелят обществен търг на стойност 15,7 милиона евро. Поръчката, финансирана с европари, е била за изпълнение на система за управление на трафика в Яш, която е трябвало да организира трафика и да намали замърсяването.Кметът е трябвало да получи 10% от договора. Той получил своята част, както и отстъпки за луксозен хотел в Букурещ.", "date": "2017.11.13", "title": "Бивш румънски кмет осъден на 4 г. затвор за корупция"}
{"url": "https://news.bg/int-politics/eksperti-obsazhdat-i-definirat-robotite-ubiytsi.html", "text": "Правителствени експерти, правозащитни групи и хора от академичните среди от десетки държави дадоха началото на конференция, която ще продължи една седмица и която ще се фокусира върху смъртоносните автономни оръжейни системи - популярни като \"роботи убийци\"- на фона на нарастващите опасения, че вземането на човешки решения може да бъде премахнато от военните действия, съобщава \"Асошиейтед прес\".Срещата в Женева е първата на групата, създадена през миналата година съгласно договор, обхващащ някои неядрени оръжия, и има за цел да проучи технологичните, военните, етичните и правните аспекти на автономните оръжейни системи.Бантан Нугрохо, който е от екипа за изпълнение на договора, уточни, че срещата има за цел основно да предизвика дискусия и да определи дефиниции за бъдещи оръжия, които тревожат някои критици.\"Това е за машини, които могат да хващат на прицел и да убиват хора без никаква човешка намеса\", изтъкна Нугрохо и добави: \"Теоретично тези оръжия все още не съществуват.\"", "date": "2017.11.13", "title": "Експерти обсъждат и дефинират \"роботите убийци\""}
{"url": "https://news.bg/economics/investitsiite-i-potreblenieto-u-nas-obsadiha-borisov-i-rakovoditeli-na-ebvr.html", "text": "Ръстът на българската икономика, инвестициите и потреблението, които са отчетени в последния анализ на банката бяха отбелязани от вицепрезидента на ЕБВР Пиер Хайлброн по време на среща с премиера Бойко Борисов.Премиерът Борисов изтъкна, че страната ни е предвидим партньор, който залага на фискалната дисциплина. Основните инвестиции са в сектори, които генерират растеж, като образование и инфраструктура. Политиката на правителството е насочена към подобряване на бизнес средата чрез реформа на административното обслужване, поддържане на ниски данъци и борба с данъчните измами и контрабандата, уточни Борисов.Перспективите за европейска интеграция на Западните Балкани бяха обсъдени от нашия премиер и вицепрезидента на ЕБВР. По мнението на Борисов, с проекти в областта на инфраструктурата и особено газовата, транспортната и цифровата свързаност Западните Балкани ще се приближат осезаемо към европейските си съседи.През октомври тази година президентът на ЕБВР Сър Сума Чакрабарти покани премиера Борисов заедно да открият Срещата на върха за инвестиции в Западните Балкани. Тя се организира от Европейската банка за възстановяване и развитие (ЕБВР) през февруари 2018 г. в Лондон.На срещата присъстваха вицепремиерът Томислав Дончев, както и Шарлът Ру, управляващ директор на ЕБВР за Централна и Югоизточна Европа и Лариса Манастърли, директор за България на банката.", "date": "2017.11.13", "title": "Инвестициите и потреблението у нас обсъдиха Борисов и ръководители на  ЕБВР "}
{"url": "https://news.bg/regions/dva-zubara-se-adaptirat-v-studen-kladenets.html", "text": "Още два европейски бизона са настанени в Дивечовъден участък (ДУ) Студен кладенец в Източните Родопи, съобщиха от Дивечовъдния участък. Европейските бизони са известни също като зубри.Новите попълнения са дарение от зоопарка в Зул, Германия. След пристигането си животните са настанени в адаптационна ограда, за да могат да се приспособят към новите условия и да привикнат към местната храна.Експерти от екипа на \"По-диви Родопи\" наблюдават ежедневно адаптацията на младите животни. След това ще започне постепенна социализация на новите животни към зубрите, които вече обитават ДУ Студен кладенец.\"Адаптацията на новите зубри върви добре, те успяха да преодолеят стреса от транспорта и започнаха постепенно да привикват към новото място. Вече се хранят с листа и клони от местни видове дървета и храсти и пасат. Въпреки че са отделени, новите животни постепенно започнаха да се опознават и да комуникират с местните зубри\", коментира Христо Христов от фондация \"По-диви Родопи\".Европейският бизон се е превърнал в един от символите на природозащитата в Европа. Той е пример за това как само в рамките на сто години един вид може да бъде доведен до ръба на изчезването и как след много усилия може да бъде възстановен.В средата на 20-ти век започват усилията за възстановяването на вида в природата от малкото запазени зоопаркови животни. След мащабна селекция и програмата за реинтродукция на отделни екземпляри, отглеждани в затворени пространства, диви популации на зубъра са били възстановени в районите на Централна и Източна Европа, основно в Полша и Беларус.Европейският бизон все още е включен в Червения списък на световно застрашените видове. В края на 2016 г. в света има само около 6500 представители на вида, които обитават различни местообитания в цяла Европа - от Швеция до Испания и България и от Холандия до Казахстан.В страната ни зубрите започват да се завръщат през шейсетте години на миналия век, когато малко стадо зубри е било заселено в Държавно ловно стопанство Воден - Ири-Хисар в Североизточна България.През 2013 г. по инициатива на фондация \"По-диви Родопи\" и холандската организация АРК и Национално ловно-рибарско сдружение \"Съюз на ловците и риболовците в България\" се завръщат в Източните Родопи.Това става и с финансовата подкрепа на Фондация \"Америка за България\". През 2015 г. за първи път от столетия в Родопите се роди първото зубърче. През 2017 се появи и второ зубърче.Двата зубъра са осигурени със съдействието на Развъдната книга на Европейския бизон (European Bison pedigree book ). Животните бяха транспортирани от Германия до България със съдействието на Софийския зоопарк в края на октомври.Връщането на европейския бизон в Родопите е част от дейностите за възстановяване и опазване на дивата природа на Стария континент на европейската мрежа Rewilding Europe, част от която са и \"По-диви Родопи\", за да се запазят екосистемите в Източните Родопи.Зубърът е и най-голямото тревопасно животно в Европа и ключов вид за отворените горски екосистеми. В Студен кладенец зубрите съжителстват с елени лопатари, благородни елени, вълци, лешояди и още много редки и застрашени видове животни и птици.", "date": "2017.11.13", "title": "Два зубъра се адаптират в Студен кладенец"}
{"url": "https://news.bg/world/15-000-ucheni-ot-184-darzhavi-s-preduprezhdenie-kam-chovechestvoto.html", "text": "Преди 25 г. световни учени \"предупредиха човечеството\" за рисковете за околната среда. Днес повече от 15 000 учени от 184 държави предупреждават, че проблемите на планетата са станали още \"по-големи\", съобщава АФП.Те са се подписали под писмото \"\", което е публикувано в журнала BioScience.Първото предупреждение е на Съюза на загрижените учени от 1992 г., когато под писмото се подписват 1 700 учени.Оттогава почти всички големи заплахи за околната среда са нараснали неимоверно, особено относно световното население. С 2 милиарда души се е увеличило световното население от 1992 г. или скок от 35%, предупреждават учените.Като други ключови заплахи се посочват: глобалното затопляне и увеличението на въглеродните емисии от използването на изкопаеми горива; неустойчивите селскостопански практики; обезлесяването; липсата на чиста вода; загуба на морска флора и фауна и увеличение на мъртвите океански зони.За втори път човечеството е предупредено, както се вижда от тези тревожни тенденции, пишат учените.Те подчертават, че \"особено обезпокоително\" е, че светът продължава да се движи по път към \"\".Животните страдат в резултат на човешката дейност и изчезването им се случва с безпрецедентна бързина.Само при един проблем се отчита подобрение през последните 25 г. - затварянето на озоновата дупка, което се случва благодарение ограничаване използването на аерозолни спрейове и замърсяване, което засяга озона.В писмото са поместени 13 стъпки, които трябва да се направят. Сред тях насърчаване на основаната на растителни храни диета и преминаване към възобновяеми източници, като постепенно се спрат субсидиите за изкопаеми горива. Учените също призовават за разрешаване на проблема с неравенството и др.", "date": "2017.11.13", "title": "15 000 учени от 184 държави с предупреждение към човечеството "}
{"url": "https://news.bg/society/maltsina-ot-horata-s-narusheno-zrenie-u-nas-imat-rabota.html", "text": "Шансът за работа на слепите хора е много малък. Има успели млади хора от тези среди - юристи, преподаватели в училищата за слепи деца, творци, но те са малко. Това стана ясно от думите на Спас Карафезов, председател на Националното читалище за слепи хора \"Луи Брайл\", пред БНР.Карафезов уточни, че с пари на Европейския съюз правителството дава възможност за заетост на хората с нарушено зрение по някои програми, но процентът на работещите е нисък.За съжаление, начините за трудова реализация са твърде ограничени, защото целият свят е изграден върху зрението и всичко се обслужва визуално. С напредъка на технологиите отпадат много функции - ако навремето слепите хора са работили ръчно, имало е отделни занаяти, имало е телефонисти, днес всичко това се обезсмисля. Интелектуалните професии продължават да имат значение, затова е важно образованието.Едно сляпо дете не бива да расте изолирано, а трябва от ранна възраст да бъде обучавано да ползва съвременните компютърни програми, тактилните дисплеи и т. н. Нужно е то да бъде на нивото не само на своите другарчета в учебния процес, в унивеситета, но дори на по-високо равнище, за да успее в живота, смята Карафезов. За да успеят децата с нарушено зрение, интеграцията тръгва от самите тях - вътрешно да се изградят, да защитят достойнството си с чест, препоръчва Спас Карафезов.13 ноември е Международният ден на незрящи хора. Националното читалище за слепи хора \"Луи Брайл\", основано от големия композитор Петко Стайнов е единственото издателство на литература с Брайлов шрифт и национална библиотека с 3000 книги и 13 хиляди електронни заглавия.Председател на читалището е Спас Карафезов, който като дете рисувал със световноизвестния художник от български произход Христо Явашев - Кристо. Когато е 18-годишен по време на операция зрението му се нарушава. 83-годишният днес Спас Карафезов помага на хората с нарушено зрение.Читалището, което презц 2018 г. ще стане на 90 години, не само подготвя Брайловите книги, но и ги пренася със свой транспорт до домовете на читателите си. Години наред книгите се пишат ръчно - с шило и плочка. След дарения от фондация \"Отворено общество\" и от японското посолство, вече две десетилетия има специален принтер за печатане.Създаването на Брайлови книги е много скъп процес заради вносната хартия. Липсва финансиране от бюджета и читалището разчита единствено на спонсори.От 1994 г. започнахме да правим електронни книги - още преди българските издателства да пуснат своите на пазара, разказва Спас Карафезов. С помощта на тази програма слепият човек може да влиза в интернет и да си служи със смартфона, компютъра, таблета.Служейки си с т. нар. тактилни дисплеи, незрящите хора могат да отварят каквато си поискат книга и с пръсти да прочитат текста. Те обаче са много скъпи и не са достъпни за студенти и работещи. В Германия, например, подобни дисплей безплатно се предоставят на заетите. Заради технологиите Брайловите читатели намаляват с всяка следваща година. Брайловото писмо е незаменимо средство за грамотност и култура, особено ако човек изучава чужди езици, смята Спас Карафезов.", "date": "2017.11.13", "title": "Малцина от хората с нарушено зрение у нас имат работа "}
{"url": "https://news.bg/world/izetbegovich-bosna-i-hertsegovina-shte-priznae-kosovo-za-nezavisima-darzhava.html", "text": "Членът на председателството на Босна и Херцеговина Бакир Изетбегович обяви, че страната ще признае едностранното обявяване на независимост на Косово, информира B92.Той поясни в интервю за \"Дойче веле\", че това е трябвало да стане по-рано., поясни той.Запитан директно дали Босна и Херцеговина ще признае Косово за независима държава, той отговори утвърдително.Преди няколко месеца правителството на Косово призова Босна и Херцеговина да признае малката страна, което предизвика незабавен отговор от страна на сръбските представители в институциите на Босна и Херцеговина.Президентът на Република Сръбска потвърди, че Косово няма да бъде признато.", "date": "2017.11.13", "title": "Изетбегович: Босна и Херцеговина ще признае Косово за независима държава"}
{"url": "https://news.bg/economics/ot-20-noemvri-do-1-dekemvri-pchelarite-kandidatstvat-za-darzhavna-pomosht.html", "text": "От 20 ноември до 1 декември пчеларите могат да подават заявления за държавна помощ. Отпускат се 2,4 млн. лева държавна помощ \"де минимис\" на пчеларите за 2017 г., реши Управителният съвет на държавен фонд \"Земеделие\", информираха от ДФЗ.Парите са за подпомагане на земеделски производители. Те трябва да имат между 20 и 200 пчелни семейства. Ако те са повече, помощ се отпуска за първите 200.Размерът на ставката на пчелно семейство ще бъде определен след приема на заявления за кандидатстване. Финансовата подкрепа има за цел да помогне на пчеларите за справяне с последствията от неблагоприятните климатични условия, довели до ниски добиви на пчелен мед. Срокът за изплащане на помощта е до 18 декември.Според решението на ДФЗ с една година се разсрочват отпуснатите кредити в сектор \"Животновъдство\", както и на производителите на картофи.За птицевъдите това са главница и лихва по предоставени през 2008 и 2010 г. кредити за закупуване на фураж. Същото облекчение получават и свиневъдите.За едрите и дребни преживни животни разсрочването засяга главница и лихва по предоставени през 2008, 2009, 2010 и 2012 г. кредити за фураж.Отсрочка има и за дължимата към 27 ноември 2017 г. главница по кредити за закупуване на семена, минерални торове и препарати за производство на картофи. Лихвата на отсрочването на задълженията е в размер на 4%, уточняват от Държавен фонд \"Земеделие\".", "date": "2017.11.13", "title": "От 20 ноември до 1 декември пчеларите кандидатстват за държавна помощ"}
{"url": "https://news.bg/world/sasht-finansirat-medii-v-ungariya-za-podpomagane-svobodata-na-slovoto.html", "text": "САЩ съобщиха, че ще финансират медии в Унгария за обучение и оборудване на журналисти, които да защитават журналистическата независимост и свободата на словото, информира Ройтерс.Унгарският премиер Виктор Орбан увеличи контрола на държавата над медиите чрез законодателни промени и регулаторни мерки. Действията на правителството разтревожиха западни държави.Правителството има особено силен контрол над медиите в провинцията и унгарците нямат голям достъп до независими медии.САЩ ще отделят 700 000 долара за подпомагане свободата на словото в Унгария.Програмата предлага техническа и финансова помощ за медии, която ще може да се използва след май 2018 г.Организацията за сигурност и сътрудничество в Европа алармира за ограничаване на медийния плурализъм в Унгария.", "date": "2017.11.13", "title": "САЩ финансират медии в Унгария за подпомагане свободата на словото"}
{"url": "https://news.bg/world/vodenata-ot-sasht-koalitsiya-dopusnala-evakuatsiya-na-dzhihadisti-ot-rakka.html", "text": "Стотици джихадисти от ДАЕШ (\"Ислямска държава\"), включително чуждестранни екстремисти, и семейства им са успели да избягат от сирийския град Ракка. Това е станало под погледа на водената от САЩ коалиция, която контролира града.БиБиСи разкрива подробности относно тайно споразумение, което е довело да изтеглянето им от Ракка. То е от октомври. Тогава нито коалицията, нито Сирийските демократични сили са признали, че имат вина за случилото се. Британската медия пита дали това ще доведе до сериозна заплаха на други места по света.Според информацията конвой от камиони и автомобили е извел от града около 4000 джихадисти, жени и деца. Конвоят е бил с дължина 6-7 километра и е включвал почти 50 камиона, 13 автобуса и повече от 100 автомобила на ДАЕШ. Евакуацията е станала в средата на октомври.Британската медия е разпитала шофьори и други лица от конвоя.Въпреки че в споразумението било заложено само да си вземат личните оръжия, джихадистите взели всичко възможно. Десет камиона са били натоварени с оръжия и муниции.Сирийските демократични сили са били замесени в сделката. Не е било позволено на чужденците да напуснат града живи, но шофьори в конвоя твърдят, че е имало и чуждестранни джихадисти, включително от Франция, Турция, Азербайджан, Пакистан, Йемен, Саудитска Арабия, Китай, Тунис и Египет.По време на разследването на БиБиСи коалицията е признала, че е имала роля в споразумението. На преговорите е имало западни представители, но те не са взели \"активна роля\" по време на разговорите.Според трафиканти падането на халифата е добро нещо за бизнеса.Някои от тях таксували по 600 долара за прокарване на човек в Турция и минимум 1 500 долара за семейство. Мнозина от прехвърляните хора говорили на френски или английски език, имало също така чеченци и узбеки.Споразумението за пускането на джихадистите е било с цел поддържане на добри отношения между кюрдите и арабската общност около тях, а също така и за минимизиране на жертвите.", "date": "2017.11.13", "title": "Водената от САЩ коалиция допуснала евакуация на джихадисти от Ракка"}
{"url": "https://news.bg/health/sled-30-godini-vsyako-vtoro-dete-s-alergii.html", "text": "През 2050 г. всяко второ дете в индустриализирания свят ще се ражда с някаква форма на атопичен дерматит. Понастоящем честотата на заболяването достига 25% от детската популация. За това предупреди д-р Развигор Дърленски водещ алерголог по време на пресконференция по повод старта на IX-та национална кампания за диагностика и профилактика на кожните алергични заболявания, която ще се проведе от 20-ти до 22-ри ноември.Тази година кампанията е насочена към различните кожни алергични заболявания като атопичен дерматит, уртикария и контактен дерматит. В топ 5 на алергените попадат са никелът, кобалтът, хромът, калиевиябихромат, парфюмите и перувианският балсам. Оказва се, че никелът е най-честата причина за контактния дерматит. Една пета от световното население е алергично към никел. Между 20-30% от тези хора реагират и на никела в храната, който се съдържа в ядки, броколи, зелен фасул, както и в някои от консервните кутии - които също съдържат никел и предизвикват алергия. При някои хора алергията е толкова силна, че те дори не могат да ползват прибори за хранене. Популярните спинъри също имат никел и могат да предизвикат алергия.Така досега в кампаниите са тествани около 1 800 човека. Тестването по време на кампанията е безплатно. Оказва се, че около 60% от тестваните са алергични към козметични продукти, които остават по кожата. Всяка година алерголозите акцентират върху така наречената козметична безопасност. Експертите напомнят, че съставките в тях често предизвикват алергия, макар и да са скрити зад етикета на така наречените \"сгъстители или емулгатори\".Биокозметиката също е опасен алерген заради етеричните масла и високия алергичен потенциал, който те имат. И тази година ще бъдат извършвани тествания за професионални кожни алергии при фризьорите и козметиците. Мястото е клиниката \"Евродерма\" - София. При тях така наречените гел лакове също съдържат алерген. Така наречените акрилати алергени са били избрани за алерген на 2012 г. и са причина за появата на контактен дерматит.Предозирането с измивни и перилни препарати става една от причините за нарушение на защитната бариера на кожата и последващото много лесно навлизане на алергени. В перилните препарати най-често пък се съдържа консервантът метилизотиазолинон, който също е причина за алергия.Желаещите да бъдат консултирани трябва да имат предварително записан час. Болниците, които участват са Александровска болница тел. (02/9230495), Аджибадем Ситиклиник Токуда Болница София (02/4034933), ДКЦ към Университетска кожна клиника \"Пълмед\" (032/607349), Университетска кожна клиника Стара Загора - (042/698109), Университетска кожна клиника Плевен (064/886696), АСИМП - Дерматологична практика - Русе -0888594144.", "date": "2017.11.13", "title": "След 30 години всяко второ дете с алергии"}
{"url": "https://news.bg/world/v-manila-protestirashti-izgoriha-izobrazhenie-na-tramp-vav-formata-na-svastika.html", "text": "Стотици леви активисти, фермери и студенти изгориха изображение на американския президент Доналд Тръмп във формата на свастика след сблъсъци със служители за борба с безредиците в Манила, информира ДПА.При сблъсъците са пострадали най-малко 16 души.Полицията в столицата на Филипините бе принудена да използва водни оръдия срещу демонстрантите, докато те участваха в марш по булевард \"Тафт\", на около 6 километра от мястото, където се провежда среща на върха на АСЕАН.Около 1000 протестиращи влязоха в стълкновение с 500 полицаи.От силите на реда разкриха, че шестима полицаи са пострадали, докато от организаторите на протеста съобщиха, че 10 демонстранти са ранени, включително двама души са хоспитализирани, след като са били ударени от полицията.Демонстрантите запалиха близо 4-метрова карикатура на Тръмп във формата на свастика, докато американският лидер се срещаше с филипинския си колега Родриго Дутерте.Един от организаторите на демонстрацията поясни, че портретът във формата на свастика символизира \"фашизма, войната и плячкосването\".Протестиращите също скандираха против САЩ, настоявайки американските сили да напуснат Филипините и Вашингтон да престане да налага империалистическите си икономически политики.Някои носеха лозунги като \"Забранете Тръмп\", \"Американските войници - вън\" и \"Долу американският империализъм\".", "date": "2017.11.13", "title": "В Манила протестиращи изгориха изображение на Тръмп във формата на свастика"}
{"url": "https://news.bg/politics/po-dobrata-infrastruktura-zasilva-targoviyata-mezhdu-balgariya-i-rumaniya.html", "text": "България и Румъния подкрепят всички проекти, които са дискутирани на правителствено и парламентарно ниво. Сред тях са мост над река Дунав между Силистра и Кълъраш, нов мост Русе - Гюргево, хидровъзел на река Дунав Никопол - Турну Мъгуреле, междусистемната газова връзка България - Румъния, от която остава да бъде изградена компресорна станция.Това стана ясно по време на среща между председателите на българския и на румънския парламент Димитър Главчев и Калин Попеску Таричано в Румъния. Българска парламентарна делегация, водена от председателя на Народното събрание, е на двудневно официално посещение в Румъния по покана на председателя на Сената на румънския парламент.По-добрата инфраструктура ще помогне за засилване на търговско-икономическия обмен, бе подчертано по време на срещата. По думите на председателя на Сената на румънския парламент много важно е да се създадат коридори, които да свързват Балтийско и Егейско море.България и Румъния са изпълнили критериите за влизане в Шенген, посочи председателят на Народното събрание Димитър Главчев. Сътрудничеството по тази тема между двете страни трябва да бъде запазено и разширено до приемането ни в това пространство.Главчев представи приоритетите на предстоящото българско председателство на Съвета на ЕС пред румънския си колега и подчерта необходимостта от обща подкрепа за европейската перспектива на страните от Западните Балкани.Сред темите на срещата беше и борбата с корупцията по високите етажи на властта. В българския парламент предстои гласуване на второ четене на антикорупционния закон. Затова румънският опит за нас е изключително полезен, каза Главчев.По думите на председателя на Сената на румънския парламент Калин Попеску Таричану Националната дирекция за борба с корупцията цели преследване на корупцията на високо държавно ниво. В момента, за да се покаже, че това звено работи, се организират много наказателни акции и е започнало преследване на определени политически лидери.Според Таричану не е било взето под внимание, че власт, която излиза извън контрол, сама се превръща в корупционен орган. На срещата беше подкрепена и идеята за съвместно заседание на правните комисии на двата парламента, на което да бъдат обсъдени тези и други проблеми.Председателят на българския парламент подари на румънския си колега плакат на художника Камен Попов, изобразяващ две лястовици, символизиращи приемането на България и Румъния в ЕС през 2007 г.В северната ни съседка българската делегация се срещна със заместник-председателя на Камарата на депутатите на румънския парламент Флорин Йордаке. На разговора беше заявено, че двете страни и техните парламенти активно ще си сътрудничат на всички нива по въпросите на двете председателства на Съвета на ЕС.Предстои разговор на нашите депутати със заместник министър-председателя Йон-Марчел Чолаку и с Виктор Негреску, делегиран министър по европейските въпроси. Предвижда се и среща с министъра на външните работи Теодор Мелешкану.Делегацията ни ще се поклони пред паметниците на Васил Левски и Христо Ботев в парка \"Херастръу\". По-късно те ще разговарят и с представители на българската общност в Букурещ.В състава на делегацията са председателят на Групата за приятелство България - Румъния Владимир Тошев и членовете на групата Филип Попов, Искрен Веселинов, Бюрхан Абазов и Кръстина Таскова.Междувременно от Европейската комисия съобщиха, че в сряда ще бъдат представени поредните доклади за България и Румъния по механизма за сътрудничество и проверка.", "date": "2017.11.13", "title": "По-добрата инфраструктура засилва търговията между България и Румъния"}
{"url": "https://news.bg/crime/zadarzhaha-3-t-falshiva-rakiya-za-dva-dni.html", "text": "Над 3 000 литра ракия са хванати за два дни от митнически служители. 3142 литра нелегален етилов алкохол с характеристики на ракия са задържани за два дни при четири проверки.При едната проверка са открити половин тон етилов алкохол в пластмасови туби в таван на жилищна сграда в община Сандански. Митничарите са проверили сградата на 9 ноември, когато откриват 54 пластмасови туби по 10 литра, съдържащи общо 540 литра етилов алкохол. По-късно същия ден служители от отдел \"Митническо разузнаване и разследване\" в Митница Лом пък проверяват два имота в област Видин. В единия от имотите са открити 1436 литра етилов алкохол с характеристики на ракия. Във втория имот са открити още 532 литра етилов алкохол с характеристики на ракия. От двата имота са иззети общо 1 968 литра нелегален алкохол, който е задържан за съхранение в склад на митницата.Ден по-късно, на 10 ноември 2017 г., два екипа на митнически мобилни групи проверяват частен имот в село в община Сандански. При проверката, в една от стаите на жилищната сграда служителите открили 4 бидона по 165 литра всеки, съдържащи течност с мирис на етилов алкохол (ракия). Оттам задържаният алкохол е 634 литра.В никой от случаите не са представени документи за платен акциз. Алкохолът е иззет, взети са и контролни проби за лабораторен анализ. Стойността на неплатения акциз за задържаното общо количество от над 3,1 тона е над 17 500 лева.", "date": "2017.11.13", "title": "Задържаха 3 т фалшива ракия за два дни"}
{"url": "https://news.bg/economics/biznesat-otnovo-skochi-sreshtu-promenite-v-sektora-za-mineralni-i-izvorni-vodi.html", "text": "Конфедерацията на работодателите и индустриалците в България (КРИБ) се обяви против проектът за промени в Закона за храните. КРИБ подкрепи позицията на Асоциацията на производителите на безалкохолни напитки в България, обединяваща интересите на над 70% от инвеститорите в сектор бутилиране на вода относно проектът за Закона за храните.Според КРИБ поправките в Законът за храните, под чиято регулация попадат минералните и изворни води, ще създаде непреодолими бариери пред бизнеса и инвестициите и ще възпрепятства развитието на българската икономика в сектора за минерални и изворни води.Бизнесът застава на позицията, че новият модел, който допуска повече от един бутилировач на едно находище и въвежда нови правила в брандирането на продуктите, е проблемен и може да компрометират целия сектор. Предложението не само създавало предпоставки за нелоялна конкуренция и отлив на инвестиции, но и подлагало под риск ресурса, размивало отговорността и сривало потребителското доверие. Поради това работодателите са категорични - подобна законова среда ще отложи сериозно дългосрочните инвестиционни проекти на отговорните компании, а интересът за нови инвестиции в сектора ще бъде блокиран.В становището на КРИБ се посочва още, че обмисляното отпадане на принципа \"едно находище - един оператор - една марка\" не е антимонополна мярка, защото на българския пазар за минерални и изворни води монопол няма. Нещо повече - на този пазар имало много неразработен воден ресурс, който предоставял още възможности за инвестиции у нас.Според индустриалците са притесняващи и манипулативните твърдения, че браншовата организация предлага да се зачитат имената на българските \"извори\", а водите да се бутилират само под търговски марки. \"Напротив, АПБНБ настоява въпросът с търговските марки да се разгледа внимателно, защото според новите текстове в законопроекта те се заличават, тяхната роля и функция се обезсмисля\", се посочва в прессъобщението на КРИБ. Според бизнеса търговското наименование и марката не са различни неща, а напротив - това е безспорно потвърден факт и от авторите на европейската норма и от всички, които прилагат еднаквите за целия ЕС правила. Всички предлагани на пазара български натурални води носят български имена.Според работодателите с новите текстове потребителите категорично ще бъдат подведени и отговорността за качеството на водата, която пият, ще се размие, тъй като заложеният модел позволява водата от едно находище да се бутилира от различни фирми и всички те да имат едно и също име върху продукта си.В този контекст КРИБ апелира депутатите да бъдат отговорни и разумни по отношение на раздела за минерални и изворни води в проекта на Закон за храните, защото техните решения няма да засегнат просто една фирма или една община - със своите решения те ще отправят послание към бизнеса, развиващ се в страната, и към потенциалните нови инвеститори - български и чуждестранни. Индустриалците искат тези текстове да не се приемат в НС.Становището на КРИБ е изпратено до председателя на Комисията по земеделие и храни към НС Десислава Танева, до председателя на Комисията по здравеопазване Даниела Дариткова и до председателя на Комисията по икономическа политика и туризъм към НС Петър Кънев.", "date": "2017.11.13", "title": "Бизнесът отново скочи срещу промените в сектора за минерални и изворни води"}
{"url": "https://news.bg/int-politics/v-bryuksel-raziskvat-podkrepata-na-rusiya-za-nezavisimostta-na-kataluniya.html", "text": "Външният министър на Испания Алфонсо Дастис ще повдигне в Брюксел въпроса за подкрепата на Русия за независимостта на Каталуния чрез социалните мрежи. Тази тема той възнамерява да обсъди днес на срещата на министрите на външните работи на страните членки на Европейския съюз.\"Ще повдигна въпроса за намесата, как беше разгърната дезинформационната кампания, манипулацията на референдума и последвалите събития в Каталуния\", отбеляза министърът.По думите му, испанското правителство има доказателства, че голяма част от трафика е дошъл от Русия и други страни.Дастис също така коментирал и публикации на Джулиън Асандж по повод събитията в Каталуния. Според министъра много признаци насочват към факта, че \"този господин и други\" се опитват \"да навредят на демократичното развитие\" в областта.Както по-рано заяви испанският външен министър, налице са \"достатъчно доказателства\", че руски хакери се опитват да дестабилизират положението в Испания и Европейския съюз като цяло.През последните седмици няколко испански медии публикуваха серия от статии, в които редица руски медии, включително държавният англоезичен телевизионен канал RT и агенция \"Спутник\", бяха обвинени в тенденциозно отразяване на кризата в Каталуния и използването на акаунти в социалните мрежи, за да се създаде негативен образ на Испания.В петък трима испански министри заявиха, че голямо количество съобщения в социалните мрежи в подкрепа на независимостта на Каталуния са били разпространени от територията на Русия.", "date": "2017.11.13", "title": "В Брюксел разискват подкрепата на Русия за независимостта на Каталуния"}
{"url": "https://news.bg/world/frantsiya-namekna-za-sanktsii-sreshtu-iran.html", "text": "Външното министерство на Франция намекна, че ако е необходимо, могат да наложат нови санкции на Иран заради ракетната й програма, информира Ройтерс.В неделя Ислямската република отхвърли призива на френския лидер Еманюел Макрон за организиране на преговори за ракетната програма, пояснявайки, че ракетите са с отбранителен характер и не са свързани с ядреното споразумение със световните сили.\"\", каза говорител на френското ведомство.Миналата седмица Макрон заяви по време на визита в ОАЕ, че могат да наложат санкции заради ракетите.\"\", поясни говорителят.Представителят каза също, че важно условие за стабилност в региона e Иран да не се меси във вътрешните работи на Ливан.По-рано Ислямската република увери, че не го прави.САЩ обвиняват Иран, че доставя ракети на хусите в Йемен, които са използвани срещу Саудитска Арабия.Френският външен министър Жан-Ив льо Дриан ще посети Рияд по-късно тази седмица. Той възнамерява да пътува и до Иран преди края на ноември.", "date": "2017.11.13", "title": "Франция намекна за санкции срещу Иран"}
{"url": "https://news.bg/politics/ek-predstavya-monitoringoviya-doklad-v-sryada.html", "text": "Докладите за България и Румъния по механизма за сътрудничество и проверка ще бъдат представени в сряда, съобщиха от Европейската комисия, цитирани от БТА.Документите ще бъдат обсъдени от еврокомисарите във вторник, 14 ноември, на седмичното им заседание в Страсбург. Миналата седмица председателят на ЕК Жан-Клод Юнкер заяви на пресконференция, че докладът за нашата страна ще бъде \"много положителен\".Припомняме, в доклада от януари основният извод за страната ни беше, че има бавен напредък. Очаква се сегашният документ да отчете изпълнението на 17-те препоръки, посочени в доклада от януари. От ЕК неколкократно изразиха готовността си да прекрати механизма до средата на 2019 година.Припомняме, в доклада, публикуван на 25 януари т.г. стана ясно, че не може да се заключи, че на този етап показателите са изпълнени в задоволителна степен. Националната стратегия за борба с корупцията все още е в ранна фаза на изпълнение, бе извод от Доклада за напредъка на България по механизма за сътрудничество и проверка.", "date": "2017.11.13", "title": "ЕК представя мониторинговия доклад в сряда "}
{"url": "https://news.bg/economics/op-inovatsii-i-konkurentosposobnost-otlichnik-sred-evroprogramite.html", "text": "Оперативна програма \"Иновации и конкурентоспособност\" е отличник сред европрограмите. С това се похвалиха от Министерството на икономиката.Заместник-министърът на икономиката Александър Манолев изтъкна, че над половин милиард лева от ОПИК са изплатени. Това са усвоените средства, а 1461 договора са сключени, подчерта Манолев. По думите му това са пари, които директно отиват в българския бизнес и няма опасност да бъдат загубени средства по програмата.Голяма част от активния бизнес ползва Оперативна програма \"Иновации и конкурентноспособност\" - ОПИК. Това е изключително добре работеща програма, убеден е Манолев и заяви, че се опитват програмата да бъде изключително обективна.Амбицията на икономическото министерство е достъп до финансовия ресурс да има малкия и среден бизнес. В същото време ведомството няма да занижи контрола.5 милиона лева дава Министерство на икономиката за ваучерна схема за иновации и внедряването им в предприятията. Започва и друга схема за стимулиране на фирмите да излязат на фондовата борса. До края на годината стартира и схема за увеличаване на ресурсната ефективност на предприятията.Желанията на бизнеса са много, каза Александър Манолев. Затова се търси пресечната точка между нуждите на бизнеса и ефективността на програмата.ОПИК е водеща сред програмите, тъй като тя е с най-висок размер на изплатените средства към 31 октомври 2017-514 милиона лева, което се равнява на 20,69% от общия бюджет на програмата, който е 2,484 милиарда лева.Общо обявеният ресурс до момента е приблизително 1,57 милиарда лева или около 63% от общия бюджет на оперативната програма. До момента са сключени общо 1 461 договора на обща стойност 1,32 милиарда лева.По процедура \"Подкрепа за внедряване на иновации в предприятията\" към момента са сключени общо 153 договора за над 117 милиона лева.За иновации за стартиращи предприятия са сключени 82 договора за над 30 милиона лева.За подобряване на производствения капацитет за малки и средни предприятия (МСП) са сключени 740 договора за повече от 398 милиона лева. За развитие на капацитета на МСП договорите са 241 за над 58 милиона лева.За енергийна ефективност в МСП са оценени 927 предложения. Сключени са 239 договора за над 172 милиона лева.Ивелина Пенева от Министерство на икономиката също изрази задоволство от хода на програмата. 552 договора са приключени, по думите й. Осъществени са 805 проверки за верификация на отчети и искания за плащания, обясни експертът.До края на годината тя очаква да бъдат усвоени 64,46%, а до края на 2018- 76,65%. Към момента няма риск от загуба на средства, увери Ивелина Пенева. 4,5 милиона евро отиват за подкрепа на Патентното ведомство. За надграждане на София Тех парка програмата предвижда 20,2 милиона евро.", "date": "2017.11.13", "title": "ОП „Иновации и конкурентоспособност” отличник сред европрограмите"}
{"url": "https://news.bg/regions/zapochva-remont-na-21-km-ot-prohoda-petrohan.html", "text": "Започва ремонтът на почти 21 км от прохода \"Петрохан\" на територията на Софийска област, съобщиха от АПИ.От 14 ноември, стартира рехабилитацията на 20,8 км от пътя II-81 Бучин проход - Берковица от км 30+400 до км 51+235.Парите за реконструкцията са от Оперативна програма \"Региони в растеж\" 2014-2020 г. Основно ще се ремонтира участъкът от прохода \"Петрохан\", който е на територията на Софийска област.Изпълнител на лот 3 от ОПРР е Обединение \"Интер Пътища - 99\" ДЗЗД. В него участват: \"Интерпром\" ЕООД и \"Автомагистрали Хемус\" АД. Строителният надзор ще осъществява Обединение \"ТСП Консултанти\", с участници: \"ТРИ ЕС\" ЕООД, \"СТРОЛ-1000\" АД, \"ПИ ЕС КОНСУЛТ\" ЕООД. Авторският надзор е на \"РУТЕКС\" ООД.Проектът се финансира по ОП \"Региони в растеж\" 2014-2020 г. чрез Европейския фонд за регионално развитие и националния бюджет.", "date": "2017.11.13", "title": "Започва ремонт на 21 км от прохода \"Петрохан\""}
{"url": "https://news.bg/world/polsha-kategorichno-osadi-rasizma-no-zashtiti-marsha-na-natsionalistite-prez-uikenda.html", "text": "Външното министерство на Полша съобщи, че категорично осъжда расистките, антисемитските и ксенофобски идеи, но разясни, че провелият се през уикенда във Варшава марш на националисти като цяло е бил израз на патриотични ценности, информира АП.Ведомството поясни, че маршът за Деня на независимостта е бил \"\".Събитието бе организирано от групи, чиито корени са свързани с националистически и антисемитски организации още от Втората световна война. Около 60 000 души участваха в демонстрацията, включително семейства с деца и възрастни хора. Но сред тях имаше и млади хора, носещи лозунги като \"Бяла Европа на братските нации\".Някои носеха и символи на превъзходството на бялата раса.Говорител на външното министерство на Израел нарече събитието \"опасен марш на екстремистки и расистки елементи\".\"\", поясни говорителят.Министерството на външните работи на Полша обаче подчерта, че не е справедливо квалификациите за марша да се базират само на \"инцидентни\" елементи.", "date": "2017.11.13", "title": "Полша категорично осъди расизма, но защити марша на националистите през уикенда"}
{"url": "https://news.bg/society/izpolzvat-imeto-na-kompaniya-za-krediti-vav-fishing-ataka.html", "text": "Засечено е масово разпространение на спам-вирусен имейл. Трето лице спекулира с името на известен онлайн кредитор - Credissimo.Фирмата веднага уведомила МВР и Комисия за защита на потребителите, Комисия за защита на личните данни. От Credisiimo заявиха готовността си да сътрудничат на властите.\"Не е извършена хакерска атака към фирма Кредисимо и тяхната база данни, като фирмата не стои зад разпращането на тези съобщенията.\" Това е становището на службата за Борба с компютърни престъпления след направена незабавна проверка.Хакерите използват името на фирмата с цел да заблудят получателите. Подвеждащият мейл цели инсталирането на вирус. От компанията предупреждават, че в никакъв случай не трябва да се отваря писмото и прикачените файлове. Те съветват да изтриете съобщението незабавно.Във фалшивото писмо, представено от името на Credissimo се посочва, че клиентът има просрочени задължения, като се изисква в кратък срок да бъде платена \"дължима\" сума.Фалшивите писма са със следното заглавие: Покана за плащане на просрочено задължение/за доброволно изпълнение.Много хакераски атаки злоупотребяват с имената на на световни лидери, със спечелено потребителско доверие като PayPal, Google, Amazon, Netflix, eBay, Apple. Съвсем скоро в България хакерска атака бе направена със сайта на Националната агенция по приходите. ", "date": "2017.11.13", "title": "Използват името на компания за кредити във фишинг атака"}
{"url": "https://news.bg/int-politics/tramp-grimasnichi-po-vreme-na-grupovoto-rakostiskane-na-sreshtata-na-asean.html", "text": "Американският президент Доналд Тръмп изглеждаше объркан за миг при груповото ръкостискане на срещата на върха на АСЕАН, като в началото се опитвал безуспешно да намери правилната поза по време на групова снимка, преди да влезе във форма.По време на \"семейна снимка\" по-рано днес на срещата на лидерите на страните от АСЕАН в Манила, невидим говорител инструктира събралите се лидери да изпълнят традиционното \"ръкостискане на АСЕАН\", молейки ги да кръстосат дясната си ръка над лявата и да се ръкуват със стоящите до тях и от двете им страни.Видеото, на което беше заснето очевидното кратко объркване на Тръмп, бързо се разпространи онлайн.Изглеждащият объркан Тръмп, правещ първото си посещение на срещата на АСЕАН като част от обиколката си в Азия, първо кръстосал ръцете си на китките пред себе си, преди да забележи какво правят неговите колеги и да се присъедини. Той изглежда е гримасничил, докато е завъртял ръцете си през тялото си, за да се ръкува с филипинския президент Родриго Дутерте с лявата си ръка и с виетнамския премиер Нгуен Суан Фук от дясната му страна.Американският президент не беше единственият световен лидер, който е имал проблеми с ръкостискането по време на АСЕАН. Руският премиер Дмитрий Медведев не е кръстосал ръцете си за ръкостискане, а вместо това използвал нормално лявата и дясната си ръка.", "date": "2017.11.13", "title": "Тръмп гримасничи по време на груповото ръкостискане на срещата на АСЕАН"}
{"url": "https://news.bg/society/dva-sofiyski-kvartala-i-dolna-banya-bez-tok-zaradi-skasan-kabel.html", "text": "Жителите на столичните квартали \"Витоша\" и \"Симеоново\" и град Долна баня останаха без електрозахранване заради скъсан кабел.Строителни фирми скъсаха два кабела, собственост на ЧЕЗ Разпределение България. Заради разкопаване в 11:26 ч. днес без електрозахранване за 1 час и 50 мин. останаха 936 клиенти на дружеството на територията на двата столични квартала в София.Малко по-късно, в 12:19 ч. друг кабел на компанията също беше скъсан. Без ток останаха 235 клиенти в град Долна баня. От електроразпределителното дружество ремонтираха повредените кабели по най-бързия възможен начин.Заради скъсани кабели от строителни фирми в последния месец, без електрозахранване са останали граждани и бизнес клиенти в Долни и Горни Богров, Студентски град, Панчарево, Кокаляне, Герман, Надежда, Толстой, Бояна, Драгалевци, Симеоново, Западен парк, Разсадника и Киноцентър.Скъсани кабели за същия период имаше и в Банско, Сандански, Вълково, Игралище, Ботевград. Това се дължи на несъгласуваните или невнимателни действия на строителите.", "date": "2017.11.13", "title": "Два софийски квартала и Долна Баня без ток заради скъсан кабел"}
{"url": "https://news.bg/world/sled-brekzit-80-ot-razhodite-za-otbrana-v-nato-shte-sa-ot-nechlenki-na-es.html", "text": "След Брекзит 80% от разходите за отбрана в НАТО ще са от държави, които не са страни членки на ЕС.Това разкри генералният секретар на алианса Йенс Столтенберг по време на среща с външните и военните министри на държавите членки на ЕС, информира ТАСС.По време на срещата ЕС положи основите на европейски отбранителен съюз., каза Столтенберг и призова държавите в ЕС да увеличат разходите за отбрана и сътрудничеството си с НАТО., смята той.Генералният секретар приветства решението на ЕС да засили военния си потенциал., убеден е Столтенберг.", "date": "2017.11.13", "title": "След Брекзит 80% от разходите за отбрана в НАТО ще са от нечленки на ЕС"}
{"url": "https://news.bg/politics/simeonov-tsvetanov-i-ninova-zaedno-gledat-granitsata-na-joncheva.html", "text": "Народният представител от БСП Елена Йончева представи филма \"Границата\" пред колеги, общественици, симпатизанти и гости. На прожекцията дойде и председателят на ПГ на ГЕРБ Цветан Цветанов, а малко по-късно към него се присъедини и вицепремиерът Валери Симеонов.В началото Йончева заяви, че това е филм за това как се охранява българо-турската граница и ще бъдат показани смущаващи факти как се прескача преградното съоръжение. По думите й има и смущаващи факти за канали за бежанци.Във филма бяха показани кадри на бежанци, които прескачат със стълба граница, на което става свидетел самата Йончева. Имаше и твърдения на представен като граничен полицай, пожелал анонимност и с модулиран глас, който разказва, че има организирани канали за бежанци с участието на служители на МВР и Гранична полиция.След прожекцията на филма думата взе Цветанов. Той заяви, че е очаквал неодобрителната реакция на публиката, и поздрави Йончева за материала.По думите му 2012 г, когато е изтекъл гаранционният срок, съоръжението е занемарено и през 2013 г е имало участъци, които са били полегнали. Той препоръча, като се дават материалите за преградното съоръжение на различните институции, да бъде включено и изграждането през 2013 г. Цветанов уточни, че по този материал, който е бил показан, има сигнали в службите и се работи. Според него всички медии могат да излъчат филма.Йончева беше категорична, че ще предостави филма на министър - председателя.Цветанов призова Корнелия Нинова да подпишат заедно предложението за конституционни промени за отпадане на давността при приватизацията.Нинова от своя страна заяви, че днес ГЕРБ трябва да поеме отговорност за това, което е показано във филма и ще отговори утре за всичко по темата приватизация.\"Смелият Бойко Борисов ще поеме ли отговорност за видяното във филма \"Граница\"? Кой ще понесе политическата отговорност\" попита Нинова.Според нея днес ставало въпрос за корупция по време на управлението на Борисов и тя била показана с факти.Елена Йончева от своя страна обяви гражданска платформа за сигнали за корупция и очаква и журналистите да се включат.", "date": "2017.11.13", "title": "Симеонов, Цветанов и Нинова заедно гледат \"Границата\" на Йончева"}
{"url": "https://news.bg/health/7-mln-lv-sa-nuzhni-za-remonta-na-klinikata-po-izgaryaniya-v-pirogov.html", "text": "Около седем милиона лева са необходими за ремонта на цялата сграда на Клиниката по изгаряния и пластична хирургия в \"Пирогов\". Това каза пред журналисти изпълнителният директор на лечебното заведение проф. Стоян Балтов.Д-р Балтов присъства на отбелязването на 13-ти ноември, Световен ден на добротата и Международен ден на незрящите, в детското отделение по изгаряния в \"Пирогов\".Малките пациенти в отделенито вече имат на разположение по-удобни и многофункционални легла, както и специална вана за хидратиране след тежките изгаряния. По-малко болка ще усещат децата със закупените два нови веноскопа за откриване на периферни вени. Оборудването и апаратурата са изключително ценни, тъй като ремонт на сградата не е правен за повече от 40 години.Парите са дарение на Лайънс клуб \"София Витоша\". С 60 хиляди лева са закупени 15 нови легла, ваната за хидратиране и двата веноскопа. Д-р Балтов посочи, че сумата необходима за цялостния ремонт и оборудване на сградата, в която постъпват всички болни от страната с по-тежки изгаряния, е около 7 млн. лв.Парите са необходими за две нови реанимации - детска реанимация изгаряния и реанимация възрастни изгаряния. \"Неща, които са изключително важни, защото всички знаем - това е най-важният център по изгаряния в България\".Доц. Д-р Мая Аргирова, завеждащ отделението по детски изгаряния, сподели радостта си от предоставеното оборудване. \"В началото идеята бе да се закупят легла като помощ за отделението. Когато дойдоха, видяха на място всичките ни нужди и допълнително закупиха специализираната вана, която е наистина изключително важна за ежедневната работа за децата с малки и по-обширния изгаряния. Също така два веноскопа за откриване на периферни вени, което спестява много болка и стрес и на децата и на пациентите\", посочи д-р Аргирова.Годишно през детското отделение преминават близо 1 070 деца.Това е най-големият център за лечение на изгаряния и реконструктивни операции след обширни изгаряния. Осигурява специализирана консултативна помощ за останалите два по-малки центъра в Пловдив и във Варна.\"Това е едно начало. Безкрайно сме благодарни, но всъщност ако разгледате клиниката ще разберете от какво се нуждае тя\", каза още директорът на \"Пирогов\".", "date": "2017.11.13", "title": "7 млн. лв. са нужни за ремонта на Клиниката по изгаряния в \"Пирогов\""}
{"url": "https://news.bg/economics/nad-40-000-mladezhi-sa-zapochnali-rabota-prez-2016-g-chrez-agentsiyata-po-zaetostta.html", "text": "Над 40 000 младежи са започнали работа в реалния сектор с посредничеството на Агенцията по заетостта през 2016 г., съобщи социалният министър Бисер Петков.Почти 31 300 младежи (до 29 години) са започнали работа на първичния пазар на труда в периода януари-септември 2017 г. с посредничеството на Агенцията по заетостта.За цялата 2016 г. броят на започналите работа млади хора е 40 269. Това каза министърът на труда и социалната политика Бисер Петков при откриването на конференция на тема \"Образование, трудов пазар и бизнес\" в Русе. Организатори на форума са Русенския университет \"Ангел Кънчев\" и Агенцията по заетостта.Постигането на баланс между търсенето и предлагането на работна сила в днешния глобализиран и високотехнологичен свят е трудна задача, подчерта министър Петков. Необходими са съвместни усилия от образованието, бизнеса и институциите на пазара на труда, обясни социалният министър.При ниска безработица и около 4 000 безработни млади висшисти е особено важно всеки дипломиран специалист да бъде насочен бързо към подходящо работно място, смята министър Петков. За изпълнението на тази цел политиката по заетостта прилага разнообразни инструменти - индивидуализирани услуги, платени стажове, обучения по ключови компетентности, допълни той.България изпълнява успешно Европейската гаранция за младежта, която осигурява на младите хора разнообразни възможности за обучение, заетост, получаване на първи опит, трудови навици и социална интеграция. Ежегодно се финансира Националния план за действие по заетостта, с който се осигурява обучение и субсидирана заетост на безработни младежи. Успешно се прилага програма \"Старт на кариерата\" за работа в държавната, областната и общинската администрация, каза Петков.Хиляди млади хора могат да започнат стажове или работа по схеми \"Младежка заетост\", \"Обучение и заетост на младите хора\", \"Готови за работа\". Заплатите на наетите по тези програми се субсидират по оперативна програма \"Развитие на човешките ресурси\".През първите девет месеца на 2017 г. 6896 младежи са започнали работа с европейско финансиране. За цялата 2016 година техният брой е 19 064.Пред журналисти социалният министър съобщи, че нивото на безработица в страната се е повишило през месец октомври и вече е 6,7%. През септември делът на регистрираните безработни лица в страната е бил 6,5%, а сега има леко увеличение с 0,2%, заяви министърът, цитиран от БНР.Според Петков, това е резултат от приключването на лятната сезонна заетост и регистрация на част от упражнявалите сезонен труд в Бюрата по труда.Като цяло тенденцията е за намаляване на безработицата, като спрямо месец октомври миналата година тя е със 1,4% по-ниска.Петков добави, че Министерството на труда и социалната политика е разработило прогнози за развитието на пазара на труда в България до 2030 г., които подпомагат системата на образованието при определяне на приема на ученици и студенти.", "date": "2017.11.13", "title": "Над 40 000 младежи са започнали работа през 2016 г. чрез Агенцията по заетостта"}
{"url": "https://news.bg/world/shest-mesetsa-sled-izborite-makron-nepopulyaren-no-kontrolira-frantsiya.html", "text": "През първите шест месеца от мандата си френският лидер Еманюел Макрон прокара реформа след реформа, но въпреки това президентът губи подкрепа сред гражданите на Франция, информира АФП.Бившият банкер зашемети традиционното ляво и дясно във Франция, създавайки солиден центристки фронт с новата си партия \"Република, напред!\".За половин година управление 39-годишният извоюва три големи законодателни победи. Първо той прокара закон за прочистване на френската политика, а след това реформи за промени в сложния Кодекс на труда на Франция и спорен закон за борба с тероризма.Реформите в областта на труда предизвикаха стачки и улични протести, но те бледнеят в сравнение с тези при предшествениците на Макрон.Но стремежът на младия лидер да реформира страната - използва укази, за да промени Кодекса на труда, които се разглеждат като тактика на силната ръка - си има и цена.Мъжът, който спечели с 2/3 втория тур на президентските избори през май, има одобрителен рейтинг от само 32 на сто, показва проучване на YouGov от 2 ноември.Близки до президента хора обаче уверяват, че социологическите проучвания не го притесняват.\"\", каза близък на държавния глава.След изборите през 2017 г. Социалистическата партия на бившия президент Франсоа Оланд е пред разпад, докато дясната Републиканска партия е разединена между тези, които се присъединиха към партията на Макрон, например премиерът Едуар Филип, и тези, които искат да останат в опозиция.Макрон се опитва да действа балансирано като намали данъците, но в същото време иска да намали дефицита, което е ключово, за да спечели доверието на европейските лидери, докато в същото време насърчава амбициозни реформи в рамките на ЕС.Следващата цел на френския лидер е да реформира осигуряването при безработица, професионалното обучение, жилищната политика и висшето образование. Той също така ще се опита да прокара пенсионна реформа и намаляване на състава на парламента - 577 депутати в долната камара и други 348 законодатели в непряко избирания Сенат.Освен това президентът на Франция има амбиции да върне мястото на страната до доминиращите сили в света.Макрон призовава страните членки още повече да обвържат икономиките, правителствата и армиите си, предлагайки съвместни въоръжени сили, както и нови агенции за даване на убежище, иновации и идеи за данъчни реформи.Френският лидер остави малко място за опозицията.Нито синдикатите, нито радикалната левица \"Непокорна Франция\" успяха да спрат трудовата реформа, която влезе в сила от септември.Лидерът на партията Жан-Люк Меланшон наскоро призна, че за момента Макрон контролира юздите.От своя страна лидерът на крайнодесния \"Национален фронт\" Марин льо Пен все още се възстановява от загубата на президентските избори.", "date": "2017.11.13", "title": "Шест месеца след изборите Макрон непопулярен, но контролира Франция"}
{"url": "https://news.bg/disasters/globalnite-so2-emisii-stabilni-ot-3-g-se-pokachvat-s-2-prez-2017-a.html", "text": "Емисиите на въглероден диоксид (CO2), които стимулират глобалното затопляне и които от 2014 г. насам бяха останали на стабилно равнище, ще нараснат с 2 процента през тази година, разбивайки надеждите, че са достигнали пика си.Това съобщиха учени по време на преговорите за климата, провеждащи се в Германия под егидата на ООН, съобщава \"Франс прес\".\"Това е много разочароващо\", изтъкна Корин льо Кере, която е директор на Центъра за изследване на климата \"Тиндал\" към Университета на Източна Англия и която е водещ автор на мащабно проучване, в което са детайлизирани констатациите.\"С глобалните емисии на CO2 от човешката дейност, оценени на 41 млрд. тона за 2017 г., изтича времето на нашата способност да съхраним затоплянето под 2 градуса по Целзий, да не говорим за 1,5 градуса\", алармира Корин льо Кере. Парижкото споразумение за климата, подписано през 2015 г., поставя като цел пред човечеството до 2100 г. увеличаването на глобалната температура да се ограничи до \"доста под\" 2 градуса в сравнение с равнищата от прединдустриалната епоха. ", "date": "2017.11.13", "title": "Глобалните СО2 емисии, стабилни от 3 г., се покачват с 2% през 2017-а"}
{"url": "https://news.bg/society/migrantite-ot-tsentralna-gara-otivat-v-busmantsi.html", "text": "Групата от нелегални мигранти, която беше заловена вчера на Централна гара, ще бъде настанена в общежитието на МВР в Бусманци, предаде БНР.Към момента бежанците са настанени в няколко районни управления на МВР на територията на София. Те все още се разпитват от органите на реда. Полицаите разследват и дали сирийците са влезли у нас нелегално и са се качили на влака или са пристигнали в страната с влака от Турция.Според директора на СДВР Ивайло Иванов това е третият подобен случай за страната в рамките на няколко години. Той допълни и че сред мигрантите няма болни - всички са в добро здравословно състояние.Припомняме,  вчера на Централна гара - София. Бежанците бяха задържани при акция на полицията, организирана по подаден сигнал за съмнителни хора на гарата. Чужденците са се предвижвали с товарен влак по направление Турция - Австрия.Мигрантите са били открити във вагон със скъсан брезент. В хода на акцията полицаите открили и част от бежанците на покрива на влака, което наложи контактната мрежа на БДЖ да бъде спряна за около 1 час и 30 минути.14 от мигрантите са жени, 9 са мъже, има и 6 деца. По първоначална информация всичките задържани са със сирийски произход. Те обаче нямат документи за самоличност.", "date": "2017.11.13", "title": "Мигрантите от Централна гара отиват в Бусманци"}
{"url": "https://news.bg/health/organizirat-kravodaritelska-aktsiya-v-posolstvoto-na-slovashkata-republika.html", "text": "Инициатива на Посолството на Словашката република в България и на Българския Червен кръст организира кръводарителска кампания. Със съдействието на Националния център по трансфузионна хематология (НЦТХ), на 14 ноември 2017 г. от 9.30 до 13.00 часа в сградата на посолството ще се проведе кръводарителска акция.Дипломати, служители на посолството, доброволци, служители и партньори на БЧК и студенти ще дарят кръв в сградата на посолството. Всички граждани на възраст между 18 и 65 години, които искат да помогнат на нуждаещите се от кръвопреливане, могат да дарят кръв утре. Екипите на Националния кръвен център, разположени в сградата на словашкото посолство, ще очакват всички.Сградата на Посолството на Словашката република в България се намира в столицата на бул. \"Янко Сакъзов\" 9. Влизането в посолството ще се осъществява с лична карта.", "date": "2017.11.13", "title": "Организират кръводарителска акция в посолството на Словашката република"}
{"url": "https://news.bg/world/povecheto-ispantsi-iskat-predsrochni-parlamentarni-izbori.html", "text": "Повече от половината испански гласоподаватели подкрепят предсрочни национални избори, показва ново социологическо проучване, цитирано от Ройтерс.Мандатът на правителството на малцинството, водено от Народната партия на премиера Мариано Рахой, изтича през 2020 г., но 55% от анкетираните заявяват, че искат предсрочни избори.При подобно проучване през октомври същата позиция се заемаше от 49 на сто от испанските гласоподаватели.Сондажът е направен от Metroscopia за вестник \"Паис\" между 6 и 8 ноември.Рахой спечели втори мандат през октомври 2016 г., когато Народната партия спечели повечето гласове, но не успя да постигне парламентарно мнозинство. Така правителството среща проблеми при прокарването на законодателство. Особено сериозни пречки ще има при приемането на бюджета за 2018 г.Ако днес се провеждат избори, Народната партия ще спечели 26,1% в сравнение с 26,9 на сто през юли.Испанската партия \"Граждани\" пък увеличава подкрепата си от 18,5% до 22,7 на сто, нареждайки се на втора позиция със социалистите.Проучването показва още, че лявата партия \"Подемос\" губи подкрепа от 18,7 на сто до 14,7%.", "date": "2017.11.13", "title": "Повечето испанци искат предсрочни парламентарни избори"}
{"url": "https://news.bg/economics/2301-leva-mesechno-tryabvat-na-4-chlenno-balgarsko-semeystvo.html", "text": "575,28 лв. е месечната издръжка на човек в страната, а за София - 750,83 лeва, по изчисления на КНСБ. За едно лице от 4-членно домакинство издръжката на живот е 575,28 лева, което прави нужни 2301 лева на домакинство.Това стана ясно от думите на президента на КНСБ Пламен Димитров въз основа на проведеното от синдиката наблюдение на потребителските цени и издръжката на живот за септември 2017.Според изчисленията на КНСБ, брутната работна заплата за всеки от двамата работещи родители с 2 деца, трябва да е минимум 1 474 лева. По официалните данни за третото тримесечие на 2017 г., отчитат средна работна заплата за страната от 1037 лв. Това е с близо 30% по-ниска от необходимите средни стойности за издръжка.Необходимите пари за издръжка на живота за 4-ри членно домакинство в София са 3 003,32 лв. Брутната работна заплата за 2-ма работещите родители с 2 деца, живеещи в столицата трябва да бъде не по-ниска от 1 924 лв., отчитат от КНСБ.От началото на годината темповете за издръжка нарастват, което означава, че инфлацията бавно се връща. Това е здравословно за икономиката, коментира още Димитров.Този темп на издръжка нараства с 2,9% на годишна база. За последните 10 години издръжката на живот е нараснала с 38,8%.45% от домакинствата са с общ доход на едно лице от линията на бедност до необходимите средства за живот.25% са с доход над издръжката за едно лице. 30% са до линията на бедност. 75% са домакинствата с общ доход на едно лице под необходимите средства за издръжка на живота.Основната причина за поскъпването на живота са храните, които поскъпват с 4.4% на годишна база. Като втори фактор за увеличение на цената на живота са по-скъпите от 1 юли цени на природния газ, на парното (около 3%) и на енергоносителите (средно 1.5%).Режиините за поддържане на жилище, за отопление, осветление, вода достигат годишен ръст от 4.8%, отчитат от КНСБ. Разходите за услуги за образование и автомобилните бензини и горива се отчита ръст съответно от 2% и 4.2%.Плавното увеличение през последните три години на заплатите доведе намаляване на разликата между общия доход и издръжката за живота. Размерът на общия доход представлява около 78.5 % от необходимите средства за издръжка за живот. Изоставането на общия доход е почти два пъти по-ниско от необходимите средства за издръжка на живота във Видин, Търговище, Кърджали, Сливен, Разград.Според НСИ 30% от домакинствата са с общ доход на 1 лице под издръжката за бедните домакинства (до 314 лева официална линия на бедност), или близо до 2 мил. 165 хил. лица.45% от домакинствата са с общ доход на 1 лице от Линията на бедност до необходимите средства за живот (или около 3 млн. 250 хил. лица).25% от домакинствата са с общ доход на 1 л. над издръжката на живот (575 лв.), а това представлява около 1,8 млн. лица.Увеличаването на издръжката на живота не може да се компенсира и при този ръст на доходите, особено при нискодоходните групи.Около 75 % от домакинствата в страната живеят с общ доход на 1 лице под необходимите средства за издръжка на живота. Устойчиво се запазва високия относителния дял на бедните лица, различията се задълбочат между различните регионите в страната.Доходите от труд нарастват, но това не се отразява на благосъстоянието на работещите българи.Плоският данък генерира повече оставане на доход у тези, които получават повече, отчитат от КНСБ.", "date": "2017.11.13", "title": "2301 лева месечно трябват на 4-членно българско семейство"}
{"url": "https://news.bg/crime/joan-matev-se-sdobi-s-obvinenie-za-ubiystvoto-v-borisovata-gradina.html", "text": "Софийска градска прокуратура (СГП) внесе в съда обвинителeн акт срещу Йоан Матев.Според обвинението на 2 юни 2015 година в 11.43 часа Йоан Матев умишлено е умъртвил Георги в \"Борисовата градина\" като му е нанесъл удар с нож. Към момента на престъплението и двамата са били непълнолетни.В обвинителния кат се посочва и че Матев е могъл да разбира свойството и значението на деянието и да ръководи постъпките си, убивайки умишлено Георги по по особено мъчителен начин. До смъртта на момчето се стигнало заради масивна кръвозагуба вследствие на нанесения удар с нож.Деянието е квалифицирано като извършено \"по особено мъчителен начин\", защото от получаването на удара с нож до момента, в който се развила острата кръвозагуба и пострадалият изпаднал в безсъзнание, той изпитвал значителни по интензитет болки и е могъл емоционално да осъзнае случващото се с него.Ако бъде признат за виновен, Матев може да получи наказание затвор за срок от 5 до 12 години, предвид факта, че към момента на престъплението той е бил непълнолетен.Според обвинението в деня на престъплението обвиняемият Матев забелязал пострадалия Георги случайно на пейка в \"Борисовата градина\". Въпреки че двете момчета не се познавали преди това, у Матев се оформил умисъл да нападне пострадалия. Подсъдимият нанесъл на момчето един удар с нож, който обичайно носел в себе си.Припомняме, в хода на разследването оръжието на престъплението беше намерено в близост до местопроизшествието.Според прокуратурата Матев е избягал от местопрестъплението веднага, след като нанесъл фаталния удар. Той изцяло променил външността си, навиците си и социалните си контакти.Припомняме, Йоан Матев беше обвинен за . Убийството беше извършено посред бял ден в парка, точно срещу бариерите на двора на БНР. Момчето е имало среща с приятели малко по-късно, а след като е бил намушкан е успял да се обади по телефона на приятелката си. Тя подала сигнала към тел. 112.Дни след деянието на сайта си МВР беше , показващ как младеж бяга от района на престъплението. Полицията апелира към гражданите за съдействие за изясняване на самоличността на бягащия предполагаем извършител на убийството, тъй като дълго време .Йоан Матев беше  - близо година и половина след престъплението. Тогава бе обявено, че братът на задържания е съобщил, че Йоан признал пред него за извършеното.Според информацията, дадена от полицията, след престъплението Йоан Матев и променил изцяло външността си, включително е започнал и да тренира, за да натрупа маса.", "date": "2017.11.13", "title": "Йоан Матев се сдоби с обвинение за убийството в \"Борисовата градина\""}
{"url": "https://news.bg/world/ne-se-mesim-v-rabotite-na-livan-uveri-iran.html", "text": "Иран увери, че не се е намесвал във вътрешните работи на Ливан, съобщи държавната телевизия, цитирана от Ройтерс.Техеран също коментира интервю със Саад ал Харири, който подаде оставка като премиер на Ливан преди 9 дни, изразявайки надежда, че скоро Харири ще се върне в страната си.Оставката на Харири и последвалите действия превърнаха Ливан в нов фронт на напрежение между шиитски Иран и регионалния сунитски съперник Саудитска Арабия.Рияд обвинява подкрепяната от Иран ливанска групировка \"Хизбула\" за оставката на Харири. Техеран пък от своя страна вини Саудитска Арабия и съюзниците й, че подклаждат напрежение в Близкия изток.В телевизионно интервю в неделя Харири заяви, че до няколко дни ще се върне в Ливан и може да оттегли оставката си, ако \"Хизбула\" се съгласи да не влиза в регионални конфликти като в Йемен. Това е първият коментар на Харири от 4 ноември. В момента той е в Рияд.Коментарът на Харири дава малка надежда за възможно връщане в Ливан...Иран не се меси във вътрешните работи на Ливан, каза говорител на външното министерство на Ислямската република.Ливанският президент отказва да приеме оставката на Харири, освен ако не я връчи лично.", "date": "2017.11.13", "title": "Не се месим в работите на Ливан, увери Иран"}
{"url": "https://news.bg/world/izrael-signalizira-che-shte-prodalzhi-da-bombardira-v-siriya.html", "text": "Израел сигнализира, че ще продължи бомбардировките по границата със Сирия, за да предотврати проникване на подкрепяни от Иран сили, макар че САЩ и Русия се опитват да уговорят спиране на огъня в района, информира Ройтерс.В събота президентите на САЩ и Русия потвърдиха съвместни усилия за стабилизиране на Сирия, включително разширяване на режима на тишина от 7 юли по границата с Израел и Йордания.Представител на Държавния департамент на САЩ заяви, че Москва се е съгласила \"да работи със сирийския режим за изтегляне на подкрепяните от Иран сили на определена дистанция\" от Голанските възвишения на границата с Израел.Мярката, според официален представител на Израел, е с цел отделяне на враждебни фракции в Сирия, но ефективно ще държи свързани с Иран сили на различна дистанция от контролираните от еврейската държава възвишения.Дистанцията ще варира от 5-7 километра до около 30 километра, като ще зависи от настоящите позиции на бунтовници на сирийската част от Голан, поясни източникът, пожелал анонимност.Москва не е разкрила подробности от сделката с Вашингтон.В събота израелската армия съобщи, че е свалила шпионски дрон над Голан. Военният министър Авигдор Либерман обвини сирийското правителство.Повтаряйки предупрежденията си към Иран и \"Хизбула\", Либерман подчерта, че \"\".Русия настоява всички чуждестранни сили незабавно да напуснат Сирия.", "date": "2017.11.13", "title": "Израел сигнализира, че ще продължи да бомбардира в Сирия"}
{"url": "https://news.bg/politics/pozharnite-v-pamporovo-i-borovets-ostavat-do-kraya-na-sezona.html", "text": "Пожарните служби в зимните курорти \"Пампорово\" и \"Боровец\" няма да бъдат закрити до края на сезона. Това стана ясно след извънредна среща при премиера Бойко Борисов с кметовете на Чепеларе Славка Чакърова и на Самоков Владимир Георгиев, съобщи bTV.По-рано хотелиери, собственици на гори и жители на селата край Пампорово блокираха главния път, който минава през курорта. Хората протестираха в защита на пожарната служба в комплекса.", "date": "2017.11.13", "title": "Пожарните в „Пампорово“ и „Боровец“ остават до края на сезона"}
{"url": "https://news.bg/world/nyama-postradali-ili-zaginali-balgari-pri-zemetresenieto-v-iran-i-irak.html", "text": "Българските дипломатически мисии в Техеран и Багдат нямат данни за пострадали или загинали българи при земетресението от снощи. Това съобщава официално Министерството на външните работи.Опустошителното земетресение с магнитуд 7,6 по скалата на Рихтер стана вчера на границата на Иран и Ирак. Епицентърът на труса е бил на 204 км североизточно от иракската столица Багдад и на 104 км западно от град Керманшах. По данни на Червения полумесец, около 70 хил. души са останали без жилища. За тях се организират палаткови лагери. Иранският държавен глава Хасан Рохани е разпоредил да се осигури всичко необходимо за пострадалите.По последна информация на външното министерство иранските власти съобщават за най-малко 350 загинали и над 3000 ранени.Вторичните трусове продължават, поради което не се препоръчват пътувания до района.Посолствата на България в Техеран и Багдад са на разположение на българските граждани в района на дежурните телефони: +98 930 568 34 09 - Техеран и +964 7809237587 - Багдад. ", "date": "2017.11.13", "title": "Няма пострадали или загинали българи при земетресението в Иран и Ирак"}
{"url": "https://news.bg/finance/vseki-rabotesht-plashta-poveche-i-vrashta-blizo-polovinata-ot-izrabotenoto-na-darzhavata.html", "text": "5 537 лв. е разходът на човек от населението за година. Така всеки работещ човек плаща повече и на практика в зависимост от ползваните от него акцизни стоки връща близо половината в държавния бюджет. В тази сметка старите дългове набъбват до размер от 3 309 лв. на човек.Нетрадиционният фиш по представената консолидирана фискална програма представиха по време на пресконференция от Института за пазарна икономика.Тази година за 15-ти пореден път институтът предлага на вниманието на институциите алтернативен държавен бюджет.В представения фиш разходите за администрация са в размер на 348 лв. Близо двойно повече плаща човек за отбрана и сигурност 627 лв. Разходите за образование са в размер на 541 лв., а за здравеопазване - 663 лв.Най-висока е сметката плащана за пенсии и осигуровки - 1 841 лв. Сумата за благоустройство и околна среда 329 лв., за транспорт, съобщения и селско стопанство - 834 лв., култура и спорт - 93 лв., лихвите по стари дългове - 102 лв. В сметката се включва и вноската към ЕС - 160 лв.Традиционно Алтернативният бюджет на ИПИ включва идеи за реформи като намаляване на основни данъци и осигуровки, оптимизиране на публичните разходи, повече избор в осигурителните системи, задълбочаване на финансовата децентрализация и други.Тази година към тези идеи е прибавено и постигане на бюджетен излишък, за да се възстанови фискалният резерв на страната поне до предкризисните си нива. Целта е да се осигури буфер за публичните финанси при бъдещи икономически шокове - т.нар. бели пари за черни дни.От ИПИ разкритикуваха  като изтъкнаха, че се пренебрегват препоръки на ЕК. Така правителството предвиждало да вдигне данъците, да харчи излишъка и да формира дефицит. От ИПИ напомнят, че бюджетът като начин на разпределение на публичния ресурс следва да отчита рекордно висок растеж след кризата в Европа.Десислава Николова от ИПИ коментира, че растежът за 2017 г. е доста по-висок от очакванията. \"Към момента последните прогнози са за растеж от около 4%\", посочи Николова и изтъкна, че благоприятната икономическа среда автоматично дава повече приходи в бюджета. Така до октомври месец оценката е за излишък от 2,4 млрд. лв.Тя изтъкна, че същевременно имаме голямо спестяване на капиталови разходи заради бавния старт на европейски проекти. По думите ѝ капиталовите разходи в края на годината са силно надценени. На фона на този висок растеж в същото време имаме придържане към дефицитната политика на фиска. Имаме голям контраст между фискалната политика до 2008 г. и политиката, която имаме последната година. \"Наистина в момента ние нямаме обяснение защо се поддържат тези дефицити и се залагат и за следващите две години. По програмата на правителството се залагат дефицити от 1%\", посочи Николова. Тя припомни, че излишъците са изключително важни и че благодарение на излишъците България избегна фискалната криза.Фокус беше поставен върху реформата в образованието. Според експертите от ИПИ е необходимо в най-кратки срокове да се обвърже финансирането на образованието с постиганите резултати, да се създадат адекватни стимули за привличане на млади и амбициозни учители и реално да се въведе дуалното образование. В противен случай експертите се опасяват, че се наливат пари в нереформирана система.Алтернативният бюджет на ИПИ поставя следните предложения:", "date": "2017.11.13", "title": "Всеки работещ плаща повече и връща близо половината от изработеното на държавата"}
{"url": "https://news.bg/world/naprezhenie-i-raznoglasiya-v-britanskiya-kabinet-za-brekzit.html", "text": "Покачване на напрежението в британското правителство преди важно гласуване на законодателство за Брекзит, след като министри обвиниха Борис Джонсън и Майкъл Гоув в изпращането на \"Оруелски\" (Джордж Оруел - Бел. ред.) тайни искания на премиера Тереза Мей, пише \"Гардиън\".Представители на правителството заявиха, че са втрещени от използвания от външния министър и от министъра на околната среда език в съвместното писмо.С писмото двамата министри - Джонсън и Гоув обтегнаха отношенията си по време на кампанията за лидерство през миналата година, изглежда те целят да притиснат Мей да избере \"твърд\" Брекзит и да ограничи влиянието на някои политици, които подкрепяха Великобритания да остане в ЕС.В писмото те се оплакват от \"недостатъчна енергия\" в процеса по излизане от ЕС и конкретно в някои части от правителствената политика. Те настояват преходният период да не продължава след юни 2021 г., което е в противоречие с позицията на финансовия министър Филип Хамънд.Двамата министри призовават премиера също да накара подчинените си да подкрепят плановете им за Брекзит.Писмото предизвика гневен отговор от поддръжниците на \"мек\" Брекзит, които предполагат, че Мей ще бъде принудена да дисциплинира двамата министри или още повече ще отслаби позицията си, която вече бе изпитана с две министерски оставки ( Прити Пател като министър на международното развитие и Майкъл Фалън като военен министър) и продължаващия натиск от страна на Джонсън и Деймиън Грийн.\"\", отбеляза министър пред изданието, пожелал анонимност., добави министърът.Друг министър каза: \"\".Писмото е разкрито от \"Дейли мейл\" в неделя и е озаглавено \"Само за Вас и Гавин\", като се има предвид шефът на канцеларията на британския премиер Гавин Баруел.В същото време се появява информация, че 40 консерватори в британския парламент - необходими са 48 за организиране на предсрочен вот за лидер на Консервативната партия - са се присъединили към тори, които искат Мей да подаде оставка.", "date": "2017.11.13", "title": "Напрежение и разногласия в британския кабинет за Брекзит"}
{"url": "https://news.bg/politics/nad-2000-iskat-da-se-prisaedinyat-kam-partiyata-na-slavi-trifonov.html", "text": "Желание да участват в политическата инициатива на Слави Трифонов са заявили над 2 000 души. Това съобщава в отворено писмо до медиите шоуменът Слави Трифонов, който преди месец  - образовани, качествени и морални българи, които искат да участват в реална промяна на политическото статукво и начина, по който избираме и контролираме политиците в България.В писмото си Слави Трифонов заявява, че процесът не е завършил - \"защото всеки, който има желание, качества и възможности, би могъл да се включи\".\"Аз лично съм изумен. Оказа се, че българи завършили Йейл, Харвард, Кеймбридж, българи, които имат успешен бизнес навсякъде по света, българи от всички университети в България, българи от целия обществен, политически, професионален и културен живот, изявяват желание да участват в подобен проект. Това е повече от прекрасно и, разбира се, отговорно\", заявява Трифонов и гарантира, че осъзнава тази отговорност.Именно затова той се е свързал с българи, постигнали безусловни успехи, състезавайки се на терена на световната конкуренция, за да се включат и в своеобразна комисия за събеседването. Това, по думите му, са българи, които са преподаватели в най-различни университети в света, успели в различни аспекти и сфери на световния бизнес. \"Защото, уважаеми съграждани, има такива българи\", убеждава Слава Трифонов и посочва, че вече са проведени разговори с много от тях и \"за наше голямо удовлетворение, имаме подкрепата на голяма част от тях\".Трифонов посочва и трите теми, по които ще се проведе събеседването:\"Така че, уважаеми съграждани, ние продължаваме\", завършва писмото си шоуменът. Припомняме, инициативен комитет около шоуто на Слави Трифонов организира подписка с искане за провеждане на референдум през миналата година.  референдумът се проведе заедно с изборите за президент, спечелени от Румен Радев. Именно неговата победа беше мотив Бойко Борисов да подаде оставка отново и така разглеждането на референдума беше допълнително затормозено.Резултатите от гласуването, според ЦИК, , но избирателната активност беше достатъчна, така че въпросите  народното събрание обаче не проявява активност в тази посока.Макар и да оспорва резултатите от гласуването, , на което .Слави Трифонов вече веднъж , където в продължение на дни настояваше народните представители да изпълнят задълженията си. А и ангажиментите, които вече са поели. Припомняме, в деня на оставката си след драматичната победа на президента Румен Радев, лидерът на ГЕРБ Бойко Борисов обяви, че  и ще изпълни волята на народа, въпреки че като цяло мнението в партията не подкрепя идеите за промени.Вследствие на това Слави Трифонов обяви, че създава политически проект, който да обедини всички образовани и честни българи, които искат да участват в реална промяна на политическото статукво и начина, по който избираме и контролираме политиците в България  ", "date": "2017.11.13", "title": "Над 2000 искат да се присъединят към партията на Слави Трифонов"}
{"url": "https://news.bg/regions/postradalite-pri-vzriva-na-gazova-butilka-v-sapareva-banya-ostavat-v-reanimatsiya.html", "text": "Две от жените, пострадали при взрива на газова бутилка в Сапарева баня, остават в тежко състояние. Жената са на около 70-годишна възраст.Те имат широкоплощни, обширни изгаряния, с изгаряния на горните дихателни пътища и инхалация на пушечни газове, съобщиха от УМБАЛСМ \"Пирогов\", където са настанени посрадалите.Трета жена, пострадала при инцидента, е на над 50-годишна възраст. Тя има изгаряния и гръдна травма. Нейните показатели са стабилни.И трите пациентки са настанени в реанимацията на здравното заведение. Те са обект на интензивни грижи.Днес предстои преоценка на състоянието им.Припомняме, около 17 часа вчера, 12 ноември, газова бутилка се е взривила в Сапарева баня. При инцидента пострадаха 4 души, които бяха транспортирани до УМБАЛСМ \"Пирогов\". ", "date": "2017.11.13", "title": "Пострадалите при взрива на газова бутилка в Сапарева баня остават в реанимация"}
{"url": "https://news.bg/crime/politsaite-svalyali-migranti-i-ot-pokrivite-na-vagonite-na-tsentralna-gara.html", "text": "Властите изясняват самоличността на бежанците, които вчера бяха открити в товарен влак на Центалната гара в София.Полицаите се опитват да установят къде и как бежанците са се качили във влаковата композиция. Изяснява се дали те са влезли във влака на територията на страната ни или са преминали с него границата ни с Туриця.Мигрантите са били открити във вагон със скъсан брезент. В хода на акцията полицаите открили и част от бежанците на покрива на влака, което наложи контактната мрежа на БДЖ да бъде спряна за около 1 час и 30 минути.Припомняме, група от 29 нелегални имигранти беше заловена вчера на Централна гара - София. Бежанците бяха задържани при акция на полицията, организирана по подаден сигнал за съмнителни хора на гарата. Чужденците са се предвижвали с товарен влак по направление Турция - Австрия.14 от мигрантите са жени, 9 са мъже, има и 6 деца. По първоначална информация всичките задържани са със сирийски произход. Те обаче нямат документи за самоличност.Ръководителят на СДВР Ивайло Иванов обясни, че полицаите са били насочени към гарата след подаден сигнал за съмнителни лица на територията на гарата. Откритите хора са в добро здравословно състояние. Към момента органите на реда проверяват дали чужденците нелегално са преминали границата с влака или вече имат някакъв статут в страната.Проверка се извършва и на влака. На перона има и камери, записите от които към момента се разглеждат.", "date": "2017.11.13", "title": "Полицаите сваляли мигранти и от покривите на вагоните на Централна гара"}
{"url": "https://news.bg/crime/mvr-prodalzhava-izdirvaneto-na-trimata-obirdzhii-na-bankomati.html", "text": "МВР продължава издирването на тримата мъже, заподозрени за серията от обири на банкомати в страната.Очаква се днес съдът в Дупница да разгледа иска на прокуратурата за постоянен арест спрямо единствения задържан за последния  - Господин Динев, предаде БНТ.Според обвинението на прокуратурата  за взривяването на банкомата. Той помагал на обирджиите и да се измъкнат от местопрестъплението - Динев шофирал лек автомобил, който осигурявал на групата безпрепятственото им измъкване.Припомняме, въпреки организираната , тримата мъже все още се издирват. Те успяха да се измъкнат на полицаите в поле до село Боснек.Красимир Йорданов, Кирил Микев и Тодор Богданов са обявени за национално издирване.Вчера, 12 ноември, главният секретар на МВР Младен Маринов заяви, че тримата мъже са опасни. Според Младенов тримата вече са се опитали и да напуснат страната.Според една от версиите за бягството на тримата обирджии те имат много познати в село Боснек, които са им помогнали да се укрият. Още в петък, 10 ноември, се предполагаше, че Йорданов, Микев и Богданов може да са напуснали страната в посока Сърбия.МВР апелира към гражданите, които имат информация за тях, да сигнализират за това на телефон 112 или в близките районни управления. Анонимността е гарантирана, уверяват от МВР.", "date": "2017.11.13", "title": "МВР продължава издирването на тримата обирджии на банкомати "}
{"url": "https://news.bg/society/politsaite-v-bosilegrad-se-otnasyali-s-lekarite-kato-s-prestapnitsi.html", "text": "\"Тенденциозно е отношението на местната власт в Босилеград. Имало е формално нарушение.\" Това заяви пред bTV посланикът на България в Сърбия Радко Влайков относно случая с .Влайков уточни, че се очаква ясен отговор дали на централно ниво има решение да се действа по този начин, или става дума за самоинициатива на местната полиция.Влайков подчерта, че е получил инструкции да се намери механизъм за провеждането на такива прегледи, за да се осъществява лечение на сънародниците ни там. При такива случаи трябвало да се поиска разрешение от здравния инспекторат в Ниш.\"Искаме Сърбия да спазва върховенството на закона. Чакам отговор от шефа на полицията дали задържането е в духа на добрия тон\", добави още посланикът ни в Сърбия.Влайков изрази мнение, че в случая с арестуваните лекари вероятно става въпрос за нещо, което предварително е подготвено.По думите му действията на властите в Босеград целяли умишлено да се осуетят прегледите, защото за първи път от 8 години здравен инспектор от Ниш идвал в града.Една от задържаните лекари в Босилеград коментира, че към момента на ареста за предглед е имало около 50 души. \"Имаше поне 50 души. Колегата преглеждаше очите на дете за очила, когато полицаите дойдоха. Успя да го прегледа в голяма суматоха.\"\"Аз прегледах 4 пациенти. Настъпи суматоха, прибраха ни документите като на престъпници. След това казаха да отидем с тях и ни натовариха в полицейска кола\", разказва още лекарката.По думите ѝ културният дом е бил обграден с полицаи, все едно властите са издирвали големи престъпници. Лекарката е била 5 часа и половина в ареста, без никакви пояснения.Според жената това е преднамерено организирано акция е цел да не бъдат прегледани сънародниците ни, както и да бъдат уплашени. \"Бих се върнала в Босилеград, стига да няма обструкции\", категорична е лекарката.Припомняме, на 10 ноември, петък, трима български лекари от Първа градска болница бяха задържани в Босилеград. Медиците са преглеждали пациенти в Културно-информационния център в града. Тримата са участвали в хуманитарна инициатива за оказване на медицинска помощ на местното българско население. Лекарите пристигнали си в града към 11 часа. В момента, в който са започнали да преглеждат, на място пристигат полицаи и ги задържат.", "date": "2017.11.13", "title": "Полицаите в Босилеград се отнасяли с лекарите като с престъпници"}
{"url": "https://news.bg/politics/dzhambazki-pravi-sarbite-ludi-zaradi-litsemernata-im-politika-v-bosilegrad.html", "text": "\"Това е политика на етническо прочистване на денационализация. Сърбия иска сънародниците ни да се преместят към Кюстендил. Местната власт ги принуждава да напуснат района, да го обезбългарят.\" Това заяви евродепутатът Ангел Джамбазки пред bTV в коментар по случая със .Джамбазки акцентира върху датата, на която е направена акцията. По думите му на същите тези дни е извършена незаконната окупация на Западните покрайнини през 1920 година.Евродепутатът припомни, че сънародниците ни там са подпомагани от държавата, а Столична община е издавала бюлетин на съгражданите ни.\"Ще ги направя луди сърбите, защото тяхната лицемерна политика няма как да минава. Те ще се научат, че ще спазват всички правила в ЕС. Техните номера няма как да продължат да се случват\", категоричен беше Джамбазки. Той уточни, че както ЕК, така и комисарят по разширяването ще бъдат уведомени, за да влезе това безобразие в следващия доклад за Сърбия.\"Това е скандал, който няма да видите в Африка дори\", допълни той.В коментар за думите на Местан за , Джамбазки заяви, че Местан може да иска много неща, най - вече пред Гьокче и турската република.\"Той поиска да го уважават защото е турчин. Никой на никой не дължи уважение, заради произхода. Аз не го уважавам, защото се крие в турското посолство, защото е ехо на Ердоган. Ердоган поиска санджак в Сърбия, Местан поиска малцинство\", категоричен беше българският евродепутат.\"Местан като е такъв евроатлантик, защо не отиде в посолството в Белгия\", попита още Джамбазки.Относно намерението на ДПС за демонтаж на Патриотите от властта, Джамбазки заяви:\"ДПС могат да искат да управляват и с Далай лама. Няма да им се получи. ДПС са символ на политическата корупция. Те раздаваха порция, баклави и прочие.\"По темата с , Джамбазки заяви, че тя описва част от етническите землища описани след Априлското въстание и Баташкото клане и Гърция не може да има никакви претенции.", "date": "2017.11.13", "title": "Джамбазки прави сърбите луди заради лицемерната им политика в Босилеград"}
{"url": "https://news.bg/crime/skrita-kamera-v-uchenicheska-toaletna-prodalzhava-da-trevozhi-uchenitsi-i-rodoteli.html", "text": "Открита камера в ученическа тоалетна пети ден тревожи ученици и родители. Полицията разследва случая, но никой не знае кой е поставил устройството.\"Според мен става въпрос за неуспешен опит някой да се направи на реалити режисьор. Най-вероятно информацията няма да се използва за порно индустрията, каквито са опасенията, тъй като записът вероятно не е с добро качество\", коментира в ефира на Нова телевизия психологът Младен Владимиров.Родители на ученици алармираха медиите за скрита камера в дамската тоалетна на Природо-математическата гимназия в Стара Загора. Подаден е сигнал и до МВР. Полицията вече разследва случая.Момиче открило камерата случайно през изминалата седмица. Устройството е било скрито в закачалката на вратата. Директорката на училището била в годишен отпуск и до петък учениците не могли да се свържат с нея.Децата се уплашили, че случаят може да бъде прикрит, за да се запази доброто име и реноме на гимназията. Тогава се свързали с общинския съветник Янко Янков.\"Две от ученичките в училище донесоха това устройство. Те не знаеха какво е, но тъй като е пресвяткало, смятаха, че е записващо устройство. Аз видях съвсем малка част от записа, колкото да видя дали има наистина запис или не\", каза пред БНТ директорката на училището Николина Куличева.По нейните думи става ясно, че камерата не е записвала в реално вре. Устройството е ползвало карта памет, на която се записвали видео файловете.След като е открита камерата, полицията претърсва цялата гимназия. Други записващи устройства не са намерени.Майката на ученик в гимназията - Ваня Енева, заяви, че децата се чувстват много притеснени, а родителите се колебаят какви мерки да предприемат.С учениците от ПМГ ще работи психолог, информира още обществената медия. Законът предвижда за тайно поставяне на записващи устройства наказание от 1 до 6 години затвор. Тъй като има възможност извършителят да се окаже непълнолетен, то тогава го грози редуцирано наказание до 1 година затвор, като присъдата може да бъде условна.", "date": "2017.11.13", "title": "Скрита камера в ученическа тоалетна продължава да тревожи ученици и родители"}
{"url": "https://news.bg/crime/v-bansko-otnovo-protestirat-za-vtori-lift.html", "text": "Местните жители на Банско протестират с искане за втори лифт и повече ски писти, съобщава БНР. Те изтъкват необходимостта на курорта от втори кабинков лифт. Организатор на протеста е сдружение \"Бъдеще за община Банско\".Капацитетът на единствената подобна въжена линия не може да поеме количеството туристи през зимния сезон. Георги Икономов - кмет на Банско- смята, че няма нормативна пречка за създаването на втори кабинков лифт. Изграждането на второ такова съоръжение не противоречало на закона, информират Нова.Икономов обясни в ефира на телевизията, че към момента действа старият устройствен план за управление на парк \"Пирин\". Трябвало е той да е приключил до 2014 г. \"В него е забранено изграждането на нови съоръжения. През 2013 г. задвижихме процедура, с която искахме да променим този план. Тя беше докарана почти до финал и трябваше да се приеме от Министерски съвет, но това не се случи. Вече четвърта година този план се бави. Водим и редица дела в съда, което означава, че може би още няколко години няма да бъде приет\", обясни кметът на Община Банско.\"С протеста искаме да напомним, че проблем има и ако не се реши в най-кратки срокове, Банско като курорт губи. Това е абсолютна антиреклама за страната ни\", категоричен е Икономов.Оказва се, че в пиковите часове за лифта се чака повече от 2-3 часа.Природозащитниците обясниха, че проект за втори лифт не съществува нито в стария, нито в новия устройствен план. За да се реши проблемът, те предлагат увеличаване на работното време и капацитета на съоръжението.Петко Ковачев от Института за зелена политика коментира, че \"в момента имаме икономически проблем, а не екологичен\". По неговите думи Банско е на трето място в страната след София и Варна по продажба на имоти от частни съдебни изпълнители.\"Туристическият му бизнес е във фалит поради прекомерно надутия балон през годините. Темата за втория лифт цели да вдигне срутилите се цени на пазара на имоти\", отсече Ковачев.Конфликтът възниква между част от местната общественост и природозащинически организации, които не спират да опитват да стопират приемането на Новия план за управление на Национален парк \"Пирин\", обясняват негодуващи. Към момента екипът на кмета на града пише предложение до Министерския съвет.Общинари искат строителството на втория кабинков лифт да започне още догодина. Това е стара тема в града и местните отдавна чакат реализацията на съоръжението. Жителите на града и представителите на туристическия бизнес изтъкват голямото размиване в популярността на зимния ни курорт в света и невъзможността за развитие на ски зоната.\"Протестът с настояване държавата да вземе решение за изграждане на втора кабинкова линия над Банско е насрочен за 16.30 ч. на входа на курорта, като за кратко ще бъде затруднено преминаването по главния път Симитли - Гоце Делчев\", обяснява Георги Главчев, директор на ски-училището към дружеството- концесионер.", "date": "2017.11.13", "title": "В Банско отново протестират за втори лифт "}
{"url": "https://news.bg/society/uchenichki-se-biyat-v-tsentara-na-varna.html", "text": "Любителско видео показва бой между ученички в центъра на Варна. Инцидентът е станал през почивните дни.Видеото бързо се разпространи в интернет пространството и предизвика остри реакции в социалните мрежи. От заснетите кадри се вижда как ученичка ожесточено нанся удари на друго момиче насред улица в морската ни столица. На видеото се вижда и как децата са заобиколени от свои връстници, но никой не ги разтървава.По първоначална информация до боя се стигнало заради възникнал конфликт между двете ученички. Те били приятелки, но се скарали. Момичето, което нанася удари на връстничката си, е от училище \"Стефан Караджа\". Набитото момиче е от Музикалното училище във Варна. Предполага се и че съучениците на двете момичета организирали срещата помежду им, за да могат двете да разрешат споровете си публично.Началникът на Инспектората по образованието във Варна Венцислава Генова заяви пред Нова телевизия, че е получила любителското видео с посланието \"Вижте това и да видим как се справяте с агресията\". По думите ѝ веднага е била наредена проверка на името на ученичката, проявяваща агресия. \"Проверката в електронната система на управлението показа, че от 15-и септември тя вече е ученичка на друго училище - \"Стефан Караджа\". Директорът на училището веднага представи свое становище с предприетите педагогически мерки\", допълни Генова.Инспекторатът вече е предал сигнала в полицията във Варна. Очаква се и официално становище от Детската педагогическа стая.Според директора на училище \"Стефан Караджа\" Даниела Петкова ученичката е нова в училището - тя започнала там от 15 септември. \"Майка ѝ настояваше да бъде преместена при нас, като сподели, че самото дете е било обект на агресия в предишното училище. Но досега тя не е имала прояви на агресия в училище\", допълни тя.Според училищния психолог Младен Владимиров е редно в този скандал да се разгледат всички гледни точки - всеки, който е извадил телефона си да снима случващото се, също е съпричастен към инцидента. \"Това е гладиаторска битка, която не би се случила, ако нямаше тези окуражаващи викове\", допълни психологът.", "date": "2017.11.13", "title": "Ученички се бият в центъра на Варна"}
{"url": "https://news.bg/crime/protest-v-pamporovo-blokira-glavniya-pat-za-dva-chasa-ezhednevno.html", "text": "Хотелиери, горовладелци и жители на чепеларски и смолянски села излизат на протест днес, съобщава БНР. те са блокирали главният път, който минава през курорта. Хората протестират срещу закриването на пожарната служба в курортния комплекс.За два часа между 9 ч. и 11 ч. централният път ще бъде блокиран. Това ще се случва ежедневно през цялата седмица докато не се намери решение на проблема, заяви кметът на Чепеларе Славка Чакърова. Плановете са блокадата да се случва за 15 минути и след това да се пропускат автомобили.\"Тази районна служба обхваща територията на над 9 горовладелски кооперации. Това са над 100 000 декара гора, частни кооперации. Обслужва 4-5 села. Това са Проглед, Стойките, Широка Лъка, Гела\", изтъкна кметът на Чепеларе.Тя добави, че не на последно място е и хотелската част, която обхваща над 15 000 леглова база. \"Това са хотели, разположени на територията на община Чепеларе и територията на община Смолян, обсерваторията Рожен е на тази територия, кулата \"Снежанка\". Мисля, че това е едно решение, което изобщо не е целесъобразно\", обясни Чакърова.", "date": "2017.11.13", "title": "Протест в Пампорово блокира главния път за два часа ежедневно"}
{"url": "https://news.bg/health/nyama-narusheniya-vav-vma-reshi-voenno-apelativnata-prokuratura.html", "text": "Военно-апелативната прокуратура (ВоАП) също отказа да образува досъдебно производство по повод одитния доклад на Министерството на отбраната във Военномедицинската академия (ВМА).В становището на Военно-апелативната прокуратура се посочва, че се потвърждава постановлението на прокурор от Военно-окръжната прокуратура (ВОП) в София от 7 юни 2017 година, с което беше отказано да се образува досъдебно производство по повод одитен доклад на Министерство на отбраната за оценка на законосъобразността и ефективността на извършените дейности по управление и контрол на бюджетните и други средства за периода от 1 януари 2014 до 31 януари 2017 година на Военномедицинската академия.Според Военно-апелативната прокуратура няма достатъчно данни за извършено престъпление от длъжностни лица от ВМА.В хода на извършения контрол ВоАП е предприела допълнителна лична проверка, защото е било установено, че първоначалната проверка е непълна, а наблюдаващият прокурор не е осъществил необходимия контрол над работата на военния следовател. В хода на предприетата допълнителна проверка ВоАП е изискала нови относими документи и е разпитала различни по длъжност лица.На база на анализа на всички събрани ВоАП смята, че няма данни за извършено престъпление от общ характер от длъжностни лица от ВМА.Постановлението е изпратено на Министерство на отбраната и на ВМА.ВоАП е сигнализирала административния ръководител на ВОП - София за извършването на цялостна проверка на работата на наблюдаващия прокурор Адалберт Кръстев за преценка на основания за ангажиране на дисциплинарната му отговорност с оглед констатираното формално извършване на началната проверка по случая.Припомняме, на 30 октомври  заради медийно разследване, показващо съмнителни връзки при възлагане на обществените поръчки в периода докато Петров е бил на ръководна позиция във ВМА.Припомняме и че на 29 март 2017 г. във Военно-окръжна прокуратура - София постъпи одитен доклад за извънпланова инспекция. Тя е за оценка на законосъобразността и ефективността на извършените дейности по управление и контрол на бюджетните и други средства за периода 01.01.2014г. - 31.01.2017 г. във ВМА. Одитният доклад беше изготвен от Дирекция \"Вътрешен одит\" при Министерство на отбраната.В доклада има констатации както за нарушения на Закона за обществените поръчки (ЗОП), така и за реализиране на значителни икономии през одитирания период от страна на ръководството на ВМА.", "date": "2017.11.13", "title": "Няма нарушения във ВМА, реши Военно-апелативната прокуратура"}
{"url": "https://news.bg/int-politics/tramp-hvali-znachenieto-na-suvereniteta-i-nezavisimostta-pred-asean.html", "text": "В речта си по време на срещата на върха на Асоциацията на страните от Югоизточна Азия (АСЕАН) американският президент Доналд Тръмп подчерта значението на суверенитета и независимостта, посочвайки, че страната му иска нейните партньори в Югоизточна Азия да \"контролират своите собствени съдби и да не бъдат сателити на никого\".Тръмп изтъкна, че е дошъл в региона с \"послание за приятелство и партньорство\" в опит да \"постигна мир, да насърча сигурността и да работя с вас за постигането на истински свободен и отворен Индо-тихоокеански регион\". Той добави, че САЩ са ангажирани с \"централната роля на АСЕАН като регионален форум за цялостно сътрудничество\".Тръмп коментирал също така и икономическото положение в САЩ, заявявайки, че страната му \"напредва наистина брилянтно по отношение на икономиката\", като подчертава постиженията на фондовия пазар след избирането му и безработицата, която била на най-ниското си равнище от 17 години, както и че \"компаниите се връщат обратно в САЩ\".Тези икономически придобивки, продължи той, ще са от полза и за партньорите на САЩ и американските съюзници в Югоизточна Азия, каза той пред световните лидери на форума.", "date": "2017.11.13", "title": "Тръмп хвали значението на суверенитета и независимостта пред АСЕАН "}
{"url": "https://news.bg/health/ognishte-na-ptichi-grip-i-v-pazardzhishko.html", "text": "Регистрираха огнище не птичи грип в село Синитево, област Пазарджик. Огнището обхваща предимно домашни птици от лично стопанство, съобщи БНР.От Областната дирекция по безопасност на храните уведомиха, че всичките птици на диаметър от 3 километра от огнището са ваксинирали. Въпреки това под наблюдение са поставени още 10 села в общината. В зоната под карантина са включени и селища от общините Брацигово и Пещера. От БАБХ - Пазарджик заявиха и че към момента няма други случаи на птичи грип в региона.Припомняме, огнища на птичи грип бяха регистрирани на няколко места в страната през последния месец. Най-голямото огнище беше регистрирано в областите , , ,  и , където бяха умъртвени над 100 хиляди кокошки.", "date": "2017.11.13", "title": "Огнище на птичи грип и в Пазарджишко"}
{"url": "https://news.bg/disasters/407-zhertvi-na-zemetresenieto-v-iran.html", "text": "Броят на жертвите от земетресението в западната иранска провинция Керманшах се е увеличил до 407 души, съобщиха здравните власти на провинцията.Още около 2,5 хил. души са били ранени. В провинция Керманшах е обявен 3-дневен траур.Опустошителното земетресение с магнитуд 7,2 по скалата на Рихтер стана вчера на границата на Иран и Ирак. Епицентърът на труса е бил на 204 км североизточно от иракската столица Багдад и на 104 км западно от град Керманшах.По данни на Червения полумесец, около 70 хил. души са останали без жилища. За тях се организират палаткови лагери. Иранският държавен глава Хасан Рохани е разпоредил да се осигури всичко необходимо за пострадалите.Природното бедствие засегна също така и Ирак, където са рухнали няколко сгради. Там, в района на град Сюлеймания в Иракски Кюрдистан, са загинали 8 души, а повече от 400 са били ранени. Турция е изпратила самолет с хуманитарна помощ.", "date": "2017.11.13", "title": "407 жертви на земетресението в Иран"}
{"url": "https://news.bg/crime/postoyanen-arest-za-sauchastnika-na-trimata-obirdzhii-na-bankomati.html", "text": "Районният съд в Дупница уважи иска на прокуратурата и постанови задържаният за съучастие при Господин Динев да остане в ареста за постоянно.Припомняме, според обвинението на прокуратурата  при взривяването на банкомата. Той помагал на обирджиите и да се измъкнат от местопрестъплението - Динев шофирал лек автомобил, който осигурявал на групата безпрепятственото им измъкване.Ако бъде признат за виновен по това обвинение, Динев може да получи наказание затвор за срок до 10 години, съобщи Нова телевизия.Междувременно МВР продължава издирването на тримата мъже, заподозрени за серията от обири на банкомати в страната. Въпреки организираната , тримата мъже все още се издирват. Те успяха да се измъкнат на полицаите в поле до село Боснек. Красимир Йорданов, Кирил Микев и Тодор Богданов са обявени за национално издирване.През последните дни органите на реда започнаха да проверяват преминаващите автомобили по пътищата около Перник. Полицаите започнаха и да претърсват адреси, свързани със заподозрените.Вчера, 12 ноември, главният секретар на МВР Младен Маринов заяви, . Според Младенов тримата вече са се опитали и да напуснат страната.МВР апелира към гражданите, които имат информация за тях, да сигнализират за това на телефон 112 или в близките районни управления. Анонимността е гарантирана, уверяват от МВР.", "date": "2017.11.13", "title": "Постоянен арест за съучастника на тримата обирджии на банкомати"}
{"url": "https://news.bg/int-politics/voynik-ot-severna-koreya-izbyaga-v-yuzhna-koreya.html", "text": "Войник от Северна Корея е избягал от Демилитаризираната зона, която разделя Северна и Южна Корея и която е най-строго охраняваното място в света. Това съобщиха от щаба на армията в Сеул.Войникът е бил ранен при изстрел от Северна Корея, докато е бягал, се уточнява в изявлението.Според данни на Южна Корея общо 1 418 души са избягали от Северна в Южна Корея през 2016 г., 79% от които са жени.", "date": "2017.11.13", "title": "Войник от Северна Корея избяга в Южна Корея"}
{"url": "https://news.bg/world/transporten-haos-v-atina.html", "text": "Служители на релсовия транспорт в Гърция излизат на протест, съобщи БНР. Работещите в сектора в Атина протестират срещу правителствените намерения за нови приватизации в бранша.По информация на местни медии към момента по основните пътни артерии на столицата в Гърция цари транспортен хаос.Метрото в Атина не работи от снощи, 12 ноември. Очаква се всичките влакове и електрическата железница също да спрат.Припомняме, гръцките работници в сферата на транспорта .През месец май тази година градският транспорт в цяла Гърция обяви безсрочна стачка заради новото споразумение на правителството с кредиторите, планираните икономии и заради новите приватизационни намерения в сектора.Тогава в страната беше затворен достъпът до ключови пристанища, а неработещият градски транспорт остави хиляди хора без алтернатива за предвижване.", "date": "2017.11.13", "title": "Транспортен хаос в Атина"}
{"url": "https://news.bg/press/zmii-po-metar-plaznaha-v-navodnenite-burgaski-sela-darzhavata-shte-si-poiska-obratno-bmf-po-sadeben-pat.html", "text": "Змии по метър плъзнаха в наводнените бургаски селаЗмии са плъзнали в някои от наводнените села в Бургаска област, алармират местни жители.Те все по-често виждали смоци, дълги над 1 метър, по улиците и в дворовете.\"Този смок щях да го сгазя на шосето. Прибрах го и ще го нося вкъщи, жената не се страхува\", разказа 70-годишният дядо Иван от село Ливада.Бойко Борисов: Базите на ЦСКА са си техниБазите на ЦСКА са си на ЦСКА! Думите са на премиера Бойко Борисов след откриването на обновената зала \"Фестивална\", която вече ще се казва \"Асикс Арена\". Генерала бе \"атакуван\" с журналистически въпроси относно \"горещия картоф\" с \"червения клуб\". \"В отношенията между феновете не се меся - отсече Борисов. - Базата на ЦСКА си е на ЦСКА и за нищо друго не може да се използва. Това, което ние трябваше да осигурим - спокойствие и възможности да се развива клубът, ние сме го направили.Ваканция без пари30 безплатни почивки у нас ще бъдат разиграни с томбола. Това предвижда кампанията \"Неочаквана ваканция\" на Министерството на туризма, съобщи пред \"Стандарт\" министър Николина Ангелкова.В жребия могат да се включат всички, които са направили резервация за поне три нощувки в родните курорти в периода извън активните месеци. Целта е да се насърчи вътрешният туризъм. Срокът за участие е до 10 декември, а победителите ще бъдат изтеглени не по-късно от 15 декември. Сайтът, на който ще бъдат обявени наградите и на който ще могат да се регистрират участниците, е www.neochakvanavakancia.bg/. Там са обявени и условията за участие. \"Чакаме ръст в броя на туристите и през зимата с 5-10% след рекордното лято\", заяви Ангелкова.Пробутват ни китайски стоки през ЕС сайтове фантомиПробутват ни китайски стоки през фалшиви европейски сайтове. За подобна практика съобщиха пред \"Монитор\" от Европейския потребителски център (ЕПЦ),. Оказва се, че напоследък все повече зачестяват случаите на опарени българи, които са се подмамили по ниски цени. Най-често поръчките са за спортни обувки и различни уреди като прахосмукачки, скутери и колела. В повечето случаи потребителите заплащат поръчката, но не получават стоката и остават с празни ръце. Така след като разберат, че са се хванали на въдицата, сънародниците ни разбират, че са станали жертва на поредната измамна схема.Роднини на жертвите от Бисер спечелиха дела за половин милионПострадалите при наводнението в с. Бисер започнаха да печелят дела срещу община Харманли - двама души вече са получили обезщетения от общо 570 хил. лв. на първа инстанция. В електронното деловодство на Софийския градски съд се вижда, че става дума за мъже, загубили родителите си в стихията. Още около 30 дела, заведени от близките на пострадалите, са висящи.Борисов обяви победителя в бъдещ търгБойко Борисов планира да даде стадион \"Българска армия\" и тренировъчната база \"Панчарево\" на ЦСКА-София чрез фиктивен търг. Очаква се той да бъде обявен до седмица-две, но по думите на премиера няма да има нужда от наддаване. За спортните съоръжения ще се бори и аматьорският ЦСКА 1948, който също претендира за наследник на автентичния фалирал клуб.Управляваният от Гриша Ганчев ЦСКА-Сф и в момента ползва базите, като по договор плаща наем, но парите не се превеждат в спортното министерство, а се инвестират в самите съоръжения. Спортният министър Красен Кралев пък вече повече от година твърди, че търгът ще е прозрачен и ще спечели този, който даде най-добрата оферта.Държавата ще си поиска обратно БМФ по съдебен пътДни след като Върховният касационен съд отмени спорното арбитражно решение, което позволяваше на собственика на Български морски флот Кирил Домусчиев да не изпълнява клаузите по договора и му спестяваше неустойки за 55 млн. лева, вицепремиерът Валери Симеонов отново обяви, че държавата ще иска да си върне собствеността в компанията. Пред радио Варна той каза, че държавата ще си иска по съдебен ред връщането на дружеството. \"Ще оспорим в съда договора за приватизация на БМФ, а ако оспорването мине, сделката ще бъде призната за незаконна\", обяви Симеонов. Именно той направи публичен казуса с БМФ и стана причина да бъде оспорено и отменено решението на Арбитражния съд към Българската търговско-промишлена палата, който през април обяви, че компанията на Домусчиев не дължи неустойки от 55 млн. лв. за неизпълнение на задължения по договора за приватизация на БМФ, тъй като икономическата криза му е попречила.", "date": "2017.11.13", "title": "Змии по метър плъзнаха в наводнените бургаски села, Държавата ще си поиска обратно БМФ по съдебен път"}
{"url": "https://news.bg/int-politics/sarbiya-ne-na-sanktsiite-sreshtu-rusiya.html", "text": "Сърбия никога няма да се присъедини към санкциите срещу Русия.Това съобщи РИА Новости. Агенцията се позовава на сръбския външен министър Ивица Дачич.Така той коментира възможността за затягане на натиска срещу Русия.В отговор на въпроса дали е възможно Сърбия да се присъедини към санкции срещу Русия \"по искане на Запада\", той отбеляза, че Белград иска да поддържа всестранно сътрудничество и приятелски отношения с Русия в политическата и икономическата сфера, в науката, културата и образованието.Също така според ръководителя на сръбското външно министерство Белград възнамерява да си сътрудничи с Москва по въпросите на отбраната, сигурността и военната индустрия.Той отбеляза, че следователно Сърбия ще остане последователна в своята политика и няма да се присъедини към европейските антируски санкции.\"Освен това се надяваме и искаме премахването на санкциите срещу Русия възможно най-скоро. Разбира се, ние сме изправени пред последиците от нашето решение. Сърбия иска в ЕС, но никога няма да се противопоставим на собствените си национални интереси и никога няма да налагаме санкции срещу приятели \", каза той.По-рано Дачич заяви, че страната му може да остане мост \"между Изтока и Запада\".", "date": "2017.11.13", "title": "Сърбия: Не на санкциите срещу Русия"}
{"url": "https://news.bg/world/hariri-svoboden-sam-shte-se-varna-v-livan.html", "text": "Премиерът на Ливан Саад Харири съобщи в неделя по телевизия \"Ал Мустабал\", че ще се завърне в Бейрут след няколко дни.\"Ще пристигна в Бейрут, за да подам официална молба за оставка на президента на републиката\", каза той.Харири потвърди, че е напуснал страната \"по съображения за сигурност\". Той отрече обвиненията срещу Саудитска Арабия, че кралството се намесва във вътрешните работи на Ливан. Според премиера Саудитска Арабия \"е била и остава приятел на ливанците\".Решението му да напусне поста Харири обясни желанието си да \"защитава интересите на Ливан\". \"По време на предстоящата среща с президента Мишел Аун ще обсъдя начините за разрешаване на кризата\", каза бившият премиер. \"Ако искат да откажа оставка, принципът на ливанския неутралитет трябва да се спазва стриктно\", посочи Саад Харири.Той отиде в Рияд на 3 ноември с работно посещение, но на следващия ден неочаквано обяви оставката си, заявявайки, че животът му е в опасност. Като основна причина за своето заминаване Харири нарече \"намесата на Иран и неговите съучастници в лицето на шиитската партия\" Хизбула \"във вътрешните работи на страната\".", "date": "2017.11.13", "title": "Харири: Свободен съм! Ще се върна в Ливан"}
{"url": "https://news.bg/world/noviyat-star-prezident-na-sloveniya.html", "text": "Сегашният президент на Словения Борут Пахор спечели втори мандат, предаде АП.Той събира 53% подкрепа срещу бившия комик Марян Шарец, сочат почти окончателни резултати.Пахор е започнал политическата си кариера, когато Словения е била част от Югославия. Бил е председател на парламента, евродепутат, премиер, преди да бъде избран за президент през декември 2012 г.Известен е и с прякора \"Краля на Инстаграм\" заради честото си присъствие в социалните мрежи.Той измина около 700 километра по време на президентската си кампания, като през цялото време публикува снимки и видеоматериали.", "date": "2017.11.13", "title": "Новият стар президент на Словения"}
{"url": "https://news.bg/int-economics/holandtsi-pravyat-vyataren-park-v-rumaniya.html", "text": "Мега вятърен парк ще се появи в Румъния. Зад проекта стоят холандски инвеститори.Това съобщават местни медии.Холандската група NERO Renewables иска да построи в Румъния три вятърен парка с 362 турбини и общ инсталиран капацитет от 1 GW. Така той с 400 MW ще е по-голям от капацитета на вятърния парк Fantanele-Cogealac, който понастоящем е най-големият в Европа ,Цената на проекта се оценява на €1,4 млрд., съобщава местната Profit.ro.Проектантът предложи на холандското правителство да приеме проекта в Румъния, така че Нидерландия да може да постигне целта си за възобновяема енергия за 2020 г.Развитието на трите парка, разположени в Югоизточна Румъния, в Констанца и в окръг Бузау, трябва да започне през 2019 г. и те да влязат в експлоатация през 2021 г.Групата регистрира своето местно дъщерно дружество NERO Renewables Romania в началото на октомври. Групата покани също шест европейски компании да представят оферти за доставка на турбини за проекта в Румъния.", "date": "2017.11.13", "title": "Холандци правят вятърен парк в Румъния"}
{"url": "https://news.bg/regions/detsa-zad-volana-4-zaginali-i-94-raneni-nepalnoletni-vodachi.html", "text": "Само за първите 8 месеца на настоящата година децата, загинали при катастрофи, са 20, а ранените 641.От тях загиналите непълнолетни, качили се зад волана, са 4, а ранените 94. В това число влизат и инцидентите с деца, карали велосипед. Това обобщава Нова телевизия.Според психолози основната причина децата да сядат зад волана е желанието за изява и себедоказване, но често вина за това имат и родителите.Едва 16-годишен Иван загинал, докато шофира.\"Той много пъти е шофирал. Баща му искаше да го научи\", споделя майката Цветана.На 16 години умира и Трайчо. Докато шофира от Бургас до София микробус със 17 нелегални мигранти.\"Мръдвал е някой път, когато съм оставял ключовете\", признава бащата, запитан дали синът му е шофирал и преди.Иван и Трайчо попадат в черната статистика на загиналите непълнолетни зад волана. И двамата загубили контрол. Трайчо самокатастрофирал по време на среднощния преход.\"Все повече сме свидетели на непълнолетни, които управляват МПС, без да имат право\", коментира и кметът на село Литаково Даниел Дилов. \"Много са и случаите, когато детето кара, а родителят седи от другата страна\".Майката на Иван признава грешката, че са давали на сина си да шофира. Тази грешка обаче родителите я забелязали чак след трагедията. Но си взели поука и нямало да дават на останалите си 5 деца да шофират, докато не вземат книжка.", "date": "2017.11.13", "title": "Деца зад волана: 4 загинали и 94 ранени непълнолетни водачи"}
{"url": "https://news.bg/world/izstrelyaha-tovarniya-korab-signus.html", "text": "Товарният кораб \"Сигнус\" на компанията \"Орбитал Ей Ти Кей\" беше изстрелян към Международната космическа станция (МКС), предаде АП.Изстрелването беше насрочено за събота, но беше отменено заради навлизане на самолет в зоната на стартовата площадка. Корабът ползва ракета-носител \"Антарес\". Изстрелването беше от о-в Уолъпс.\"Сигнус\" превозва 3200 кг товар.", "date": "2017.11.13", "title": "Изстреляха товарния кораб \"Сигнус\""}
{"url": "https://news.bg/world/arabskata-liga-se-sabira.html", "text": "Външните министри на арабските страни ще се срещнат в неделя в централата на Арабската лига, предаде АП.Тази среща ще се състои на фона на войната на думи между големите противници в Близкия изток - Саудитска Арабия и Иран.Форумът се провежда по искане на Рияд. Поводът е изстреляната към Рияд на 4 ноември ракета към от подкрепяните от Иран йеменски бунтовници хуси, която саудитците успяха да свалят.", "date": "2017.11.13", "title": "Арабската лига се събира"}
{"url": "https://news.bg/world/antonio-tayani-eur60-mlrd-e-tsenata-na-brekzit.html", "text": "€60 млрд. е цената на Брекзит. Това става ясно от интервю на председателя на Европейския парламент Антонио Таяни.Той не пропусна да предупреди, че ако Великобритания откаже да плати сумата, то тя ще бъде поета от гражданите на ЕС.Все пак датата март 2019 г. е ориентировъчна, ако бъде постигнато споразумение.Другите препъни камъни са правата на гражданите на ЕС, охраната на границата и т.н.Таяни призова Великобритания да каже дали иска норвежки или швейцарски модел на отношения.", "date": "2017.11.13", "title": "Антонио Таяни: €60 млрд. е цената на Брекзит"}
{"url": "https://news.bg/world/silen-trus-lyulya-kosta-rika.html", "text": "Силен трус люля Коста Рика, предаде Ройтерс.Агенцията се позова на Геофизичния институт на САЩ.Земетресението е било с магнитуд 6,8 по Рихтер.Епицентърът е бил на 71 км югозападно от столицата Сан Хосе на дълбочина 10 км.", "date": "2017.11.13", "title": "Силен трус люля Коста Рика"}
{"url": "https://news.bg/world/gartsiya-zalaga-na-kazinata.html", "text": "Правителственият план за решаване на всички нерешени въпроси на пазара на хазартните игри е на дневен ред, съобщава в. \"Катимерини\".До вторник парламентът ще приеме изменения относно договора между праввителството и държавната лотария (ОПАП) за преместването на казиното \"Парнита\" (Parnitha) по-близо до Атина. От финансовия министър Евклид Цакалотос се очаква да обяви и промени в данъчния статус на казината, плановете за нови казина на островите Крит и Миконос и лицензионният режим за онлайн хазартни услуги.Източници казват, че промените в данъчния статус на казината са основен приоритет. Основната цел е да се намалят данъчните ставки, така че разрешението за казино в Елинико - което е необходимо за развитието на парцела на старото летище в Атина - да стане по-привлекателно за инвеститорите. Правителството осъзнава, че данъчните ставки от над 22% служат като възпиращ ефект за големите инвеститори, като същевременно заплашват устойчивостта на съществуващите казина.Данъчната основа на гръцките казина варира от 22% до 35%, но новата система на облагане вероятно ще има фиксирана ставка за игрите във всички казина в страната.На по-късен етап министерството ще издаде нови лицензи за нови казина на остров Крит и Миконос, които ще подобрят тези туристически дестинации и ще покрият голям пазар на посетители, основно от чужбина - източник на приходи, който досега не е бил използван. Съществуват и планове за отнемане на разрешения от казина, които имат загуба или не привличат интересите на инвеститорите.Третата намеса на пазара ще се отрази на онлайн игрите. Основната идея е да принудят доставчиците на услуги да получат интернет адрес в рамките на Гърция, така че гръцките участници, които се опитват да влязат в своите уеб сайтове, ще бъдат пренасочени към гръцката страница (.gr). Това ще ги постави под юрисдикцията на гръцките власти.", "date": "2017.11.13", "title": "Гърция залага на казината"}
{"url": "https://news.bg/regions/magliva-sutrin-no-slantse-v-ponedelnik.html", "text": "В сутрешните часове в Горнотракийската низина ще е мъгливо. Ще духа умерен, на север от планините до силен южен вятър. Вечерта вятърът ще отслабва, в Западна България и ще утихне. Ще бъде топло, с максимални температури - между 15° и 20°, северно от планините и по-високи. За София максимална - около 17°.Това съобщават от НИМХ към БАН.Атмосферното налягане е значително по-ниско от средното за месеца и още ще се понижава.В планините ще е предимно облачно и мъгливо. Ще има валежи от дъжд, над 2200 метра - сняг, по-значителни в крайните южни планински райони. Ще духа силен, по високите и откритите части бурен вятър от югозапад. Максималната температура на височина 1200 метра ще е около 10°, на 2000 метра - около 5°.По Черноморието облачността ще е по-често значителна, но ще е почти без валеж. Ще духа умерен до силен южен вятър, който до вечерта ще отслабва и ще се ориентира от югоизток. Максималните температури ще са 16-19°, температурата на морската вода е 13°-14°. Вълнението на морето ще е 1-2 бала, на север - до 3.", "date": "2017.11.13", "title": "Мъглива сутрин, но слънце в понеделник"}
{"url": "https://news.bg/world/dzho-baydan-nyama-da-se-kandidatiram-za-prezident.html", "text": "Бившият вицепрезидент Джо Байдън заяви, че няма да участва през 2020 г. в надпреварата за Белия дом, съобщи АП.Не съм сигурен, че това ще бъде правилното решение за мен, каза политикът.Не правя нищо за участие в състезанието, не търся привърженици, не събирам пари, не говоря с никого, но нещо трябва да се случи, продължи той.Байдън вече се е борил за номинацията за президент от Демократическата партия през 1988 година и 2008 година.Преди изборите през 2016 г. участието му активно се обсъждаше, но той реши да се откаже, защото през май 2015 г. синът му Бо умря от рак.Сегашният президент на САЩ Доналд Тръмп вече не изключи, че ще бъде преизбран за втори мандат.", "date": "2017.11.13", "title": "Джо Байдън: Няма да се кандидатирам за президент"}
{"url": "https://news.bg/int-politics/tramp-obyavi-che-imal-chudesni-otnosheniya-s-duterte.html", "text": "Американският президент Доналд Тръмп обяви, че има \"чудесни отношения\" с колегата си от Филипините Родриго Дутерте, описвайки първата им двустранна среща като \"много успешна\".Говорейки в кулоарите на срещата на върха на Асоциацията на страните от Югоизточна Азия (АСЕАН), Тръмп добавил, че се насладил на прекараното време във Филипините и похвали Дутерте за ролята му при организирането на срещата на АСЕАН.Срещата между двамата беше една най-очакваните по време на срещата на върха на лидерите на АСЕАН в Манила, като правозащитни организации притиснаха Тръмп да предприеме твърде линия спрямо Дутерте заради неговата кървава война срещу наркотиците, при която бяха убити хиляди хора. \"Ние сме ваш съюзник. Ние сме важен съюзник\", Дутерте уверил Тръмп, макар че в петък обяви пред руския президент Владимир Путин, че Филипините искат да купуват оръжие от Русия.Когато журналист попитал Тръмп дали ще повдигне въпроса за правата на човека по време на срещата между двамата, Дутерте избухнал: \"Това не е прессъобщение. Това е двустранна среща.\" Говорител на правителството на Филипините по-късно заявил, че правата на човека не са били обсъждани по време на срещата между двамата държавни ръководители. От своя страна говорителят на Белия дом Сара Сандърс посочила, че темата е била спомената бегло. По-рано американският президент подчерта, че \"постигнахме голям напредък в търговията\", подчертавайки, че са били подписани сделки на стойност 300 млрд. долара по време на 13-дневната му обиколка в Азия. Той обеща да направи изявление при завръщането си в САЩ относно \"търговията, Северна Корея, както и много други неща\".", "date": "2017.11.13", "title": "Тръмп обяви, че имал чудесни отношения с Дутерте "}
{"url": "https://news.bg/crime/kmetat-na-bansko-iska-pomosht-ot-neno-dimov-za-vtori-lift.html", "text": "Кметът на Банско - Георги Икономов внесе в Министерство на околната среда и водите искане за приключване на приключване на започнатата през 2013 г. процедура по частично изменение на сега действащият План за Управление на Национален парк \"Пирин\". Това става ясно от официално съобщение на Министерство на земеделието, храните и горите.Мотивите на Икономов да се обърне към министър Нено Димов с въпросното искане са няколко. По мнение на кмета на Банско необходимостта да се започне построяването на втори кабинков лифт в Ски-зона Банско е сериозна, а това може да се случи само след промяна на сега действащият план за Пирин, към момента планът забранява изграждане на нови лифтове в Ски-зоната.Освен това приемането на новия план, разработван близо 5 години, е блокирано от съдебни дела, чието окончателно решаване по всяка вероятност ще продължи дълго във времето. Като друг свой довод Икономов посочва, че \"явните атаки срещу построяването на втори кабинков лифт не издържат на никакви разумни доводи и навеждат на мисълта, че става дума за обслужване на чужди интереси\".Воден от тези мотиви, кметът Георги Икономов с официално писмо поиска от министър Нено Димов да бъде приключена процедурата по изменение на сега действащият План за управление на Национален парк \"Пирин\" и да предложи тя да бъде одобрена от Министерски съвет.Припомняме, днес местни граждани и представители на туристическия бизнес излизат на протест. Жители на Банско протестират с искане за втори лифт и повече ски писти. Природозащитниците обясниха, че проект за втори лифт не съществува нито в стария, нито в новия устройствен план. За да се реши проблемът, те предлагат увеличаване на работното време и капацитета на съоръжението.По мнение на екоорганизациите проблемът за общината не бил екологичен, а икономически.", "date": "2017.11.13", "title": "Кметът на Банско иска помощ от Нено Димов за втори лифт"}
{"url": "https://news.bg/regions/sobstvenik-planira-stroezh-pred-vratata-na-zhilishten-blok-v-sofiya.html", "text": "Блокиран е достъпът на столичани до домовете им в жилищен блок в кв. \"Павлово\". Собственик на реституиран парцел постави ограда около терена и затвори достъпа до блока, информира bTV.Наследникът на собственици, които са били обезщетени за построяване на блока е успял да си върне двора на баба си. Сега възнамерява да строи.Пространството е било отчуждено преди 1989 година, за да бъде построен блокът. Хората, които имали имоти на това място, са били обезщетени. През 90-те наследниците получили възможност да върнат обезщетението на държавата и да вземат терените на техните предци.Живеещите в блока, някои от които са и собственици на апартаментите, построени върху тези отчуждени терени, питат как, защо и кой е разрешил този поземлен имот да се появи във вече урегулиран поземлен имот.Нотариалните ни актове са от 1996 г. Откупили сме право на строеж, допълнително сме плащали средства за озеленяване, казаха собствениците на апартаменти. Хората са притеснени, че ограниченият достъп до входа не позволява до там да отиде нито пожарна, нито линейка.Подадени са жалби още от началото на тази година до председателя на Столичния общински съвет и до главния архитект, на които все още няма отговор.Ситуацията е определена като абсурдна и от кмета на район \"Витоша\" инж. Теодор Петков.\"В заповедта пише, че той връща някакво обезщетение. Ще изискаме тази преписка от Министерството на финансите, за да видим как са се случили всички тези обезщетения, какво е плащано. Чувам от хората, че реално стойността на това, което е платено, към тогавашния курс на долара е било около 200 долара\", отбеляза той.По същия начин е върнато и пространството от другата страна на блока в същия столичен квартал \"Павлово\". Там се очаква върху паркинга да се строи жилищна сграда. На мястото има и къща, която се пада на ъгъл. Преди години тя се разширила с още няколко метра. Разстоянието от разрешената пристройка до блока е не повече от два метра, описват потърпевши.", "date": "2017.11.13", "title": "Собственик планира строеж пред вратата на жилищен блок в София"}
{"url": "https://news.bg/world/bryuksel-nalozhi-sanktsii-i-orazheyno-embargo-na-venetsuela.html", "text": "Европейският съюз наложи забрана за продажба на оръжие на Венецуела и санкции на представители на правителството на латиноамериканската държава, за да окаже натиск върху президента Николас Мадуро, съобщава АП.Още през миналата седмица посланиците на страните членки на съюза взеха решение за налагане на оръжейно ембарго.Днес решението беше потвърдено на среща на външните министри на ЕС в Брюксел.То включва също замразяване на активи и рестрикции за пътуване, засягащи представители на правителството на Венецуела. ЕС спира продажбата на военно оборудване, което може да бъде използвано за репресии или следене на венецуелци.В съобщение на ЕС се казва, че мерките могат да бъдат отменени, като това ще зависи от реакцията на Мадуро във връзка с исканията за повече демокрация в държавата.В четвъртък САЩ наложиха финансови санкции на десетима настоящи и бивши представители на венецуелските власти заради корупция и злоупотреба с власт.", "date": "2017.11.13", "title": "Брюксел наложи санкции и оръжейно ембарго на Венецуела"}
{"url": "https://news.bg/int-politics/ima-alternativa-na-nezavisimostta-na-kataluniya-omekna-puchdemon.html", "text": "Бившият президент на Каталуния Карлес Пучдемон обяви, че е отворен за \"различни отношения\" с Испания и че все още е възможно да се намери решение на кризата, което не включва независимост на Каталуния.В интервю за белгийския вестник \"Соар\", публикувано днес, сваленият от поста каталунски политик обвини управляващата испанска Народна партия на премиера Мариано Рахой за възраждането на настроенията за независимост сред каталунците.Пучдемон, заедно с още четирима регионални министри, е изправен пред евентуално екстрадиране в Испания по обвинения в противодържавна дейност, бунт и злоупотреба с публични средства. В момента той се намира в Белгия. През уикенда той коментира, че правителството в Мадрид е навредило на демокрацията и обяви, че обвиненията срещу него няма да послужат за справедливост, а за \"отмъщение\".", "date": "2017.11.13", "title": "Има алтернатива на независимостта на Каталуния, омекна Пучдемон"}
{"url": "https://news.bg/politics/gerb-ochakvat-zlatniya-prast-na-ninova-za-davnostta-pri-privatizatsiyata.html", "text": "От ГЕРБ правят допълнение в Конституцията заради отпадане на давността при престъпления, свързани с приватизацията. Изменението ще бъде в член 31, като се създава алинея 8 с текст:\"\"Това стана ясно от думите на председателя на правната комисия Данаил Кирилов по време на представянето на резултатите от работата на правния екип по отношение на премахване на давността на престъпленията по време на приватизацията в централата на партията. Той уточни, че са били обсъдени повече от 5 варианта как да бъде направено това.За начална година е приета 1992 г., защото тогава е приет първият приватизационен закон.Кирилов отбеляза, че днес има около 20 държавни дружества, които са в забранителния списък за приватизация.Кирилов обясни и че имало много производства, погасени по давност, и това облекчава много виновните лица. С промяната ще има възможност да се довършат започнати разследвания. С изменението няма да се завеждат нови наказателни дела.По думите на Кирилов при взимане на решението е изследвано и Решение 12 на Конституционния съд.\"Смятаме, че изменението, което предлагаме, ще постигне най-стабилния и конституционно съобразен резултат във връзка с предишни опит\", добави той.Според експерт има основните пропуски в закона за приватизацията, приет през 1992 г. Такъв пропуск са многото органи, които сключват и контролират сделките.Друг пропуск е създаване на преференции за Работническо-мениджърските дружества (РМД). Те са имали възможност не при равен старт с другите участници да изплащат задълженията по сделките, като изплащат 10% кеш при сключване на сделките, а останалите с други финансови инструменти.В списъка на лицата, които учредяват РМД, но няма срок кога могат да участват в приватизацията. Тук знакова е сделката с \"Кремиковци\", като 1998 е искано да се приватизира дружеството, отказано е, но година по-късно МС одобрява сделка с дружеството \"Дару Металс\" с оборот 2 млн. долара. Малко по- късно държавата погасява задълженията на \"Кремиковци\" в размер на 183 млн.лв. на частното дружество с пари на данъкоплатците, разказа още експертът.1,280 млрд. лева до 2001 г. държавата разплаща задълженията, като е получила 1 долар по сделката.Десислава Атанасова отбеляза, че ще предложат на всички парламентарни групи промяната, в това число и на Корнелия Нинова, която по онова време е била действащ приватизатор.През 1997 г тя е визирана като нов член на съвета на директорите на \"Техно импорт-експорт\", и като член на съвета на директорите на дружеството на \"Техноимпекс\", като сменя там Спас Панчев, сега депутат от БСП.Атанасова припомни, че според декларацията на лидера на БСП пред Сметната палата тя притежава над 65 000 лева от продажба на акции в \"Техноимпекс\".Дали БСП ще се пребори със съвестта на собствения си лидер и ще подкрепи ГЕРБ в това начинание, запита депутатът от ГЕРБ. Очакваме златния пръст на Корнелия Нинова при събирането на подписите за промени в Конституцията, категорична беше Атанасова.От ГЕРБ очакват предложението им да бъде подкрепено от ДПС, Обединените патриоти и партия \"Воля\".Промените ще бъдат внесени веднага след политическите консултации на ГЕРБ с другите групи. Необходими са подписите и подкрепата на ¼ от народните представители. Ще се търси максимална подкрепа. Ако БСП не ги подкрепи, ще се търси подкрепа на 2/3 от народните представители.", "date": "2017.11.13", "title": "ГЕРБ очакват златния пръст на Нинова за давността при приватизацията"}
{"url": "https://news.bg/politics/pravoslavnite-hristiyani-v-balgariya-nay-liberalnite-v-iztochna-evropa-i-evraziya.html", "text": "Мнозинството православни християни в Източна Европа заявяват, че жените имат отговорност пред обществото да раждат деца, въпреки че православните християни в бившите съветски републики е малко по-малко вероятно от онези в другите европейски страни с голямо мнозинство православни да поддържат този възглед.Това става ясно от ново изследване на американския изследователски център Pew за нагласите на православните християни в страни от Източна Европа и бивши съветски републики.По-малко православни в региона - въпреки че все пак имат значителни дялове в повечето страни - казват, че съпругата трябва винаги да се подчинява на съпруга си, или че когато работните места са оскъдни, мъжете трябва да имат повече права за работа от жените. А още по-малко изтъкват, че идеалният брак е този, в който съпругът печели пари, а съпругата се грижи за децата и дома.Като цяло православните християни в Румъния са склонни да имат по-традиционни възгледи за половите роли в сравнение с православните християни в други части на Източна Европа. Приблизително две трети или повече посочват, че жените дължат на обществото да раждат деца, че съпругите трябва да се подчиняват на съпрузите си и че мъжете трябва да имат повече права за работа от жените във времена на висока безработица.За България данните са следните: 76 процента от анкетираните смятат, че жените имат отговорност към обществото да раждат деца. На въпроса трябва ли съпругата да се подчинява винаги на съпруга си, само 22 на сто от българите отговарят положително, което е най-ниското равнище от всички страни, в които е проведено проучването (България, Сърбия, Гърция, Румъния, Босна, Русия, Армения, Грузия, Молдова, Украйна, Беларус, Естония, Латвия, Казахстан.) За сравнение, в Румъния цели 72 процента от православните смятат, че съпругата трябва винаги да се подчинява на съпруга си.На въпроса дали мъжете трябва да имат повече права от жените по отношение на работните места, когато има висока безработица, България отново заема едно от най-ниските равнища, като само 26 процента са съгласни мъжете да са с предимство пред жените в това отношение. И тук румънците са с най-консервативни нагласи, като цели 66 процента смятат, че мъжете следва да имат повече права от жените.На въпроса дали идеалният брак е този, в който съпругът печели парите, а съпругата се грижи за децата и дома, пак България е на първо място от всички страни по негативни отговори, като само 15 процента отговарят положително на този въпрос. Тук обаче не се забелязват резки амплитуди, като и в останалите страни голямото мнозинство от анкетираните е отговорило отрицателно. Най-много, 32 процента, са отговорили положително в Армения, следвани от Украйна с 31 процента.Православните жени подкрепят повече правата на жените в сравнение с мъжете. В повечето страни жените е по-малко вероятно в сравнение с мъжете да се съгласят, че съпругата трябва да се подчинява на съпруга. И в няколко страни жените е по-малко вероятно от мъжете да се съгласят, че мъжете имат по-големи права за наемане на работа в сравнение с жените, особено когато работните места са оскъдни.Но жените не винаги повече подкрепят либералните позиции по отношение на ролите на половете. В по-голяма част от изследваните страни жените е почти толкова вероятно, колкото мъжете да се съгласят, че имат социална отговорност да раждат деца. Жените също така поравно с мъжете е вероятно да се съгласят, че традиционният брак, при който жените са главно отговорни за домакинските задачи, докато мъжете печелят пари, е идеален.По отношение на проблемите на околната среда и климата, както и на хомосексуалността, православните християни до голяма степен са обединени във възгледите си. Повечето източноправославни християни подкрепят опазването на околната среда, дори за сметка на икономическия растеж. А огромното мнозинство от православните християни изтъкват, че хомосексуалността не трябва да бъде насърчавана от обществото, като Гърция е изключение в това отношение.България е на второ място след Гърция. Докато в Гърция само 45 на сто от участвалите в допитването са посочили, че обществото не трябва да приема и да окуражава хомосексуалността, в България са го сторили 59 на сто от участвалите. В Армения са най-категорични - 98 процента са против хомосексуалността да бъде приемана от обществото.По други въпроси православните християни са разделени. Когато става въпрос дали абортът трябва да бъде легален, например, в много от страните има смесени възгледи, като бившите съветски републики изразяват по-голяма опозиция на легализирането на аборта от онези в други страни.В България православните християни са най-либерални от всички страни по този въпрос - само 14 процента от запитаните са се обявили за забрана на абортите.Относно еднополовите бракове, във всички изследвани страни православните масово им се противопоставят, като в България 78 на сто са се обявили срещу тях. Арменците и по този въпрос са най-консервативни - 96 процента са срещу тях.", "date": "2017.11.13", "title": "Православните християни в България - най-либералните в Източна Европа и Евразия"}
{"url": "https://news.bg/world/23-darzhavi-ot-es-polozhiha-osnovite-na-evropeyski-otbranitelen-sayuz.html", "text": "Външните и военни министри на 23 страни членки на ЕС подписаха документ в Брюксел, с който се полагат основните на европейски отбранителен съюз, съобщават ДПА и \"Синхуа\".23-те страни членки обявиха намерението си да създадат Постоянно структурно сътрудничество в сферата на отбраната - Permanent Structured Cooperation (PESCO), което ще позволи на държавите да си сътрудничат по-тясно в отбранителния сектор.Окончателно решение за поставяне начало на военен съюз се очаква на срещата на върха на ЕС през декември.Участието е доброволно и поради тази причина не всички страни членки са се подписали.Ирландия, Португалия и Малта все още решават дали да се присъединят. Дания и Великобритания, които имат специален статут да подбират политиките, в които искат да участват, не се очаква да се присъединят.Решението показва, че Европа се насочва към независимост в отбраната вместо да разчита само на НАТО.ЕС подчерта, че PESCO е допълнение към НАТО, тъй като 22 от 28-те страни членки на ЕС членуват в алианса.", "date": "2017.11.13", "title": "23 държави от ЕС положиха основите на европейски отбранителен съюз"}
{"url": "https://news.bg/world/amerikanski-milioneri-se-podpisaha-sreshtu-namalyavaneto-na-danatsite.html", "text": "Повече от 400 американски милионери и милиардери са се подписали в писмо против намаляването на данъците на най-богатите американци. Те се обявяват против републиканския данъчен план, съобщава \"Маркет Уоч\".Писмото е подписано от милиардера Джордж Сорос, Бен Коен и Джери Грийнфилд и филантропа Стивън Рокфелер. Документът ще бъде изпратен до Конгреса тази седмица.\"Призоваваме за противопоставяне на всяко законодателство, което още повече изостря неравенството\", е записано в писмото на милионерите.\"Данъчната реформа трябва да бъде, най-малкото, неутрална по отношение на приходите - без да се използват трикове като динамичен скок. Ние сме сериозно загрижени, че намаляването на приходите би довело до дълбоко съкращаване на критични услуги като образованието и здравеопазването и би възпрепятствало способността на нацията да възстанови инвестициите си\". Пише още в подписаното писмо.Боб Крандал, основателят на American Airlines, също е подписал документа. \"Мисля, че намаляването на данъците е пълен абсурд\", изтъква милиардерът. ", "date": "2017.11.13", "title": "Американски милионери се подписаха срещу намаляването на данъците"}
{"url": "https://news.bg/world/frantsiya-zapazi-malchanie-v-pamet-na-zhertvite-na-terora-ot-2015-g.html", "text": "Франция почита паметта на жертвите при терористичния акт в Париж. На днешната дата преди точно 2 години 130 души бяха убити и над 400 бяха ранени при .\"Минаха две години, но Париж продължава да помни\", заяви кметът на Париж Ан Идалго в публикация в социалните мрежи, предаде АФП.Президентът на Франция Еманюел Макрон положи венци на шестте места, където преди точно 2 години нападателите убиха 130 души и раниха стотици - около националния стадион \"Сен Дени\", концертната зала \"Батаклан\" и около барове и ресторанти.Семействата на жертвите се присъединиха към хората, почитащи паметта на близките им. Всички с минута мълчание почетоха жертвите от кървавото нападение преди 2 години.В небето в Париж бяха пуснати много балони, които да напомнят на близките на загиналите, че Париж е съпричастен със загубата им.Припомняме, атаките буквално разтърсиха Франция. В страната беше обявено , което продължи почти 2 години - до подписването на новия Закон за борба с тероризма.Междувременно около 7 000 полицаи продължават да следят за терористична дейност - по улиците на Париж продължава антитерористичната акция \"Сентинел\", в която органите на реда охраняват уязвими места като туристически горещи точки и други.Според проучване над 90% от гражданите на Франция се страхуват от нов терор.", "date": "2017.11.13", "title": "Франция запази мълчание в памет на жертвите на терора от 2015 г."}
{"url": "https://news.bg/bulgaria/stranata-ni-se-vklyuchva-v-ukrepvaneto-na-otbranata-na-es.html", "text": "България се присъедини към 22 държави членки на ЕС, подписали съвместна нотификация за стартиране на Постоянно структурирано сътрудничество (ПСС) в областта на отбраната, съобщиха от външното ни министерство.По-рано стана ясно, че 23 страни членки подписаха документ в Брюксел, с който се полагат основите на европейски отбранителен съюз.Официалната церемония се състоя в рамките на Съвет \"Външни работи\", който се проведе в Брюксел. От българска страна нотификацията бе подписана от вицепремиерите Екатерина Захариева и Красимир Каракачанов.Постоянното структурирано сътрудничество има за цел да съдейства за развитието на отбранителните способности на държавите членки, включително чрез създаване на Европейски фонд за отбрана за финансиране на конкретни проекти. ПСС демонстрира решимостта за засилване на европейската сигурност и отбрана в отговор на новите геополитически предизвикателства.Военните и външните министри на ЕС също така обсъдиха напредъка в изпълнението на Глобалната стратегия на ЕС в областта на сигурността и отбраната. Дискутираха и възможностите за по-нататъшно развитие на сътрудничеството с НАТО, включително в областта на борбата с тероризма.България приветства предприетите стъпки за реализиране на Глобалната стратегия чрез стартирането на ПСС. Трябва да развием тази инициатива по възможно най-прозрачния, всеобхватен и амбициозен начин, за да допринесем за повишаване сигурността на ЕС и да съдействаме за засилването на способностите на НАТО, заяви Захариева.Министрите на външните работи обсъдиха подготовката на предстоящата на 29-30 ноември 2017 г. в Абиджан Среща на върха ЕС-Африка, която има за цел да засили политическите и икономическите връзки между двата континента. Първите дипломати на ЕС подчертаха важността на провеждането на срещата и изразиха подкрепа за водещите теми в дневния ред - инвестиране в младежта и създаване на заетост, мир и сигурност, миграция и др.Външните министри на 28-те проведоха и дебат по стратегическата комуникация, като подчертаха важността на работата за противодействие на дезинформацията, но и за излъчването на позитивни послания и разясняване на ползите от провежданите от ЕС политики. Постигането на реални резултати в областта на стратегическата комуникация изисква да бъде намерен правилният географски баланс, необходимото финансиране и съответните експерти, заяви българският външен министър.Преди началото на Съвет \"Външни работи\" Захариева и министърът на външните работи на Швеция Маргот Валстрьом бяха домакини на работна закуска с министъра на външните работи на Македония Никола Димитров и вицепремиера Буяр Османи.Димитров представи усилията на новото правителство на Македония за внасяне на нов импулс в процеса на европейската интеграция на страната чрез ускоряване на реформите и установяване на добросъседски отношения.", "date": "2017.11.13", "title": "Страната ни се включва в укрепването на отбраната на ЕС"}
{"url": "https://news.bg/comments/ostavkata-na-hariri-prelyudiya-kam-nova-voyna.html", "text": "Превземането на Деир аз-Зор от сирийските сили в петък, подпомогнати до голяма степен от войските на Хизбулла, въоръженото крило на Иран в Ливан, не е просто падането на последната крепост на Даеш в Сирия. Това е и кулминацията на успеха на иранския проект за сигурна и директна връзка между Техеран и Бейрут, през Ирак и Сирия. И разбира се, обещанието за успех на хегемонния план на Техеран за целия регион. Една aмбиция, която републиката на моллите ще успее да удовлетвори отвъд границите на възможното.Първо, благодарение на грешките на Джордж Буш, който дестабилизира иракското конфесионално равновесие, изкарвайки сунитския Саддам Хюсеин извън битката, без да му намери заместник. След това, като се възползва последователно от войните в Сирия и Ирак срещу ислямския халифат, за чието поражение допринесе, благодарение на мащабната подкрепа на Русия. И накрая Иран се възползва от една квази-импотентност на Запада, който никога не е успявал да превърне реалното си военно усилие в Сирия в политическо предимство. Това пише в редакционна статия френското издание Le Point.Той повече не можеше да търпи \"разрушителното задушаване\"Виждайки сунитското влияние, маргинализирано или смазано в повечето страни от Леванта - с изключение на Йордания - лидерите на Саудитска Арабия, докато правеха зрелищна антикорупционна чистка в редиците на своите елити, искаха да покажат, че отказват да видят как Ливан пада без изстрел в кесията на иранските шиити.Ето защо ливанският министър-председател Саад Харири нямаше друг избор, освен да обяви от чужда страна, че е решил да подаде оставка. Едновременно защото рискуваше в собствената му страна да го сполети съдбата на баща му Рафик Харири, убит от Хизбулла през 2005 г., и особено защото, както каза самият той, вече не може да противостои на \"разрушителното задушаване\" на Ливан от иранската държава. \"Задушаване\", което ще се засили през следващите седмици заради завръщането на бойци от Хизбулла в страната, по-силни от победата им над Даеш и свръхвъоръжени благодарение на Иран.Без Харири и неговата партия властта остава куцаСаад Харири застана начело на ливанското правителство преди една година, благодарение на споразумение между различните деноминации и многобройните партии в страната. Споразумение, сключено под егидата на Саудитска Арабия и без Техеран да може да го разкритикува. Балансът по принцип беше осигурен от присъствието на президентa Мишел Аун, съюзник на подкрепяната от Иран шиитска групировка Хизбулла , и на сунитът Харири, който да води правителството.Но ако министър-председателят в първите месеци от мандата си показа решителност, включваща разоръжаване на милициите на Хизбулла, той претърпя такъв натиск от страна на Аун и неговите про-ирански агенти, че накрая сам се отказа. За най-голямо неудоволствие на Рияд. Дори наскоро даде съгласие Ливан да изпрати посланик в Дамаск, което е eдин от начините да се признае легитимността на Башар ал-Асад, признат и подкрепян от шиитския свят и руснаците, но все още оспорван от саудитците и Запада.Натискайки Харири да подаде оставка, Саудитска Арабия ясно показа, че няма да приеме Ливан да последва съдбата на Ирак или Сирия. Рияд разчита на факта, че без Харири и неговата партия властта става все по-колеблива. И знаейки склонността на ливанците към нескончаеми пазарлъци, саудитците могат да се надяват, че Хизбулла и нейните съюзници няма да затънат в търсенето на някакъв невероятен правителствен баланс. Освен ако не решат да преминат към сила.И тогава вероятно ще има нова война.", "date": "2017.11.13", "title": "Оставката на Харири - прелюдия към нова война?"}
{"url": "https://news.bg/world/biznesmeni-iskat-strategicheski-bombardirovach-tu-160-da-bade-prevarnat-v-chasten-svrahzvukov-samolet.html", "text": "Богати бизнесмени от Близкия изток, Австралия и Гърция са поискали руската компания \"Туполев\" да превърне стратегически бомбардировач Ту-160 в частен свръхзвуков самолет.Това съобщи водещият проектант на руската компания Валерий Солозобов, цитиран от руски медии., каза Солозобов, цитиран от ТАСС.Според инженера проектът е осъществим.По думите му компанията може да конструира свръхзвуков бизнес самолет в близко бъдеще, допълвайки, че ще бъде малък по размер, с голям обсег на летене и ще е с до 25 места.Солозобов обаче добави, че превръщането на Ту-160 в пътнически самолет може да е наистина много скъп проект и труден, тъй като някои от решенията за бомбардировача са секретни.До момента компанията е отхвърлила всички подобни молби.", "date": "2017.11.13", "title": "Бизнесмени искат стратегически бомбардировач Ту-160 да бъде превърнат в частен свръхзвуков самолет"}
{"url": "https://news.bg/int-politics/rusiya-se-podgotvya-za-yadrena-ili-himicheska-ataka.html", "text": "Руски войски, разположени близо до крайбрежието на Черно море, са провели учения, разработвайки сценарий, при който Русия е нападната с химическо или ядрено оръжие. Това обявиха от руското военно министерство, цитирани от руските медии.Разгърнати на територията на три руски региона между Черно и Каспийско море, в ученията са участвали повече от 5000 войници.Подготвяйки се за сценарий, при който Русия е атакувана с \"оръжия за масово поразяване от хипотетичен враг\", войниците са били облечени в специални костюми срещу химически атаки и газови маски.Подразделения, специализирани в химическите оръжия, са били разположени в Краснодарския и Ставрополския край, докато най-малко 100 военнослужещи в съседния Ростовски край са започнали паралелно учение по обеззаразяване. Подобни учения са били проведени от руски войски близо до Армения през уикенда.Били са разположени също така мобилни лаборатории и разузнавателни превозни средства, които могат да засичат следи от радиоактивност и химикали и потенциално да елиминират химическа или ядрена заплаха.През последните седмици руските ядрени сили изстрелват ракети и извършват полети в очевидни офанзивни мерки за сценарий за конфликт. Руските военни обещаха да тестват междуконтиненталната си ракетна система \"Сармат\" преди края на годината.Преди дни руският военен министър Сергей Шойгу обяви, че НАТО разработва използването на ядрени оръжия близо до западните граници на Русия, но не предостави доказателства за твърденията си.", "date": "2017.11.13", "title": "Русия се подготвя за ядрена или химическа атака"}
{"url": "https://news.bg/world/nyama-postradali-nashi-boytsi-pri-atentata-v-kandahar.html", "text": "Няма пострадали български военнослужещи при атентат с кола-бомба в провинция Кандахар, Афганистан, съобщиха от министерството на отбраната.Атентатът е станал в провинция Кандахар, Афганистан на 13 ноември. Терористичният акт е на разстояние над 11 км от базата, където е дислоциран българският военен контингент.Припомняме, 34-ият български контингент в Афганистан е в състав от над 100 военнослужещи. В неговата структура са включени национален елемент, група за охрана, екип от съветници и щабни офицери в щаба на мисията на НАТО.", "date": "2017.11.13", "title": "Няма пострадали наши бойци при атентата в Кандахар"}
{"url": "https://news.bg/bulgaria/falshivite-novini-sa-informatsionna-bolest-predupredi-mariya-gabriel.html", "text": "Откритият диалог е ключ към решението на проблема \"фалшиви новини\".Това заяви еврокомисарят по цифровата икономика и общество Мария Габриел, която даде началото на обществена консултация и обяви създаването на експертна група на високо равнище относно фалшивите новини.\"В основата на моите действия стои защитата на правото на гражданите на качествена информация, което е един от фундаментите на нашата демокрация\", заяви при откриването на форума Мария Габриел.\"\", каза тя на специална конференция в Брюксел.Фалшивите новини са пряка заплаха към устоите и ценностите на нашето демократично общество. Te пряко атакуват доверието между хората, между гражданите и тези, които те са избрали, поясни еврокомисарят.Според Габриел фалшивите новини и широко разпространеното недоверие към медиите пряко влияят върху качеството на нашия обществен живот, на отношенията между гражданите, води до ерозия на демократичните ни системи.В епоха на големи сътресения, на продължаващи политически разделения, на липса на доверие към институциите, фалшивите новини директно атакуват нашите европейски ценности и позволяват популистките послания да се разпространяват като гангрена в нашето общество, добави тя и поясни, че фалшивите новини са глобално явление.По думите й близо 1,3 милиарда интернет сайта позволяват ежедневно на 3,7 милиарда потребителя да обменят информация, да търгуват и да общуват помежду си с невиждан интензитет в историята на човечеството. През 2016 г. всеки един от двама европейци е ползвал социалните медии за повече от един час на ден, разкрия еврокомисарят.Габриел цитира наскоро проведено проучване на BBC в 18 страни, според което 79% от запитаните са изразили загриженост за това, че не могат да различат фалшивите от верните новини., изтъкна Габриел.Според нея Европейският съюз вече работи по мерки, които касаят фалшивите новини, като работната група East Stratcom или като засилване на борбата срещу незаконното съдържание в интернет.Първо, започваме с онлайн обществено допитване, което ще продължи до средата на февруари. Това допитване ще даде възможност на всички вас - граждани и заинтересовани страни, да изразите своето мнение, да дадете предложения, да бъдете чути, продължи тя.Същевременно реших да създам експертна група на паритетен принцип, на високо равнище, за да събера безпристрастно представители на всички заинтересовани страни, от света на медиите, на гражданското общество, от академичните среди, платформите - всички, каза още Габриел. ", "date": "2017.11.13", "title": "Фалшивите новини са информационна болест, предупреди Мария Габриел"}
{"url": "https://news.bg/int-politics/turski-zagovor-sreshtu-gyulen.html", "text": " е смятан от Турция за организатор на неуспешния опит за преврат от юли 2016 година. Анкара отдавна безуспешно се опитва да изиска по официален път екстрадирането на живеещия в изгнание в САЩ духовник.Германски медии цитират информация на \"Уолстрийт джърнъл\", според която в средата на декември миналата година в Ню Йорк се е състояла среща между , който тогава е бил вече номиниран за съветник по националната сигурност, и официални турски представители. На този разговор била обсъдена възможността Гюлен тайно да бъде изведен от САЩ с частен самолет и после да бъде интерниран в специалния затвор на турския остров Имралъ, където от дълги години се намира и . NBC и \"Уолстрийт джърнъл\" твърдят, че турската страна е искала да проучи дали Флин, след като официално поеме поста си на съветник в Белия дом, би им помогнал да получат каквото искат.Свидетели: имало е таен планТези разкрития били направени от специалния американски следовател Робърт Мълър, който разпитал четирима души за проведената среща в Ню Йорк. Именно от тях явно е узнал за евентуалното наличие на тайни договорки между Турция и бившия американски съветник по въпросите на националната сигурност, пише \"Зюддойче Цайтунг\". А \"Франкфуртер Алгемайне Зонтагсцайтунг\" добавя друг важен детайл: бившият шеф на ЦРУ Джеймс Улси разказал, че на въпросната среща през декември 2016 в Ню Йорк, на която бил привлечен от Майкъл Флин, е ставало дума за операция под прикритие, целяща да изведе Гюлен от САЩ.Неизвестно остава дали наистина са били плащани някакви пари от турска страна и как точно е реагирал Флин на исканията от Анкара. Адвокат на Флин отхвърли обвиненията като несъстоятелни.Анкара го е правила и преди По същия начин реагира и турското посолство във Вашингтон, което обяви твърденията на американските медии за \"грешни, смехотворни и безпочвени\". От посолството заявиха освен това, че Турция никога не би използвала незаконни средства, за да постигне екстрадиране на Гюлен от САЩ. Само че Анкара и друг път е действала така, припомня в тази връзка \"Франкфуртер Алгемайне Цайтунг\" (ФАЦ) - когато през февруари 1999 г. агенти на турските тайни служби отвлякоха укриващия се в Кения Абдулах Йоджалан. Преди това турската страна беше заплашила Сирия, че ако не откаже убежище на Йоджалан, турски войски ще нахлуят в Сирия. Така на шефа на ПКК му се наложи да премине през половин Европа, за да се озове накрая в Найроби, където намери убежище в гръцкото посолство. След като напусна сградата на посолството, а не е изключено да е бил принуден да я напусне, той беше заловен от турски специални части, които незабавно го прехвърлиха със самолет в Турция.Разбира се, САЩ не са Кения, иронично коментира ФАЦ и добавя, че ако турските тайни служби не успеят да приложат подобна хватка, както спрямо Йоджалан, е твърде вероятно турското правосъдие да осъди Фетхуллах Гюлен задочно. В такъв случай враг номер едно на днешна Турция ще е принуден да прекара остатъка от живота си в едно откъснато от света имение в Пенсилвания, из чиито гори понякога се срещали и мечки.", "date": "2017.11.13", "title": "Турски заговор срещу Гюлен?"}
{"url": "https://news.bg/politics/bsp-ne-e-predala-na-arhivite-vazhni-stenogrami-za-nachaloto-na-prehoda.html", "text": "БСП не е предала на държавния архив стенограмите от ключови пленуми на Централния комитет на БКП от 1989 година, предаде bTV.Непосредствено след падането на Тодор Живков от власт Политбюро решава да отмени порционните пари за \"червения\" апарат. Системата е въведена през 1962 г. и е йерархизирана. В продължение на 27 години член на ЦК е вземал по 900 лв за храна на месец, а кандидат-член - по 700 лв. без индексацията. Тези суми най-често се равняват на 10 стартови заплати.Най-много е получавал бившият лидер на комунистическата партия, но в документите не е посочено каква е била сумата.\"Става дума за една нова класа, която е дошла да замести буржоазната класа, но тя де факто се е конструирала като една нова буржоазия с много повече привилегии\", коментира началникът на архива доц. Михаил Груев.До 1989 г. висшата номенклатура е имала и привилегията да разполага с обслужващ персонал - \"да поддържат слугини или, както се нарича по-лицеприятно - домашни помощнички, за сметка на бюджета през Управлението за безопасност и охрана (УБО)\", уточняват от архивите.Архивистите са открили неочаквано, че БСП не е предала за съхранение документите, разкриващи истината за събитията непосредствено след 10 ноември 1989 г.Заради страх от обществено недоволство решението от 22 ноември 1989 г. е секретно и остава в тайна. Неизвестни за историята се оказват и детайлите около падането на Живков.От БСП са отказали да отговорят на въпрос на bTV защо стенограмите не са предадени.", "date": "2017.11.13", "title": "БСП не е предала на архивите важни стенограми за началото на прехода"}
{"url": "https://news.bg/bulgaria/izgorya-avtobus-na-razgradskiya-teatar-unishtozheni-sa-tehnika-i-dekori.html", "text": "Автобус на разградския театър се запали на път към Карнобат, предаде БНТ.Актьорите са пътували към града, за да представят тази вечер хитовата си постановка \"Годеж\" пред карнобатската публика. Инцидентът е станал след разклона за село Риш днес в следобедните часове.Докато пътували, актьорите са усетили миризма на нафта, видели са и пушек от двигателя. Шофьорът е успял да отбие встрани от пътя, но пламъците вече били обхванали автобуса.Актьорите са успели да слязат и никой не е пострадал.Докато пристигнат противопожарните екипи, автобусът е изгорял напълно. Унищожено е сценичното оборудване, също и озвучителната техника.По първоначални данни причината за пожара е техническа неизправност в двигателя. Автобусът е 20-годишен.", "date": "2017.11.13", "title": "Изгоря автобус на разградския театър, унищожени са техника и декори"}
