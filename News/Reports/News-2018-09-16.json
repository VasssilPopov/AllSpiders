{"url": "https://news.bg/world/florans-vze-15-zhertvi-v-sasht.html", "text": "Ураганът Флорънс взе 15 жертви в САЩ, предадоха световните информационни агенции. Загиналите са от щатите Северна и Южна Каролина.Въпреки че силата на бедствието отслабва, властите предупредиха, че опасността не е отминала.Флорънс бушува от седмица и наложи евакуацията на милиони.След удара на стихията около 930 000 домове и предприятия в градовете от източното крайбрежие на САЩ останаха без ток. По данни на CNN, най-малко 770 000 сгради в Северна Каролина са без ток, а в Южна Каролина - над 130 000.По време на урагана бяха повалени дървета, повредени пътища и друга инфраструктура.", "date": "2018.09.16", "title": "Флорънс взе 15 жертви в САЩ "}
{"url": "https://news.bg/int-politics/okolo-500-dushi-protestirat-v-sankt-peterburg-sreshtu-pensionnata-reforma.html", "text": "Около 500 души излязоха на протест срещу пенсионната реформа в Санкт Петербург, пише \"Комерсант\", позовавайки се на \"Ехото на Москва\".Митингът няма официално разрешение от властите. Той е срещу повишаването на пенсионната възраст. Участниците в акцията от 13 часа започнаха шествие от площад \"Ленин\".Те планират да дойдат до Свердловската градина, където да проведат разрешен митинг заедно с дължителите на лихви, предаде \"Фонтанка.ру\". Според изданието, на акцията присъстват около хиляда души.Сред участниците е бившият председател на Екатеринбург Евгений Ройзман и бившият депутат на Държавната дума Дмитрий Гудков.В навечерието на 15 септември градската прокуратура предупреди организаторите на акцията за недопустими нарушения на законодателството. Както заявиха от ведомството, във връзка с комунална авария на площад \"Ленин\" провежданото мероприятие \"може да постави под заплаха здравето на неговите участници\". Като алтернативна площадка за акцията на митингуващите бе предложен конкретен парк.Руският вестник припомня, че аварията на водоснабдителната мрежа на площад \"Ленин\" стана на 6 септември. Заради ремонта местните власти не разрешаваха провеждането на протестна акция на 9 септември, която бе анонсирана от опозиционния политик Алексей Навални.Протестиращите все пак се събраха на площада. Акцията завърши с мащабни арести. От полицията не съобщават за точното число на задържаните. По данни на медиите, в полицейските коли се оказаха над 600 души.Припомняме, последните промени, предложени от президента на Русия Владимир Путин, са  вместо на 63. Ала 5-годишното увеличение на възрастта за пенсиониране на мъжете ще остане, за да се пенсионират на 65 години.", "date": "2018.09.16", "title": "Около 500 души протестират в Санкт Петербург срещу пенсионната реформа"}
{"url": "https://news.bg/world/video-pokazva-prihvashtaneto-na-izraelski-raketi-v-siriya.html", "text": "В интернет бяха публикувани кадри от прихващането на израелски ракети от сирийската противовъздушна отбрана (ПВО).По-рано беше съобщено, че Сирия е отблъснала ракетна атака на военновъздушните сили на Израел в покрайнините на международното летище в столицата Дамаск. По предварителни данни, няма загинали и ранени, като експлозиите са предизвикали само материални щети.Израелската армия отказа да коментира информациите, че стои зад нападението.Израелските въоръжени сили многократно нанасяха ракетни удари по различни позиции в Сирия. През септември бяха ударени военни обекти в Тартус и Хама.Сирия и Израел формално са в състояние на война от 1973 г., но въоръжени стълкновения бяха изключително редки преди избухването на гражданската война в Сирия.", "date": "2018.09.16", "title": "Видео показва прихващането на израелски ракети в Сирия"}
{"url": "https://news.bg/int-politics/parvi-mestni-izbori-ot-2011-a-se-provezhdat-v-siriya.html", "text": "Гласуването на първите местни избори от 2011 г. насам се провежда в районите, контролирани от сирийското правителство.Над 40 000 кандидати се състезават за 18 478 места в управителните тела на провинциите на страната, отбелязва сирийската държавна информационна агенция САНА.Изборите се провеждат, докато насилието в северозападната провинция Идлиб приковава вниманието на международната общественост. Правителството на Асад и неговите съюзници започнаха офанзива срещу провинцията, въпреки предупрежденията на ООН, че това може да доведе до хуманитарна катастрофа.Сирийските военни, подкрепяни от Русия и Иран, започнаха \"контратерористична операция\" в контролираната от бунтовниците провинция след провала на срещата на върха в Астана на трите страни, които се изявяват като гаранти на мирния процес (Русия, Иран и Турция).Междувременно турският външен министър Мевлют Чавушоглу обяви, че турският президент Реджеп Тайип Ердоган ще разговаря с руския си колега Владимир Путин утре (17 септември) в още един опит да се постигне политическо решение на кризата в Идлиб.", "date": "2018.09.16", "title": "Първи местни избори от 2011-а се провеждат в Сирия"}
{"url": "https://news.bg/crime/dvama-motoristi-zaginaha-v-nedelya-do-obed.html", "text": "Двама мотористи загинаха в неделя до обяд, когато в около 20 града в страната се провежда събор в памет на жертвите на пътя.Единият е 43-годишен мотоциклетист, който се забил челно в ТИР в Хаинбоаз. Загинал е на място, пише \"24 часа\".Инцидентът е станал около 12,00 часа край великотърновското село Мишеморков хан. По първоначални данни моторът се движел с висока скорост по планинския път, когато внезапно и рязко навлязъл в лентата за насрещно движение. Той се ударил в 20-тонния камион с българска регистрация. Товарното возило влачило десетки метри мотора. 43-годишният моторист е от Севлиево.Часове след произшествието движението беше само в едното платно, регулирано от екипи на полицията, но вече е възстановено.Другият моторист загина след сблъсък с кола във Враца. Шофьор на \"Опел астра'\" при опит за ляв завой по булеварда отнел предимството на идващия насреща моторист. При жестокия сблъсък рокерът излетял на метри.Линейката пристигнала бързо, но 31-годишният мъж вече бил в безсъзнание. Малко по-късно е издъхнал.Според запознати, починалият е активист на рокерския \"Враца мото клуб\". На всички събори е демонстрирал много добър опит в управлението на моторите, моторджиите го признавали за майстор.Шофьорът, отнел предимство, е бивш служител на КАТ. Той е тестван с дрегер за алкохол, но полицаите отказаха да споделят дали пробата е положителна.", "date": "2018.09.16", "title": "Двама мотористи загинаха в неделя до обед"}
{"url": "https://news.bg/world/granichar-v-sasht-ubi-chetiri-prostitutki.html", "text": "Американски граничар е бил арестуван в щата Тексас по подозрение, че е убил четири жени, съобщават американските медии.Полицаи са започнали да издирват Хуан Давид Ортис в град Ларедо, след като пета жена е успяла да избяга от него и е потърсила помощ от местната полиция.Ортис, който е работил в граничната полиция през последните 10 години, първоначално избягал, но по-късно бил арестуван на хотелски паркинг.Имената на четирите жертви не се разкриват. Полицията само уточни, че те са работили като проститутки.Шерифът на окръг Уеб Мартин Куелар отбеляза, че полицията смята, че Ортис е действал сам.\"Окръгът и градът могат да бъдат сигурни, че имаме сериен убиец в ареста\", коментира шерифът.Две от жертвите са били открити по-рано този месец в затънтен район край междуградски път, а третата и четвъртата жертви са били намерени в същия район през последните дни.42-годишна жена е била открита ранена в четвъртък, но е починала в болница.Окръжният прокурор Исидро Аланис определи убийствата като \"ужасяващ случай\" и потвърди, че на Ортис ще му бъдат повдигнати обвинения за убийство и отвличане.Аланис уточни, че причината за смъртта е подобна за всички четири жени, които според властите са убити в рамките на две седмици, като разследващите се опитват да установят мотива за убийствата.", "date": "2018.09.16", "title": "Граничар в САЩ уби четири проститутки"}
{"url": "https://news.bg/comments/zamestvashto-ili-dopalvashto-zdravno-osiguryavane-tova-e-vaprosat.html", "text": "Промяната в здравноосигурителния модел ще се състои, това е сигурно. Само не е сигурно кога. В момента тече общественото обсъждане на двата варианта за осъществяването й, предложени от екипа на здравното министерство. Първият вариант предвижда демонополизация на здравната каса, вторият надграждане на системата с допълнително осигуряване. Да предлагаш увеличение на здравноосигурителната вноска в предизборна обстановка, в каквато вече се намираме, е по-скоро опит за проучване на нагласите, отколкото сериозно намерение. От МЗ се застраховаха, че промените ще влязат в сила от 2020-а година (евентуално). Опозицията вече настръхна и се обяви против увеличаването на здравната вноска, което вещае безплодни дебати в парламента, ако проектът бъде внесен за гласуване. В такива случаи обикновено надвива статуквото.Покрай срещите на министър Ананиев за проучване на нагласите започнаха да излизат подробности по проекта за реформиране на здравноосигурителния модел, появиха се и ревизираните му версии. Преобладаващото мнение е, че първият вариант е по-радикален, а вторият по-адаптиран към нашите условия.Нароченият за по-адаптиран вариант предвижда въвеждане на задължително застраховане, лимит на сумата, която НЗОК ще плаща за болнично лечение, и по-висок официален копеймънт (регламентирано допълнително заплащане). Държавните служители, полицаите и др., на които в момента държавата поема здравното осигуряване, ще плащат сами допълнителните си здравни осигуровки. От МЗ твърдят, че за пенсионерите и социално слабите ще бъдат заделени средства в бюджета. За момента не е ясно обаче кой ще поеме допълнителните застраховки на децата.Оптимистичната прогноза на здравното министерство е, че при този модел ще влязат повече средства в системата, ще се осигури по-добър контрол на разходите и ще спрат плащанията \"под масата\". Според прогнозни изчисления на МЗ, при допълващото осигуряване пациентите ще внасят около 900 млн. лв. на година допълнително. Или здравната вноска се запазва 8% и към нея всеки е длъжен да сключи здравна застраховка, с която да доплаща лечението си, на база 2% доходите си. Така Касата ще финансира лечението в болница до определен лимит, над който разходите се поемат от застрахователните компании. Или - влизаш в болница, НЗОК плаща 85 % от сумата за лечението ти, а останалите 15 % си ги плащаш ти, но официално, чрез допълнителната си здравна застраховка. За сметка на допълващото осигуряване ще бъдеш освободен от таксата за престой. Разбира се, твоя грижа са и т. нар. \"екстри\" като избор на екип, ВИП стая и др. Дотук всичко сочи към увеличаване на разходите на здравноосигурения.От министерството уверяват, че при този модел контролът над разходване на средствата ще е троен, защото ще бъде осъществяван от пациента, касата и застрахователите. За възможностите за контрол на Касата сме скептични, ако се има предвид ежегодното доплащане на надлимитна дейност на болниците. Как пациентът ще \"управлява\" разходите сме чували неведнъж, дори има система за SMS известяване при некоректна стъпка на здравно заведение (която работи ли всъщност?). Надеждата е в застрахователните компании, които биха могли да контролират разходите (поне надлимитните).Съвсем естествено допълващият модел среща по-сериозна подкрепа сред медиците, тъй като гарантира вливането на още пари в системата, която от години се определя като \"недофинансирана\". Дебатите около допълващото осигуряване обаче показват, че застрахователите имат някои резерви. Те са свързани основно с ценообразуването на болниците. Според тях, ако то не е прозрачно не може да бъде остойностен рискът, който поемат. Ако се влеят допълнителни пари в болниците, без да се контролират цените на услугите им, просто ще им се създаде по-голям комфорт. На подобно мнение са и представителите на пациентски организации, според които е нелепо да наливаш допълнителни средства в сфера, в която системно се краде и няма ефективен финансов контрол. Точно за затягане на контрола се обяви и финансовият министър Владислав Горанов, който още при старта на дебатите обяви, че за него заместващият модел, с демонополизация на НЗОК, без допълнителна тежест за здравноосигуряващите се е по-приемлив. Той обаче се застрахова, че ако не бъде постигнат консенсус (какъвто не се задава) ще бъдат направени само \"фини настройки\", с цел по-добър финансов контрол.Радикалният модел предвижда демонополизация на НЗОК със запазване на 8-процентната здравна осигуровка. Пациентът сам ще избира къде да бъдат насочвани парите от здравната му осигуровка - към касата или към частен застраховател. Този вариант се определя като по-рисков, защото би се създала административна система, която е още по-трудна за управление, а възможността за контрол от страна на пациента липсва. Освен това при невъзможност да се съберат здравните вноски ще се мултиплицират съществуващите и в момента нерегламентирани плащания. Идеята за демонополизиране на НЗОК е добра, но при ограничен пазар, какъвто е нашият, разпределянето на и без това недостатъчните средства би застрашило съществуването на т. нар. допълнителни каси.Предложеният БДЖ модел за общинските болници, които да минат под шапката на областните, също не среща подкрепа. Според тях това няма да реши проблема с дълговете им и ще доведе до закриването на здравни заведения. Това всъщност е отдавна предизвестена смърт, за която никой управляващ досега няма кураж да поеме отговорност.Логично е преди да се обсъждат нови модели на здравно осигуряване да се остойностят медицинските дейности, включително и медицинският труд, за да е регламентирано за какво точно плащаме. Проектите не гарантират по-висока събираемост на здравните вноски и тежестта отново е върху онези по-малко от 2 млн. души, които са изрядни данъкоплатци. Иначе казано, който е плащал ще плаща повече, без особени гаранции, че качеството на здравното му обслужване ще се подобри.Промените касаят предимно болничната помощ, извън рамките му остава извънболничната и спешната. Слаб опит за оптимизиране на профилактиката е предложението да се увеличи размерът на здравната вноска на пациенти, които пренебрегват профилактичните си прегледи и изследвания.Разчетите на здравното министерство се базират на данни от 2017-а година, а новият модел на здравно осигуряване би влязъл в сила през 2020-а, ако бъде приет. Опитът ни показва, че когато става дума за непопулярни мерки, никоя политическа сила не бърза да поеме отговорност. Затова и \"дебатите\" по проектите за промяна на здравноосигурителния модел у нас не са нищо повече от буря в чаша вода.", "date": "2018.09.16", "title": "Заместващо или допълващо здравно осигуряване - това е въпросът"}
{"url": "https://news.bg/society/patriarhat-blagoslovi-balgarite-za-1125-g-ot-preslavskiya-sabor.html", "text": "\"Да бъдем честити и ние, че сме потомци на тези славни мъже и достойни българи, за които този ден беше абсолютно важен. Бог да благослови всички, които празнуват днешния ден\".Този благослов отправи към българите патриарх Неофит по време на честванията за 1125-та годишнина от обявяването на Преслав за столица на България, съобщи БНР.Тържествата започнаха с благодарствен молебен в Дворцовата базилика в Националния историко-археологически резерват \"Велики Преслав\".В молебена се включиха българският патриарх Неофит, митрополити от Светия синод, архимандрити от Сърбия и Украйна и църковен хор.Негово светейшество призова единството, което сме показали при празнуването на началото на съборния живот на православната ни църква, да бъде водещ принцип занапред. Само чрез съборното единство между църквата и народа, държавата е просперирала през вековете, утвърждавайки се върху Христовото учение до днес.Патриарх Неофит каза, че съвременниците ни трябва да бъдат изпълнени с признателност към тези славни мъже, организирали Църковно-народния събор в Преслав преди 1125 години. За предците ни този ден е бил от огромно значение. На нас носи вдъхновение, допълни Негово Светейшество.Честването на 1125-та годишнина от Преславския църковно-народен събор във Варненската и Великопреславска епархия започна с литургия в Катедралния храм \"Успение Богородично\" във Варна.По-рано Варненският и Великопреславски митрополит Йоан обясни защо тази годишнина е толкова важна за българите и за православието: \"В църковно отношение се взема решение за езика на богослужението да бъде славянобългарски език и за изграждането на вътрешната система на църквата\".\"Казваме, че \"Съединението прави силата\", а в ранно християнската държава, народ и църква са обединени в единодействие чрез съборността в Светата църква, т.е. тя обедини двата етноса - славяни и прабългари, в един духовен народ\", обясни митрополит Йоан, припомняйки духовния смисъл на празника.В богослужението във Варна участваха членове на Светия Синод, игумени на големи български манастири, свещеници от епархията. На литургията присъстваха кметът на града Иван Портних, областният управител Стоян Пасев, командирът на Военноморските сили контраадмирал Митко Петев, много миряни.Припомняме, съборът е проведен в края на 893 или началото на 894 г. Той е едно от най-значимите събития в епохата на Първата българска държава и представлаява връх в християнизаторското дело на княз Борис I. Съборът е проведен спонтанно по повод насилственото сваляне от власт на княз Владимир Расате поради опита му да възроди езическата религия.Според Васил Златарски съборът е председателстван от Борис I Михаил и на него се вземат четири важни решения:", "date": "2018.09.16", "title": "Патриархът благослови българите за 1125 г. от Преславския събор"}
{"url": "https://news.bg/crime/ivancheva-arestat-e-mnogo-po-tezhak-otkolkoto-samiya-zatvor.html", "text": "\"Ако си гузен, ти ще си по-тих от тревата. Ако си корумпиран, няма да воюваш с всички, няма да отстояваш правата на хората. Хора, вярвайте, бъдете с нас, рано или късно ще докажем, че сме прави\". Това заяви бившият кмет на столичния район \"Младост\" Десислава Иванчева пред bTV.Иванчева и бившата й заместничка Биляна Петрова говориха за пръв път след ареста им с белязани пари за подкуп.В днешното интервю в една от залите на Специализирания наказателен съд Иванчева и Петрова казаха, че не са корумпирани и че рано или късно ще докажат своята невинност.Според бившия кмет на столичния район \"Младост\" арестът е много по-тежък и по-вредящ, отколкото самия затвор.\"Чувстваме се дискриминирани. Има само един затвор за жени - в Сливен, което е вид дискриминация. Не може всички от цяла България да се събираме на едно място, а мъжете да имат почти във всяка област затвор\", каза Иванчева.Тя изтъкна, че с другия разследван по делото - Петър Дюлгеров, нямат равен старт, тъй като той е в София - там, където си живее. Ще може по всяко време да си вижда защитниците, каза тя.\"Той има право на отворен престой, комуникира, движи се, има час и половина повече престой навън, има топла вода, има осветление\", изреди разликите Десислава Иванчева.Припомняме, на 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, така че да се определи дали те са имали контакт с маркираните банкноти. Сумата беше преброена пред тях.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата,  с натривкте.На 18 април шефът на Спецпрокуратурата . Тогава той заяви, че Десислава Иванчева е изнудвала \"в житейски смисъл\" и други хора. Тогава Гешев заяви също, че при ареста всички \"светнали като коледна елха\", визирайки натривките по ръцете на задържаните.На 20 април  за кметицата. По време на съдебното заседание по разглеждането на мярката за неотклонение на Иванчева тя заяви, че не е взимала подкуп и не е пипала парите в колата. По думите ѝ .В крайна сметка съдът реши тримата задържани - Иванчева, заместничката ѝ Биляна Петрова и бившият кмет на района Петко Дюлгеров, .На 23 май, сряда,  на столичния район \"Младост\", след като стана ясно, че от килията си в ареста Иванчева е издала заповед за уволнението на заместник-кмета на \"Младост\" Румен Русев, който е един от основните свидетели срещу нея. Иванчева също така подписала от ареста, че .В края на май месец спецсъдът .На 1 август бившата кметица Десислава , окована с белезници и на краката. Заедно с нея бе прегледана и Петрова. ", "date": "2018.09.16", "title": "Иванчева: Арестът е много по-тежък отколкото самия затвор"}
{"url": "https://news.bg/sport/gimnastichkite-ni-specheliha-svetovnata-titla-s-pet-obracha.html", "text": "Българският ансамбъл по художествена гимнастика спечели златните медали на съчетанието с обръч на Световното първенство в София, съобщи topsport.bg.Нашите грации изправиха на крака публиката в зала \"Арена Армеец\", след като се класираха на първо място във финала на съчетанието на пет обръча.Момичетата на Весела Димитрова демонстрираха самочувствие и увереност. Въпреки едно изпускане около средата на композицията и минимална неточност в края, съдиите им дадоха рекордно висока оценка 23.300, от които 14.700 за трудност.Грациите ни бяха с четвърти стартов номер. Те изчакаха до края, за да видят как ще се справят основните им конкуренти Италия и Русия, които бяха с предпоследен и последен стартов номер.След съчетанието на момичетата на Ирина Винер стана ясно, че няма кой да измести българския състав от върха.", "date": "2018.09.16", "title": "Гимнастичките ни спечелиха Световната титла с пет обръча"}
{"url": "https://news.bg/disasters/59-sa-veche-zhertvite-na-tayfuna-manghut-vav-filipinite.html", "text": "Броят на загиналите от тайфуна \"Мангхут\" във Филипините достигна 59 души. 47 са ранени, 16 се смятат за изчезнали, съобщи порталът Rappler, цитиран от РИА Новости.По-рано бе съобщено за 32 загинали, 29 изчезнали.По думите на кмета на град Итогон Виктор Палангдан, 40-50 души може да се окажат блокирани в една от бараките в града заради свлачище. По данни на полицията, свлачище е разрушило четири миньорски колиби, 26 души са загинали, осем се смятат за изчезнали.Мощният тайфун \"Мангхут\" достигна североизточното крайбрежие на Филипините в петък вечерта. Филипинското управление на атмосферните, геофизическите и астрономическите служби (PAGASA) съобщиха, че поривът на вятъра на няколко острова на архипелага достигат 170 км/ч, а височината на вълните на север от Лусон може да достигне шест метра височина.Освен това, очакват се силни валежи. Пуснато е предупреждение за опасност от затопляне. По данни на властта тайфунът засяга над 250 000 души, живеещи в региона. Около половината от тях са изпратени в центровете по евакуация.Малко по-късно Китайската централна телевизия съобщи, че двама души в Китай са загинали, а 15 са пострадали след като мощния тайфун \"Мангхут\" връхлетя в провинция Гуандун в южен Китай.Междувременно ползвателите на социалните мрежи активно споделят видеа от супертайфуна \"Мангхут\" в Китай, който заличава всичко по пътя си.Супертайфунът удари крабрежието на провинция Гуандун, в южната част на Китай. Заради стихията, в региона най-високата степен на опасност.По-рано стана ясно, че в провинциите, които са в силата на тайфуна, са евакуирани 80 000 души.В някои райони са открити специални убежища.", "date": "2018.09.16", "title": "59 са вече жертвите на тайфуна \"Мангхут\" във Филипините"}
{"url": "https://news.bg/politics/mladezhi-na-gerb-i-na-bsp-chistiha-svastiki-v-sofiya.html", "text": "Почти по едно и също време младежи на ГЕРБ и младежи-социалисти чистиха свастики в София, съобщиха от пресцентровете на двете партии.Общинският съветник от БСП Борис Цветков заяви, че докато те чистят изрисувани свастики, полицията допуска пред храм-паметника \"Св. Александър Невски\" свободна продажба на фашистки символи.Чистенето на свастики е по инициативата \"Да изчистим омразата от улиците на София\". От БСП в участваха столични общински съветници, представители на Младежката организация на БСП и на БСП - София, начело с председателите им Николай Бериевски и Петко Димитров.Включиха се и симпатизанти и антифашисти, заедно с Организацията на евреите в България \"Шалом\".Групата на БСП чисти свастики и символи на нетолерантността основно по централните столичните улици \"Искър\", \"Веслец\" и \"Бачо Киро\".Материалите за почистване са подготвени от Столичния инспекторат. Според Борис Цветков трябва да има ясен механизъм, по който гражданите да могат да сигнализират в Столичния инспекторат, ако видят подобни символи в градската среда. Трябва да сме последователни, за да не допуснем да се събуди фашизмът отново. Всеки гражданин трябва да сигнализира за всяка притеснителна проява\", допълни Цветков.Тази вечер социалистите ще чистят по сигнал в 68-мо училище в столичния кв. \"Дружба\".Почти по същото време младежите на ГЕРБ се събраха пред храм \"Света София\", за да чистят столицата от свастики.\"Самият факт, че днес толкова много хора се включиха в инициативата, е истинско доказателство за това, че в обществото е изградена нетърпимост към езика на омразата\", заяви общинският съветник от ГЕРБ в СОС и член на МГЕРБ-София Михаела Иванова.От Младежи ГЕРБ вярват, че агресията, омразата и разделението нямат място в днешния свят, каза тя. \"Искаме да виждаме повече толерантност и разбирателство и в дни като днешния поглеждаме към бъдещето с надежда\", заяви Михаела Иванова.", "date": "2018.09.16", "title": "Младежи на ГЕРБ и на БСП чистиха свастики в София"}
{"url": "https://news.bg/world/poveche-ot-30-zaginali-i-14-raneni-pri-udari-v-jemen.html", "text": "Повече от 30 души са загинали при поредни удари в Йемен, предадоха световните информационни агенции. Според данните, най-малко 32-ма са били убити в град Ходейда. Те са от средите на бунтовниците.Съобщава се и за 14 ранени.Това потвърждават здравните власти.Това се случва по време на посещението на пратеника на ООН Мартин Грифитс в страната. Припомня се, че провинцията Ходейда е под контрола на бунтовниците хуси.Припомняме, че мирните преговори за Йемен в началото на септември се провалиха след тридневно изчакване на делегацията на движението хуси. Въпреки това посланикът на ООН за арабската страна обеща да търси дипломатически изход от кризата.Шиитските бунтовници не се появиха на организираните в Женева разговори за първи път от три години, но това не означава, че мирният процес е блокиран, обяви специалният посланик. Водената от Рияд военна коалиция се намеси във войната в Йемен срещу хусите през 2015 г., за да възстанови правителството на Абд Рабу Мансур Хади. 8,4 милиона души са на ръба на глад.В същото време външният министър на Йемен, който води правителствената делегация, обвини хусите в \"пълна безотговорност\" и в \"опит да саботират преговорите\".Министърът също остро разкритикува Грифитс, който зае посредническата роля през февруари.", "date": "2018.09.16", "title": "Повече от 30 загинали и 14 ранени при удари в Йемен "}
{"url": "https://news.bg/crime/osadiha-balgariya-zaradi-aets-belene.html", "text": "Още 32 млн. евро и лихви трябва да платят от Националната електрическа компания, която е държавно предприятие, на \"Уорли Парсънс нюклиър сървисис\". Причината за тази глоба е прекратяването на проекта за АЕЦ \"Белне\" от октомври 2013 г. Това съобщи bTV като се позова на вестник \"Капитал\", който цитира окончателното решение на арбитражния трибунал.От Министерството на енергетиката потвърдиха информацията.На 7 юни 2018 г. депутатите от 44-то народно събрание (по време на кабинета \"Борисов-3\")  на АЕЦ \"Белене\", наложен по време на кабинета \"Борисов-3\" през 2012 г.След решението на парламента за спиране на изграждането на АЕЦ \"Белене\" през януари 2013 г. (по време на кабинета \"Борисов 1\") е имало споразумение между НЕК и консултанта за намаляване на месечното възнаграждение. И по споразумението не е имало плащания.Не е имало и опит за преговори с цел окончателно прекратяване на договора до решението на НЕК от октомври същата година да преустанови едностранно отношенията с \"Уорли Парсънс\", припомня изданието.Арбитражният съд е отхвърлил всички защитни тези на НЕК - макар държавната фирма да е дала 2,4 млн. евро за адвокати, което е двойно повече в сравнение с опонентите по делото.Поведението на Националната електрическа компания е довело до пъти по-голям разход, отколкото е предвиждало неспазеното споразумение.Според \"Капитал\" до момента \"Белене\" е струвал на България над 2 млрд. евро, а довършването ще излезе поне 10.Рестартът трябва да стане с оборудването, което друг арбитраж присъди България да купи от Русия за над половин милиард евро.Припомняме, на 6 юни 2018 г.,  с отворено писмо до Народното събрание заявиха, че не са доволни от това, че министър Петкова огласява само две \"Белене\" при \"пазарни условия\" - да няма държавни гаранции по осъществяването на проекта и да няма дългосрочни договори за изкупуване на произведената електроенергия. Те излязоха с допълнителни условия и предложение за схема.Мораториумът върху строителство на АЕЦ \"Белене\" бе наложен от Народното събрание през 2012 г. с мнозинството на ГЕРБ.На 12 май 2018 г.  в посока мораториумът да отпадне, а  си в международния форум \"Атомекспо\".В началото на март 2018 година Народното събрание поръча на Министерството на енергетиката да изготви предложение за бъдещето на АЕЦ \"Белене\" и какво ще е бъдещето на пасивите и активите на проекта.Припомняме и че темата за проекта АЕЦ \"Белене\" стана отново актуална, след като от за изготвяне на Национална стратегия в областта на енергетиката с фокус върху електроенергетиката.БАН публикува доклада си в началото на годината, след изрично разрешение от БЕХ (като поръчител), но дори и това не намали на изграждането на нова ядрена централа.На 16 ноември 2017 г. се състоя и  в присъствието на енергийния министър Теменужка Петкова. Това резюме дава вариант за реализация на АЕЦ \"Белене\", но при условие, че бъдат постигнати параметрите на финансовите анализи.От БАН категорично защитиха доклада си и 90-те варианта, които той дава.Въпреки че в публичното пространство продължава да се говори преди всичко , акцент в дейността и думите на министър Теменужка Петкова в последните месеци е , което е изготвено от Русия по договор и на което .Според Теменужка Петкова не се изключва възможността и Русия да бъде привлечена за инвеститор в централата, чието строителство беше замразено през 2013 г. Конкретни преговори по този въпрос не са водени. През октомври 2017 година премиерът Бойко Борисов се срещна с представители на руската държавна компания \"Росатом\".След това обаче премиерът Борисов излезе с още една , който да се осъществи с европейско финансиране.", "date": "2018.09.16", "title": "Осъдиха България заради АЕЦ \"Белене\""}
{"url": "https://news.bg/world/nedelen-protest-za-imeto-na-makedoniya.html", "text": "Хиляди се включиха в македонската столица Скопие в протеста за името на страната, предаде АП. Начело на проявата бе премиерът Зоран Заев.Протестът събра поддръжниците на смяната на името.Припомняме, че на 30 септември в страната ще се проведе референдум, на който гласоподавателите ще се проинесат за смяната на името на страната.Въпреки постигнатото споразумение между правителствата на Македония и Гърция, опозицията и в двете държави се обяви против. Обществеността също е дълбоко разделена по този въпрос.Споразумението би сложило край на продължаващия от десетилетия спор с Атина, според която името на Македония предполага териториални претенции към гръцката провинция Македония и към древното гръцко наследство. Това също така би улеснило присъединяването на Македония към ЕС и НАТО.Социологическите проучвания показват, че повечето македонци подкрепят споразумението, но не е ясно дали избирателната активност ще достигне изискуемия праг от 50 процента.", "date": "2018.09.16", "title": "Неделен протест за името на Македония "}
{"url": "https://news.bg/world/hilyadi-na-protest-sreshtu-politikata-na-orban-v-ungariya.html", "text": "Хиляди противници на политиката на премиера Виктор Орбан протестираха в неделя в унгарската столица Будапеща, предаде \"Ройтерс\".Демонстрацията бе организирана от леви партии. Те се обявиха в защита на ЕС и неговите ценности.На протеста са били развявани заедно националният флаг и този на Европейския съюз. Участници са заявили, че докато управляващите от \"Фидес\" и Орбан са загубили в Европарламента, то Унгария е спечелила.  са заявили те.Правителството на Унгария ще реши в понеделник дали да предприеме правни стъпки срещу решението на Европейския парламент. Това обяви унгарският министър-председател Виктор Орбан, цитиран от \"Ройтерс\".В сряда Европейският парламент гласува за започване на процедура по налагане на санкции на Унгария за нарушаване върховенството на закона.", "date": "2018.09.16", "title": "Хиляди на протест срещу политиката на Орбан в Унгария "}
{"url": "https://news.bg/world/stroitelite-na-letishteto-v-istanbul-se-razbuntuvaha-ima-500-zadarzhani.html", "text": "Турската полиция задържа близо 500 души при протестна акция срещу тежките условия на труд при строителството на новото летище на Истанбул, предаде Дойче веле.Председателят на местния синдикат на строителните и пътните работници Озгюр Карабулут съобщи, че силите на реда са употребили сълзотворен газ и тежка техника, за да разпръснат протеста, на който се събраха няколко хиляди души.След акцията служители на жандармерията са влезли и в жилищните сгради, където са настанени работниците и са продължили да задържат участници в протеста.По думите на Карабулут, повод за спонтанната демонстрация е катастрофа с автобус, превозващ строители, при която са пострадали 17 души.", "date": "2018.09.16", "title": "Строителите на летището в Истанбул се разбунтуваха, има 500 задържани"}
{"url": "https://news.bg/int-politics/stoltenberg-gruziya-shte-stane-chlen-na-nato.html", "text": "Грузия ще стане член на НАТО, заяви генералният секретар на НАТО Йенс Столтенеберг след срещата си със съветника по националната сигурност в Белия дом Джон Болтън, предаде \"Гласът на Америка\".По думите му, Алиансът няма да отстъпи пред претенциите на Русия да диктува условия на съседите си.\"За нас няма противоречие в това да бъдем твърди и решителни в подхода си към Русия и същевременно да търсим диалог\", коментира Столтенберг.Той посочва, че НАТО не иска конфронтация, но Москва е \"готова да използва военна сила срещу съседните страни\".\"Виждаме, че Русия влага средства в многобройни (военни) сфери, също и в разузнаване. Поради това съюзниците от НАТО увеличиха разходите си за отбрана - за първи път след края на Студената война.\" - подчертава генералният секретар на Алианса, като допълва, че не вижда признаци Москва да снижава активността си в това отношение.\"Видяхме как те използваха медиите, социалните медии, дезинформацията, опитвайки се да повлияят на политическите процеси в различни европейски страни.\" - отбелязва той.Столтенберг е категоричен, че НАТО ще продължи да подкрепя усилията на Грузия и Украйна за членство в организацията.\"Грузия ще стане член на НАТО\", подчертава лидерът на Алианса.", "date": "2018.09.16", "title": "Столтенберг: Грузия ще стане член на НАТО "}
{"url": "https://news.bg/int-politics/shte-propee-li-manafort.html", "text": "Новината отекна като гръм: бившият шеф на предизборния щаб на Доналд Тръмп Пол Манафорт изненадващо изрази готовност да сътрудничи на . По този начин Манафорт може да се превърне в основен свидетел. Още в началото на изслушването си в съд във Вашингтон, Манафорт изненадващо се призна за виновен в престъпен сговор срещу САЩ - противно на всички досегашни свои твърдения по темата. Той призна също, че се е опитвал да влияе на свидетели. Сделка с прокуратуратаБившият лобист направи този завой след постигнато споразумение с прокуратурата. Така отпаднаха други точки от обвинението срещу него, сред които за пране на пари и данъчни измами. Защото повдигнатите обвинения срещу 69-годишния Манафорт се базират не само на подозрението, че изборният щаб на Тръмп нелегално е сътрудничил с Москва, а и на предишната лобистка дейност на Манафорт в подкрепа на проруските сили в Украйна.Засега не е ясно докъде може да стигне въпросното сътрудничество на Манафорт с правосъдието. Прокурорът Ендрю Вайсман съобщи, че вече има постъпили нови информации. Двете останали точки от обвинението са за престъпен заговор срещу САЩ - заради предполагаемо лъжесвидетелстване, както и за заговор за възпрепятстване на правосъдието - за упражняване на натиск над свидетели.Не е изключено обявената сега готовност за сътрудничество с прокуратурата да внесе нова светлина по . Американските федерални съдилища като цяло са готови на по-ниски присъди срещу сътрудничество с разследването. Но ползите за правосъдието от това също трява да са налице. След бившия адвокат на Тръмп Майкъл Коен, Манафорт е вторият важен източник на информация за специалния прокурор Робърт Мълър от най-близкото обкръжение на американския президент. \"Две напълно различни неща\"Белият дом реагира незабавно. Самопризнанието на Манафорт нямало \"нищо общо\" с Доналд Тръмп. Тези развития нямали никаква връзка с предизборната му кампания или с неговата победа на изборите през 2016 година, заяви говорителката на Белия дом Сара Сандърс.\"Руската афера\" представлява сериозна заплаха за Тръмп. Той  около хакерските атаки срещу щаба на неговата опонентка Хилари Клинтън. Разследването за руска намеса в американските избори Тръмп определя като политически мотивиран \"лов на вещици\".Една от големите въпросителни е свързана с една среща в Тръмп тауър в Ню Йорк през юни 2016 година, на която руска адвокатка е предложила на хора от щаба на Тръмп компрометиращи данни за Хилари Клинтън. Медиите съобщават, че следователите междувременно проверяват подозрителни парични преводи между участници във въпросната среща. Тя е била организирана от сина на Доналд Тръмп и в нея са участвали още и зетят му Джаред Къшнър и Пол Манафорт. От март до август 2016 година Пол Манафорт бе член на предизборния щаб на Тръмп, от които 3 месеца дори го ръководеше.В първия процес през август . Присъдата по това дело все още не е произнесена.", "date": "2018.09.16", "title": "Ще “пропее“ ли Манафорт?"}
{"url": "https://news.bg/int-politics/promenyat-direktivata-za-avtorskoto-pravo-za-da-ne-ubie-internet.html", "text": "Приемането на Директивата за авторското право от Европейския парламент е погрешна стъпка и може да означава \"смъртта на интернет\".Такава позиция изрази шведският евродепутат Фредрик Федли, цитиран от онлайн изданието BREAKIT.В сряда Европейският парламент гласува директивата, чиято цел е да осъвремени европейските законови норми за авторското право и да ги въведе в 21 век.Някои притежатели на права, като тези в музикалната индустрия, приветстват приемането на документа.Но има и реакции в противоположната посока. Критиците на директивата виждат в нея края на глобалната мрежа каквато я познаваме. Т. нар. \"данък връзка\" и \"филтър за качване\" (членове 11 и 13) привлякоха вниманието.\"Това е наистина лош резултат и може да означава смъртта на интернет.\" - предупреждава Фредрик Федли, шведски евродепутат. \"Гласувах против предложението\", споделя той, малко след като документът беше подкрепен от евродепутатите.След гласуването, при което директивата беше приета със 438 гласа \"за\" и 226 \"против\", германският политик Аксел Вос беше особено облекчен. Като докладчик по нея той беше в готовност да отговори на понякога суровите критики, за да доведе докрай приемането й.Но шведският журналист Емануел Карлсен, който подкрепи директивата, сподели малко шокиращо откровение на последвалия брифинг.Той разговаря с Вос за текстове от Директивата за авторското право, които са се \"промушили\" незабелязано. Те засягат заснемането на големи спортни събития, когато видеото се гледа от повече потребители в социалните медии.\"Накратко, излиза, че човек не може дори да заснеме състезание по футбол или конни надбягвания\", коментира Емануел Карлсен.Вос отбелязва, че този текст за спортните събития случайно е попаднал в директивата без да бъде забелязан.Според него това е пропуск на ресорната комисия при изготвянето на документа. \"Някой го е променил и никой не е забелязал\".Той изразява увереност, че текстът няма да остане в този вид.", "date": "2018.09.16", "title": "Променят Директивата за авторското право, за да не „убие“ интернет? "}
{"url": "https://news.bg/press/vreme-za-parviya-zvanets-borisov-se-sreshta-s-tramp-v-ochakvane-na-ministri.html", "text": "Неделните вестници отделят място на страниците си за началото на новата учебна година и състоянието на образованието.\"Можем да имаме добро образование само с добри и мотивирани учители. Затова полагаме всички усилия да гарантираме политическия и бюджетен избор за повишаване на учителските заплати. това заявява министърът на образованието и науката Красимир Вълчев в обръщение по повод първия учебен ден.\"Подкрепяйте децата си и възпитавайте у тях уважение към учителя. Това е начинът да успеем в партньорство да изпълним своята мисия\", отправя призиви към родителите министър Вълчев... Пълният текст на обръщението: Скъпи ученици, Уважаеми учители, Уважаеми родители, Поздравявам Ви по повод първия учебен ден. Това е празник, който отбелязваме с радост и надежда. Надежда за бъдещето, което е свързано с децата ни. Образованието е най-важната инвестиция за развитието на обществото ни, то ни обединява. Именно затова разговорът за образованието е разговор за бъдещето. Уважаеми родители, ние с Вас имаме обща мисия - да образоваме децата си, да бъдат знаещи, можещи, добри и креативни хора. Само заедно можем да постигнем това. Подкрепяйте децата си и възпитавайте у тях уважение към учителя. Това е начинът да успеем в партньорство да изпълним своята мисия. Уважаеми учители, обществото разчита на вас да се справим с най-важните предизвикателства, пред които сме изправени. Няма друга професия, от която толкова много да зависи бъдещето ни, духовното и социално-икономическото развитие на страната. Можем да имаме добро образование само с добри и мотивирани учители. Затова полагаме всички усилия да гарантираме политическия и бюджетен избор за повишаване на учителските заплати. Същевременно е важно да оправдаваме този избор с реални възходящи образователни резултати. Големите предизвикателства пред Вас учителите са да мотивирате децата да учат, да провокирате въображението им, да ги възпитате и дори да ги вдъхновите да станат утрешното поколение учители. На Вас разчитаме и Ви се доверяваме. Скъпи ученици, това е преди всичко Вашият празник. Стъпките по пътя на знанието са бавни и трудни, но винаги носят видим и траен резултат. Той е гарант за Вашето развитие и успех. Вие сте тези, които създават утрешното общество, които ще съхраните България и българското. Мили първокласници, радвайте се на Вашия първи учебен ден! Пожелавам Ви нестихващо любопитство към новото и познанието. Умението да четете, пишете, смятате и разбирате ще отвори пред Вас нови врати и ще Ви съпътства през целия житейски път. Бъдете здрави и ученолюбиви! Честит празник на всички и на добър час!\" - в. \"Труд\".В. 24 часа помества интервю с образователния министър за новостите и за продължаващите ремонти в училищата: \"Може би най-съществената промяна са нови учебни програми в 3-и, 7-и и 9-и клас като част от политиката към поетапно преминаване към програми, които в много по-голяма степен са ориентирани към ключовите компетентности, които искаме да придобият учениците. В над 50 училища ремонтите продължават. Тази година имаме безпрецедентно голям брой ремонти - в над 1100 училища. Отделно са детските градини. Само по оперативна програма \"Региони в растеж\" се ремонтират близо 200 училища и детски градини. През следващата година ще са още повече. За съжаление, не може те да се случат само в рамките на три месеца ваканция. Навсякъде обаче ще стартира учебната година. Най-критична е ситуацията в Кърджали, където се ремонтират сгради, в които се обучават 60% от учениците. Ще имаме трудности до края на месеца и в Ихтиман. В Русе се ремонтира едно голямо училище, чиито ученици ще бъдат разпределени между 3 други училища. Съжаляваме за временните неудобства, но пък после децата ще имат по-модерна среда...\"В. \"Дневник\" отделя място на изискванията към съвременното образование: \"През 2006 г. ЕС препоръчва осем \"ключови компетентности за учене през целия живот\". Сред тях е \"културната компетентност\". Точната формулировка: cultural awareness and expression competence се стреми да обвърже двете измерения на образованието в областта на културата и изкуствата: \"културна съзнателност\" (рецепция) и \"културно изразяване\" (продукция) - с понятието \"компетентност\", което предвижда формулирането на конкретни образователни цели по три направления: знания, умения и нагласи. Става дума за познаване на световната философия, морал, етика, културно наследство, традиции, съвременна и популярна култура, субкултури, медии, културно и езиково разнообразие; умения за критично мислене, разбиране и анализ на идеи, културни произведения и процеси, както и за изразяване на собствени мисли и емоции в творчески форми; убеденост в ползата на културата за личностно израстване и утеха, като социална спойка и портал към общочовешките ценности; уважение към идентичността и възгледите на другите; мотивация за развиване на творческо мислене. С две думи - създаване на съзнателни и отговорни граждани, притежаващи умения, които на пазара на труда ги превръщат в по-ценен ресурс от машините. През 2015 г. експертна работна група анализира практиките в 25 държави и издава наръчник за развиване на културна компетентност. Там се посочват важни специфики на тази компетентност: - Най-добрият начин хората истински да разберат смисъла на културата и да се ангажират с нея е да я преживеят.- Достъпът до култура има две измерения: физическата възможност за пряк контакт с произведения на изкуството, и възможността за истинско разбиране на тяхната ценност. - Културната съзнателност представлява: съзнателност за собствените мисли и поведение, за пряката ни социална и физическа културна среда; за местната и националната култура; за културното разнообразие в световен план и междукултурните връзки; - Културното изразяване може да се свърже с конкретни предмети и програми за обучение по изкуствата, но културната съзнателност се развива едновременно в много предметни области. - Културната компетентност е проект за учене през целия живот. Тя се изгражда чрез формално, неформално и информално образование, в рамките на съответните етапи на обучение и отвъд тях. - Културната компетентност зависи едновременно от много институции: училища, читалища, библиотеки, музеи, галерии, кина, театри, опери, оркестри, радио, телевизия, книгоиздатели, електронни медии, организации, занимаващи се с фолклор и занаяти, културни институти в страната и чужбина. На тази база авторите на наръчника препоръчват: - да се направи културата възможно най-достъпна за всички граждани и да се стимулира участието им в културни процеси; - да се интегрира развиването на културна компетентност в училищното образование, като се гарантира качеството; - да се обучават всички преподаватели и помощен персонал в предучилищното, училищното и висшето образование, за да придобият уменията и разбирането, необходими за развиване на културна компетентност; - да се създадат публично финансирани програми и инструменти, стимулиращи междусекторното сътрудничество между училищата и културни институции; - да се обменя опит за успешните програми и инструменти, както и за резултатите от тях. Каква е ситуацията у нас Действащият от 2015 г. закон посочва, че препоръчаните от ЕС \"ключови компетентности за учене през целия живот\" са основни характеристики на общообразователната подготовка в училище. Те са свързани по-конкретно с очакваните резултати, по предмети и етапи на обучение, в съответните стандарти и учебни програми. Същевременно в българското училище съществува дългогодишна традиция на концентрация върху учебното съдържание - то се предписва детайлно в учебните програми, учителите са длъжни да го преподават и отчитат работата си по този критерий, а постиженията на учениците се измерват основно според способността им да го възпроизвеждат. Всичко това прави съдържанието на практика върховният приоритет на училищното образование. Тази тенденция често се запазва и във висшите училища. Фактът, че развиването на компетентности става в междупредметен план, едновременно в образователните институции и извън тях, през продължителни периоди от време, които надхвърлят регламентираните етапи на обучение, и че в него участват повече хора и институции, също способства отговорността да се размива между отделните заинтересовани страни...\"Вестниците съобщават също, че премиерът Борисов ще се срещне с президента на САЩ Доналд Тръмп.\"Премиерът Бойко Борисов ще се види с Доналд Тръмп в Ню Йорк на 24 септември в рамките на събитие, организирано от американския президент. Това ще е първата среща на двамата държавници, съобщи сайтът epicenter.bg, цитирайки началника на кабинета на министър-председателя Румяна Бъчварова, а от Министерски съвет потвърдиха информацията...\" - в. \"Сега\".\"Доналд Тръмп и Бойко Борисов ще се видят по време на срещата на високо равнище. \"Глобален призив за действие за справяне със световния проблем с наркотиците\", организирана от президента на САЩ. Както е известно премиерът ще води тази година българската делегация на 73-ото Общо събрание на ООН в Ню Йорк. От кабинета съобщиха още, че българският премиер е получил лична покана от администрацията на Тръмп за събитието, организирано от американския президент. България ще е един от съдомакините на срещата на високо равнище \"Глобален призив за действие за справяне със световния проблем с наркотиците\"...\" - в. \"Стандарт\".\"Президентът на САЩ Доналд Тръмп е поканил лично премиера Бойко Борисов на срещата на високо равнище \"Глобален призив за действие за справяне със световния проблем с наркотиците\" на 24 септември, научи \"24 часа\". Борисов заминава за Ню Йорк на 23 септември, а на 28-и е речта му пред Общото събрание на ООН. Тази визита обаче разпали пак войната между премиера и президента Румен Радев. Решението Борисов да води делегацията бе взето от правителството в сряда. Последното посещение на премиера на сесия на ООН е през 2010 г. Оттогава делегациите са водени от президентите Георги Първанов, Росен Плевнелиев и Румен Радев. Писма между институциите на двамата са се водили още преди два месеца, каза външният министър Екатерина Захариева в петък. Тя уточни, че според правилата на ООН е възможно делегацията да се води от държавен или правителствен глава, както и от външен министър. \"В случая в годината на председателството темите, които са глобални, считаме, че тази година е добре премиерът да ни представлява в ООН и в никакъв случай да не говорим за някакви спекулации, които се чуват. Така или иначе миналата година е бил президентът, тази година е редно да отиде премиерът\", каза още Захариева. Главният секретар на президента Димитър Стоянов обаче атакува със свой пост във фейсбук. От профила си той попита: \"Какво е общото между европредседателството, Западните Балкани и ООН?\". Според него няма административен документ, където ясно да е записано, че трябва да има ротация. Недоумява и защо от Външно са приели аргументите на началника на кабинета на премиера - Румяна Бъчварова, а не тези на президента. И продължи с въпроса: \"От коя дата е писмото на НК на министър-председателя до МВнР и от коя дата - това на администрацията на президента?\". \"Явно е много трудно да се говори истината, а те, обикновените хора като мен, я уважават. Добре е все пак да се знае, че политика може и с чест и достойнство да се прави ...\", завършва поста си главният секретар на президента. Президентът Румен Радев: МС посочи премиера за ООН, без да ме уведоми ВАНЬО СТОИЛОВ: - Г-н президент, как приемате факта, че правителството реши не вие, а премиерът Бойко Борисов да води тази година българската делегация в ООН? - Чух някакви обилни обяснения от Министерския съвет, които категорично не отговарят на истината. Проблемът изобщо не е дали ще ходи президентът, или премиерът. Проблемът е дали се спазва законът, как се вземат решенията и дали се спазва духът на конституцията.Министерството на външните работи нотифицира в ООН премиера като ръководител на българската делегация без абсолютно никакво уведомяване и координация с президентството. Всички други впоследствие срещи, писма - те са постфактум. Между другото, от писмата много ясно личи липсата на съгласуване.\" - в. \"24 часа\". Кадровите промени в правителството остават сред водещите теми.\"Две са номинациите, които ГЕРБ ще предложи за нов министър на транспорта. Това каза в Пловдив председателят на парламентарната група на партията Цветан Цветанов, съобщава \"Фокус\". Кандидатурите ще бъдат обсъдени в понеделник по време на коалиционния съвет. Заместник-председателят на ГЕРБ обаче отказа да назове имената им. По думите му и двете кандидатури са достатъчно добре подготвени и отговорят на изискванията. \"Те имат добра професионална биография и много добър експертен потенциал, тъй като работят в администрацията на държавата\", посочи Цветанов. В четвъртък посоченият от премиера Бойко Борисов Александър Манолев за нов министър на транспорта се оттегли заради координирани, по думите му, атаки срещу него. Липсата на президентски указ за освобождаването на главния секретар на МВР Младен Маринов, който беше предложен от премиера Бойко Борисов за нов вътрешен министър, се дължи на технически проблем, а не на търсенето на политическа конфронтация, коментира още Цветан Цветанов. Според него това се отдава на отсъствието на Румен Радев от страната и малкото време, което е имал, преди да замине за Рига. \"Смятам, че е въпрос на време това да приключи и в сряда да бъдат гласувани новите министерски кресла\", добави още Цветанов.\" - в. \"Сега\".\"Не смятам, че се задава правителствена криза, правителството в момента е достатъчно стабилно, обяви пред репортери в Пловдив Цветан Цветанов, председател на Парламентарната група на ПП ГЕРБ и заместник-председател на партията, цитиран от Агенция Фокус. \"За това говори самият факт, че отчитаме 2.5 милиарда лева излишък и 4% икономически растеж, с който ще приключи календарната година\", добави Цветанов. Той посочи, че само преди дни премиерът Бойко Борисов е открил ново предприятие в Пловдив, в което ще работят висококвалифицирани кадри. \"Това е нашата цел и това, към което се стремим\", каза още Цветанов. Той е убеден, че страната ни се движи в правилната посока с новия бюджет за 2019 година, където се разкрива възможност догодина за фонд \"Работна заплата\" в бюджетната сфера да има 10%-но увеличение. Според него, това е ясен знак, че правителството предприема реални стъпки да се увеличават доходите на гражданите в България. По думите му, очаква се частният сектор също да увеличи възнагражденията на служителите си, като се вслушат и огледат в това, което прави правителството. \"Моята основна задача е да се фокусираме към парламентарната ни дейност, да си провеждаме планираното и да не се съобразяваме с провеждането на определени протести\", каза Цветан Цветанов по повод предстоящите утре протести в София.\" - в. \"Стандарт\".-\"Кандидатът за нов вътрешен министър Младен Маринов, който в момента е главен секретар на ведомството, да бъде оттеглен \"заради тежкия провал на властта в сектор \"Сигурност\" и превръщането на МВР в бухалка срещу свободното слово. За това се настоява в позиция на обединение \"Демократична България\" до медиите. \"Дори на фона на пълния кадрови и политически банкрут на това управление, кандидатурата на настоящия главен секретар на МВР за вътрешен министър, бележи ново ниво на скандалност и неприемливост\", се казва в становището. Аргументите им са, че за Маринов \"отдавна са налице тежки съмнения за зависимости от организирания криминалитет на прехода\". При неговото лансиране не се прави дори минимален опит да се формулира каквато и да било визия за реформа в МВР, отбелязват още от политическото обединение. Според тях в качеството си на досегашен главен секретар Маринов носи основна отговорност за всички професионални провали, които водят до продължаващ спад на доверието на обществото към полицията и закономерно обосновават оставката на досегашния министър Радев. \"Кандидатурата на Маринов е абсолютно емблематична за цялостния модел на управление на сектор \"Сигурност\" при Бойко Борисов, характеризиращо се с пълзяща криминализация, отказ от реформи и лансиране на напълно непригодни и зависими хора в професионалното и политическо управление на МВР\", се казва в позицията. Отбелязва се още, че дори в периода на номинирането на Маринов има два \"огромни скандала: пореден тежък пробив в граничния контрол на \"Аерогара София\" и неоснователното задържане от полицията на журналисти, разследващи тежка корупция\". \"Неправомерното задържане на журналисти е поредното свидетелство за прибягването към авторитарни практики в името на отбраната на корупционния модел на управление на страната. Затова настояваме остро кандидатурата на Маринов за вътрешен министър да бъде оттеглена и той да бъде освободен и от поста главен секретар\", заявяват от \"Демократична България\". В същото време продължават да настояват и за оставка на цялото правителство.\" - в. \"Дневник\".", "date": "2018.09.16", "title": "Време за първия звънец, Борисов се среща с Тръмп, в очакване на министри… "}
{"url": "https://news.bg/int-politics/oon-phenyan-prodava-orazhie-na-siriya.html", "text": "Северна Корея продава оръжие на държави, върху които са наложени международни санкции, осъществява тайни доставки на горива и незаконни финансови операции, съобщава в. \"The Wall Street Journal\" с позоваване на поверителен доклад на ООН.Сред страните, получаващи оръжия от Пхенян, са Сирия, Либия, Йемен.Освен това Северна Корея значително е увеличила вноса на горива, чиито доставки се осъществяват с руски и китайски кораби, посочват авторите на доклада.\"Тези нарушения намаляват ефекта от последните санкции на ООН, Северна Корея пренебрегва ограниченията върху вноса на петролни продукти и забраната за доставки на въглища, въведени през 2017 г.\" - се констатира в публикацията.Най-незадоволително е спазването на финансовите санкции. Агенти на Северна Корея оперират \"практически безнаказано\" в пет държави, подчертават авторите на доклада.", "date": "2018.09.16", "title": "ООН: Пхенян продава оръжие на Сирия"}
{"url": "https://news.bg/bulgaria/mvr-e-zasyaklo-signal-che-rusofilski-formirovaniya-gotvyat-prevrat.html", "text": "МВР е засякло сигнал, че въоръжени провокатори ще нахлуят заедно с обикновени граждани в президентството днес, в деня на отворените врати, съобщава в. \"24 часа\". От вътрешното министерство са предупредили НСО да засили охраната на сградата.Неделя, 16 септември, е ден на отворените врати в близо 40 институции. Във Фейсбук от месеци се организира протест на българи от чужбина на същата дата.В петък организаторите дадоха пресконференция и обявиха каква е тяхната цел. Искането на групата \"Против геноцида на Борисов и всички останали управляващи партии\" е сваляне на правителството, но без да се разпуска 44-ото народно събрание. Според организатора Емил Русанов, живеещ в Лондон българин, трябва да се състави преходно правителство за 9 месеца и да се свика Велико народно събрание.Не е ясно дали засечените разговори са на хора, които организират протеста, или на друга група, която също готви румънски сценарий.Източници в МВР допускат и участие на групите начело с детектива Марин Маринов, в които участват русофилски организации, станали известни по време на протестите през 2013 г.В България от няколко дни е пристигнала и голяма група от рокерите на руския президент Владимир Путин \"Нощните вълци\". Техни български последователи вече си пускат снимки с тях във фейсбук. Един от сигналите гласи: \"... на отворените врати организирани групи от много хора ще влязат под прикритие в президентството. И ще поискат президентът да обяви извънредно положение. Очакват полицията да се намеси и да настане хаос. Целта е да се пристъпи към съставянето на програмно правителство, но с този парламент.\"Във Фейсбук пък се появи и извънредно съобщение от две паравоенни милиции - Войнски съюз и БНО \"Шипка\", които приканват членовете си за мобилизация на състава заради протеста. Тези от София трябва да са в готовност, \"за да може при необходимост да пресекат незабавно всякакви провокации от платените агент-провокатори на Сорос, чужди държави и служби!\". Тези в страната пък трябва да са в мобилизация, за да защитят народа от всяко едно незаконно насилие. \"Ако народът ни докаже че е народ от герои и воини а не мърши покорни, и че не се бори за кокал а за свобода, правда и справедливост - ще му помогнем!\"На 20 април 2016 г. същите 30-ина представители на тези организации направиха протест пред парламента в София и се обявиха за \"преходното общобългарско народно правителство\".Тогава обявиха протеста за начало на операция \"Освобождение\" от корумпираната политическа класа.Това са паравоенни русофилски формирования, казаха запознати. Техен лидер е Владимир Русев, който се представя с псевдоним Валтер Калашников.Русев се подписва като подполковник, но е старшина от запаса. Всъщност истинското му име е Дончо Русев. Владимир е неговото църковно име. Тези милиции организират лагери за военно обучение на млади екстремисти, които да бранят народа от бежанци.Нямаме информация за готвени провокации, ние сме в непрекъснат контакт с МВР и другите служби от сектор \"Сигурност\", отговориха от Националната служба за охрана на въпрос на \"24 часа\" .От МВР не са коментирали информацията официално. От СДВР обаче са създали организация за спокойното протичане на протеста. Осигурено е достатъчно полицейско присъствие, за да не се допуска нарушаване на обществения ред, съобщиха от МВР.От \"24 часа\" са задали следните въпроси към президентството: \"Дали президентът е информиран за готвени провокации в сградата на \"Дондуков\" 2 в деня на отворените врати, за каквито МВР вече е предупредило НСО, след като са засечени разговори между мъже, които се готвят да влязат въоръжени в президентството? Според информация в медиите целта на тези провокатори ще е да поискат от президента да обяви извънредно положение в страната - има ли основания за такова действие?\"От прессекретариата на държавния глава са изпратили следния отговор: \"Във връзка със спекулациите в някои медии, че денят на отворени врати в президентската институция съвпада с предвиден за 16 септември протест в центъра на град София, напомняме, че събитието е част от международната инициатива Европейски дни на наследството 2018 и в нея участват над 30 български институции. От години президентската институция е част от тази международна инициатива и подкрепя увеличаването на прозрачността и достъпа на гражданите до работата на институциите.\"", "date": "2018.09.16", "title": "МВР е засякло сигнал, че русофилски формирования готвят преврат"}
{"url": "https://news.bg/int-politics/kmetat-na-london-iska-nov-referendum-za-brekzit.html", "text": "Кметът на Лондон Садик Хан призова за повторен референдум по членството на Великобритания в ЕС, предаде Би Би Си.Той отправи критики срещу правителството на Тереза Мей, което според него се проваля при преговорите за Брекзит. Припомняме, Хан е член на опозиционната Лейбъристка партия.\"Изправени сме пред истински риск - лоша сделка или липса на сделка. И двата варианта биха причинили големи щети на Лондон и Обединеното кралство.\" - написа в Хан в профила си в Туитър.В своя статия, публикувана във в. \"The Observer\" кметът на Лондон също говори за рисковете пред страната.\"Не вярвам, че Мей има пълномощия за това да излага така грубо на риск икономиката и източниците на доходи за хората.\" - посочи кметът на британската столица.По-рано премиерът Тереза Мей изключи възможността за провеждане на повторно допитване за Брекзит. Според нея, това би било злоупотреба с демокрацията.", "date": "2018.09.16", "title": "Кметът на Лондон иска нов референдум за  Брекзит"}
{"url": "https://news.bg/disasters/mvnr-predupredi-balgarite-v-kitay-za-tayfuna-manghut.html", "text": "Най-малко 25 са жертвите на мощния тайфун \"Мангхут\", който причини големи щети в северната част на Филипините. Властите издирват и много изчезнали, като на места проливните дъждове предизвикаха огромни свлачища, предаде БНР.От Министерството на външните работи препоръчват на сънародниците ни, пътуващи в региона, да спазват стриктно указанията на местните служби. В посолството ни в Ханой действа денонощна телефонна линия - номер: +84 123 940 9129.Бурята е причинила множество разрушения на централния остров Лусон преди да се насочи на запад към Китай и Хонг Конг. Очаква се най-късно в понеделник силните ветрове на \"Мангхут\" да засегнат северните виетнамски провинции. Това е най-силният ураган, образувал се на Земята през тази година - във вътрешността му бяха отчетени пориви на вятъра от 330 километра в час.", "date": "2018.09.16", "title": "МВнР предупреди българите в Китай за тайфуна \"Мангхут\""}
{"url": "https://news.bg/regions/puskat-dvizhenieto-kray-srutishteto-pri-tikale-na-patya-smolyan-madan.html", "text": "Днес (16 септември) в 16 ч. в една лента ще бъде пуснато движението край срутището при Тикале на пътя Смолян-Мадан, съобщават от Агенция \"Пътна инфраструктура\" (АПИ).Движението в участъка ще се регулира със светофарна уредба, а скоростта ще е ограничена до 20 км/ч.Трафикът ще се пропуска в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В останалото време от денонощието превозните средства ще продължат да преминават по обходните маршрути, тъй като в района на срутището продължават укрепителните дейности на откоса със стоманени профили и изграждането на анкерната система. При пропускането на превозните средства в определените часове строителни дейности няма да се извършват.Необходимо е шофьорите да карат внимателно и да спазват стриктно пътната сигнализация.Обходният маршрут за превозните средства до 12 т е по път ІІ-86 Смолян - Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян - с. Чокманово - с. Смилян - гр. Рудозем - с. Средногорци и обратно.", "date": "2018.09.16", "title": "Пускат движението край срутището при Тикале на пътя Смолян-Мадан"}
{"url": "https://news.bg/disasters/29-veche-sa-zhertvite-na-tayfuna-manghut-vav-filipinite.html", "text": "Най-малко 29 души са загинали във Филипините заради тайфуна \"Мангхут\", като повечето смъртни случаи са след свличания на земни маси в планински райони, съобщава \"Ройтерс\", цитирайки президентския съветник Франсис Толентино.20 души са загинали в областта Кордийера на главния остров Лусон и четирима в съседната провинция Нуева Виская.Тайфунът се е насочил към Хонконг, където вече валят проливни дъждове и духат силни ветрове. Местните власти са евакуирали десетки хиляди хора, отменени са самолетни полети и е спрян общественият транспорт.Под голяма заплаха е също остров Макао, където казината са затворени, за да могат клиентите им да се евакуират.", "date": "2018.09.16", "title": "29 вече са жертвите на тайфуна \"Мангхут\" във Филипините"}
{"url": "https://news.bg/disasters/uraganat-florans-otne-zhivota-na-nay-malko-13-dushi-v-sasht.html", "text": "Жертвите на урагана \"Флорънс\" в САЩ достигнаха най-малко 13 души, съобщават американските медии.Властите предупреждават, че още поройни дъждове ще се изсипват в следващите часове в щатите Северна и Южна Каролина и допълнително ще създават затруднения за спасителните екипи.Морски пехотинци, бреговата охрана и доброволци, оборудвани с хеликоптери, лодки и тежкотоварни автомобили си проправят път, за да спасят стотици хора, блокирани от пороите.Ситуацията в Северна Каролина се влошава заради все по-сериозните наводнения. Улиците са се превърнали в реки, а реките достигнаха рекордни нива и през следващите няколко дни се очакват най-катастрофалните наводнения в историята на Северна Каролина.Властите са наредили незабавна евакуация на 7 500 души, живеещи близо до реките Кейп Фиър и Литъл ривър. Евакуационната зона включва и част от град Файетвил с население от 200 000 души.В Ню Берн, по крайбрежието, домовете бяха напълно потопени във вода, а спасителите трябваше да използват надуваеми лодки, за да достигнат до хората. Бреговата охрана използваше хеликоптери, за да спасява тези, които са се добрали до покривите на сградите.Ураганът \"Флорънс\" е разрушил повече от 900 000 жилищни и бизнес сгради. Над 800 хиляди домакинства все още са без ток. ", "date": "2018.09.16", "title": "Ураганът \"Флорънс\" отне живота на най-малко 13 души в САЩ"}
{"url": "https://news.bg/politics/radev-otstapi-prezidentskoto-kreslo-na-naroda.html", "text": "Президентът Румен Радев отстъпи стола си на държавен глава на обикновените хора. Това стана в деня на отворените врати, в който участва и президентската институция.Нещо повече, той подкани първите дошли да се снимат в стола на президента. \"Ако някой иска, може да седне и на моя стол\", призова Радев.Той влезе в ролята на екскурзовод за гражданите и им открехна тайните на сградата, където се помещава администрацията на държавния глава. Той обясни, че в Гербовата зала на президентството се посрещат държавни глави и делегации.\"Днес в залата са гостите на най-високо ниво - българските граждани\", отчете българският президент.Радев отбеляза, че сред ранобудните има и деца и напомни, че вече започва учебната година. Чакате с нетърпение училището, поздрави той малчуганите.Много се радвам днес, защото най-високото ниво сте вие, българските граждани, приветства държавният глава посетителите и отвори вратите на личното си работно пространство.Посетителите до следобед ще могат да разгледат и кабинета на вицепрезидента Илияна Йотова, Огледалната зала, Залата за пресконференции и Президентската библиотека.", "date": "2018.09.16", "title": "Радев отстъпи президентското кресло на народа"}
{"url": "https://news.bg/politics/elena-joncheva-obyavi-gerb-dokaraha-balgariya-do-danoto-vav-vsichki-sferi.html", "text": "ГЕРБ си отиват, защото във всяка една сфера докараха България до дъното. И хората започват да стават гневни. Това коментира говорителката на парламентарната група на БСП Елена Йончева пред Нова телевизия.\"Пропаст не се прескача с малки стъпки. Затова ние излизаме от парламента, за да достигнем до всяка община и да започнем разговора - какво трябва да се случи в България\", допълни тя.\"Преките чуждестранни инвестиции за десет години са намалели десет пъти и са под 1 млрд., защото има корупция, лоша бизнес среда, защото съдебната система работи бавно\", отбеляза Йончева.Тя попита какво се случва с медиите, образованието, със здравеопазването - закриване на държавни и общински болници, както и битовата престъпност.\"Разговорът е как да измъкнем България от това дъно, на което се намира\", подчерта тя.Тя посочи доклади на държавния департамент на САЩ, според които се конкретизира за корупция по високите етажи на властта, свързана с изграждането на инфраструктурни проекти.\"Пътувайки по магистралите, ние плащаме данък \"живот\". Искаме да се вземат проби от АМ \"Тракия\", АМ \"Струма\" и АМ \"Люлин\". Ще покажем и колко е откраднато, за да може да не плащаме този кръвен данък\", завърши Елена Йончева.Междувременно от Агенция \"Пътна инфраструктура\" (АПИ) реагираха на думите на Йончева, като посочиха, че не са водили разговори с народни представители за вземане на асфалтови проби от участъци по автомагистралите \"Люлин\", \"Тракия\" и др. републикански пътища за проверка на качеството.", "date": "2018.09.16", "title": "Елена Йончева обяви: ГЕРБ докараха България до дъното във всички сфери"}
{"url": "https://news.bg/education/vlastta-uveri-uchebnata-godina-zapochva-normalno-vav-vsichki-uchilishta.html", "text": "Осигурен е нормален учебен процес за откриване на учебната година във всички 2367 училища и 1844 детски градини в страната. Това увери заместник-министърът на образованието и науката Таня Михайлова пред БНР.\"От една страна това са учебниците. От друга страна е необходимо да са приключили всички ремонтни дейности, тази година бяха осъществени 1130 ремонта - и основни, и текущи. В над 500 училища имаше много сериозни инвестиции. В няколко училища ще продължат ремонтите и след 15 септември, но това няма да пречи за провеждането на учебния процес, а там, където ремонтите са по-мащабни, е осигурена възможност да се провеждат учебните занятия в други сгради и училища. Така че справката към 14 септември е, че във всички училища учебната година ще започне нормално\", изтъкна зам.-министърът.Михайлова съобщи, че тази учебна година националното външно оценяване за 7 клас ще бъде за първи път по новите учебни програми.Тя подчерта, че резултатите от предприетите мерки в образованието и промените в Закона за училищното и предучилищното образование няма да бъдат видими в кратък период.\"Образованието е сфера, която няма как да даде видим резултат в следващата 1 или 2 години. То е както възпитанието в семейството - резултатите се виждат след много по-голям период. Важни са инвестициите и усилията, които се влагат в процеса на обучение и на образование\", коментира тя и подчерта, че била оптимист за българското образование. Таня Михайлова уточни, че най-много учители в момента се търсят в София, Пловдив, Пазарджик по предметите \"Английски език\", \"Математика\", \"Информационни технологии\" и природни науки.Амбицията на МОН била до края годината във всяко училище в България да има безжичен интернет, което ще спомогне за използването на модерни ресурси. ", "date": "2018.09.16", "title": "Властта увери: Учебната година започва нормално във всички училища"}
{"url": "https://news.bg/crime/tsyaloto-sdvr-na-krak-za-ohranata-na-sofiya-ochakvali-provokatsii.html", "text": "Засилено е полицейското присъствие в центъра на София заради очаквани провокации по време на днешния протест срещу правителството, чието начало беше обявено за 12 часа пред сградата на Народното събрание и който вече започна.В службите имало получени сигнали за това, че част от протестиращите щели да се опитат да провокират полицията, охраняваща мероприятието. Заради това са взети превантивни мерки от МВР, съобщава БНР.Целият личен състав на Столичната дирекция на вътрешните работи (СДВР) е ангажиран да охранява София. Изпратени са и допълнителни части на \"Жандармерията\". От полицията са категорични, че няма да допуснат ескалиране на напрежението.Засилени мерки за сигурност са взети и за охрана на сградите, където днес има Ден на отворените врати. При необходимост, движението в центъра на София ще бъде спирано на определени места.", "date": "2018.09.16", "title": "Цялото СДВР на крак за охраната на София, очаквали провокации"}
{"url": "https://news.bg/politics/ostavka-sad-i-smyana-na-sistemata-iskat-protestirashti-pred-parlamenta.html", "text": "Хиляди протестиращи българи, част от които живеещи зад граница, се събраха пред сградата на Народното събрание, за да искат смяна на модела на управление.Без напрежение и провокации започна протеста, придружаван с викове \"Оставка\" и \"Мафия\", освиркване и надути вувузели. Протестиращите развяват трибагреника. Да си върнем нацията, призова един от протестиращите. Те се обявиха срещу начина на отдаване на концесии, срещу високите цени на тока, парното и водата.Протестиращите искат промяна на Конституцията и смяна на модела на управление, като предлагат България да се управлява по швейцарския модел с референдуми.Зад протеста стоят над 34 000 български граждани, живеещи в чужбина, обединени от групата във \"Фейсбук\", озаглавена \"Против геноцида на Борисов и всички досегашни управляващи мафии\". Една от водещите фигури на акцията е Емил Русанов, който е издател на \"Будилник\" в Лондон.Засилено е полицейското присъствие в центъра на София заради очаквани провокации. Такива към момента няма.Заявката на сънародниците ни е за безсрочен протест за сваляне правителството на Бойко Борисов от власт и смяна на системата на управление.Сънародниците ни зад граница протестират и пред българските посолства по света. Протестът ще продължи три дни. Следващият ще е на 26 септември пред централата на Европейската комисията в Брюксел, където протестиращите ще внесат петиция, в която описват тревожното състояние, в което се намира България.След това ще има нови протести през около месец-два. Протестът е под наслов \"Оставка, съд и смяна на системата\". Организира се във \"Фейсбук\" и се финансира от платформа с дарения. Според организаторите на протеста на българския народ му е \"обявена война от тази управляваща мафия\".В един момент протестиращите се приближиха към сградата на законодателния орган. Йоло Денев, който подкрепя всяко гражданско недоволство, проби полицейския кордон и се просна на стълбите пред парламента. Движението по булеварда бе затворено.По-късно множеството запя Химна. След това скандира \"Убийци!\", както и \"Българи юнаци\". Гордея се с вас, подчерта един от организаторите на протеста. Той обяви, че ако няма смяна на системата, нищо нямало да се промени. Мария Габриел (българският еврокомисар, б.р.) е шефката на новото Гестапо, скочиха протестиращите. Той отправи специален призив към медиите да отразят протеста, без да прикриват истината. Събралите се заканиха още \"Всеки ден ще е така до победата!\", като в един момент този лозунг бе трансформиран на \"Всеки ден ще е така до оставката!\" Те рецитираха и стихове от българската революционна класика.", "date": "2018.09.16", "title": "Оставка, съд и смяна на системата искат протестиращи пред парламента"}
{"url": "https://news.bg/politics/promenite-v-kabineta-mozheli-da-minat-i-bez-saglasuvane-mezhdu-dondukov-1-i-2.html", "text": "Персоналните промени в кабинета можеха да станат и без тази съгласувателна процедура между правителството и президента да предхожда гласуването в Народното събрание. Това обяви юристът и бивш конституционен съдия проф. Пламен Киров пред БНР.\"Законът на МВР дава няколко основания за прекратяване на мандата на главния секретар и е посочено и \"по искане на самия главен секретар\". Такова искане, доколкото се разбра, е постъпило. Главният секретар се назначава по предложение на Министерския съвет с указ на президента. Тук е мястото, където трябва да се направи съгласуването. Само че тази съгласувателна процедура е насочена преди всичко към позитивното действие - назначаване на главен секретар\", обясни той.Припомняме, че проблемът възникна, защото ако Младен Маринов бъде избран за министър на вътрешните работи, той ще съвместява едновременно функцията на министър, и заедно с това ще бъде главен секретар на МВР.По думите на Киров, ако има решение на МС и то е изпратено с предложение Младен Маринов да бъде освободен от поста главен секретар, то трябва да бъде придружено със заявлението на Маринов, че иска да бъде освободен.Ако заявлението обаче не е приложено към решенията на МС, трябва да бъде изискано от президента преди подписването на указа.\"Не сме наясно дали такова заявление е приложено към документацията. Ако липсва, президентът е прав да не подписва\", каза той.Според проф. Киров обаче става въпрос за политическа игра и \"даже издребняване в случая\".", "date": "2018.09.16", "title": "Промените в кабинета можели да минат и без съгласуване между Дондуков 1 и 2 "}
{"url": "https://news.bg/society/za-treta-poredna-godina-motoristi-pochitat-zaginali-na-patya-blizki.html", "text": "Мотористи се събират в 20 града в страната в памет на свои починали близки. Събитието се провежда за трети пореден път в общо 20 града. Тази година мотото е \"Ние сме хора, а не донори\".Във Варна десетки мотористи се събраха на бившата циркова площадка, съобщи bTV.Свещеник отслужи молебен за жертвите на катастрофи преди началото на шествието. Десетки мотористи се събраха в подкрепа за пострадалите при пътнотранспортни произшествия.Основното ни послание е, че сме равни на пътя и трябва да има взаимно уважение, каза един от участниците в шествието.", "date": "2018.09.16", "title": "За трета поредна година мотористи почитат загинали на пътя близки"}
{"url": "https://news.bg/int-politics/amerikanski-boen-dron-zabelyazan-kray-chernomorskite-bregove-na-rusiya.html", "text": "Стратегически разузнавателен безпилотен самолет на военновъздушните сили на САЩ модел RQ-4 Global Hawk е извършил многочасов полет в района на руското крайбрежие на Черно море, съобщават руските медии.По данни на Plane Radar дронът е излетял вчера от авиобазата на НАТО Сигонела в Италия и в 12:19 часа московско време е започнал да следи фронтовата линия в Донбас. След като приключил огледа, апаратът от района на Николаевска област в Украйна се отправил към брега Крим и Краснодарския край.Безпилотникът летял в определения регион в продължение на около 8 часа, като временно се е приближил към руските брегове на разстояние от 40 км. В 22:19 апаратът се отправил обратно към базата си в Италия.Около обяд в района на черноморското крайбрежие на Русия също така бил забелязан разузнавателен самолет за борба с подводници Boeing P-8A Poseidon.Разузнавателният безпилотник RQ-4B на няколко пъти е бил забелязван в небето над Донбас. През последните месеци полетите на американски безпилотни апарати до границите на Русия значително се увеличиха.", "date": "2018.09.16", "title": "Американски боен дрон забелязан край черноморските брегове на Русия"}
{"url": "https://news.bg/economics/hlyabat-poskapna-v-nyakolko-grada.html", "text": "Хлябът поскъпна в няколко града на страната, показва проучване на Нова телевизия. Причината е повишаване на цената на брашното.Припомняме, преди дни  заяви, че е започнал разговори с шефовете на търговските вериги в страната. по-високата изкупна цена на пшеницата и поскъпването на природния газ са основните фактори за повишаване на цената на насъщния, обяви на 13 септември земеделският министър.Според хлебопроизводителите, освен по-високите изкупни цени на пшеницата основание за по-скъпия хляб дава и повишаването на минималната работна заплата.В Пловдив цената на хляба се увеличи с 20%, а в Пазарджик увеличението е с 30 стотинки.\"Вдигна се брашното и от там вече се получи поскъпване на хляба. Също поскъпна токът, газта и това са разходи, които трябва да се избият. Ще гледаме горе-долу да оцелеем\", заяви хлебопроизводителят Димитър Козинарски.Новата реколта е с нова цена. Ако на борсите до преди два месеца тон пшеница е струвала 300 лева, сега тя се търгува за 350, признават зърнопроизводителите.\"Вследствие на аномалии в различни региони на Европа и света имаме по-малко производство, световните борси реагираха. Пшеницата е борсова стока\", каза председателят на Националната асоциация на зърнопроизводителите Ангел Вукодинов.Опасенията на потребителите са, че след поскъпването на хляба, ще скочат и цените на останалите храни и продукти.", "date": "2018.09.16", "title": "Хлябът поскъпна в няколко града"}
{"url": "https://news.bg/world/kashnar-ubeden-v-polzata-ot-merkite-na-sasht-sreshtu-palestintsite.html", "text": "Джаред Къшнър, съветник и зет на американския президент Доналд Тръмп, изрази убеденост в мерките, които САЩ предприеха в последно време срещу палестинците.Той счита, че те ще помогнат в мирните преговори между Израел и Палестина, в които САЩ посредничат. Това заяви той в интервю за The New York Times. Според него, трябва да се работи смело по изчистването на редица илюзии, с които хората са свикнали. Това всъщност увеличава шансовете за постигането на мира.Политиката на администрацията на Тръмп обаче разгневи палестинците, които вече се съмняват в ползата от посредническата роля на САЩ.САЩ са решили да затворят палестинското посолство във Вашингтон, като това е поредният ход срещу палестинците на президента Доналд Тръмп, който се опитва да ги принуди да преговарят. Това обяви по-рано представител на палестинците.\"Бяхме уведомени от американско официално лице за решението им да затворят палестинското посолство в САЩ\", посочи генералният секретар на Организацията за освобождение на Палестина (ООП) Саеб Ерекат.\"Това е още едно потвърждение за политиката на администрацията на Тръмп за колективно наказване на палестинския народ, включително чрез орязването на финансовата подкрепа за хуманитарни нужди, включително здравеопазване и образование\", допълни Ерекат.", "date": "2018.09.16", "title": "Къшнър убеден в ползата от мерките на САЩ срещу палестинците "}
{"url": "https://news.bg/world/rumanski-magistrati-na-protest-v-zashtita-na-zakona.html", "text": "Около 200 магистрати протестираха в неделя в румънската столица Букурещ в защита на Закона, предаде Аgerpres.Те се събраха пред сградата на Апелативния съд на мълчалива демонстрация.Лозунгите, които издигнаха, бяха срещу опитите съдебната система в страната да има само декоративна роля.Демонстрацията е продължила около час и е приключила без инциденти, въпреки присъствието и на противници.Това е пореден протест в страната от месеци. Румънците протестират срещу корупцията и политиката на властите.По официални данни, 450 души бяха ранени по време на най-масовия митинг на 10 август.След масово подадените жалби срещу полицейско насилие, вътрешното министерство бе принудено да се намеси в разследване и извинение.", "date": "2018.09.16", "title": "Румънски магистрати на протест в защита на Закона "}
{"url": "https://news.bg/world/kurts-avstriya-i-germaniya-sa-sreshtu-tvard-brekzit.html", "text": "Австрия и Германия са се обединили в позицията си срещу \"твърд\" Брекзит. Това заяви австрийският канцлер Себастиан Курц, цитиран от \"Ройтерс\".По думите му, трябва да се направи всичко възможно, за да се избегне вариантът Великобритания да напусне ЕС без търговско споразумение.Той направи изявлението преди срещата си с германския канцлер Ангела Меркел.Сред основните теми, които двамата обсъждат, е \"разводът\" на Лондон с Брюксел.Кметът на Лондон Садик Хан призова за повторен референдум по членството на Великобритания в ЕС.Той отправи критики срещу правителството на Тереза Мей, което според него се проваля при преговорите за Брекзит. Припомняме, Хан е член на опозиционната Лейбъристка партия.Мей обаче по-рано отсече, че няма възможност за повторен вот, а трябва да бъде уважена волята на избирателите.Официално, Лондон напуска през март 2019 година.", "date": "2018.09.16", "title": "Курц: Австрия и Германия са срещу \"твърд\" Брекзит "}
{"url": "https://news.bg/crime/gorya-restorant-v-blagoevgrad-nyama-postradali.html", "text": "Пожар нанесе сериозни щети в ресторант в Благоевград, предаде БГНЕС.При инцидента няма пострадали, тъй като заведението вече е било затворено.Сигналът за пожар на бул. \"В. Левски\"-13 е получен в 19 часа. Огънят вече е загасен.Напълно е унищожена кухнята на ресторанта, като на този етап се смята, че огънят е тръгнал от неизключен фритюрник. Самият салон на ресторанта не е горял, но стените са опушени.Не са засегнати офисите на фирми и банковия клон, намиращи се в четириетажната сграда.", "date": "2018.09.16", "title": "Горя ресторант в Благоевград, няма пострадали "}
{"url": "https://news.bg/world/politsiyata-v-solsbari-na-krak-zaradi-otroveni-klienti-na-restorant.html", "text": "Полицията в английския град Солсбъри отцепи район около ресторант след като получи сигнал за двама натровени, съобщиха световните информационни агенции.Мъж и жена, клиенти на заведението, са се почувствали зле.Все още информацията по случая е оскъдна и не е ясно дали става въпрос за нов случай на натровени с веществото новичок.Припомняме, че през март в Солсбъри беше извършено нападението срещу бившия руски шпионин Сергей Скрипал и дъщеря му Юлия.За това бе обвинена Русия. Двама руски граждани се сдобиха с обвинения, въпреки твърденията, че са посетили Кралството като туристи.През юли бе съобщено за нов случай на новичок в района. Мъж и жена бяха приети в болница, като жената почина.", "date": "2018.09.16", "title": "Полицията в Солсбъри на крак заради отровени клиенти на ресторант"}
