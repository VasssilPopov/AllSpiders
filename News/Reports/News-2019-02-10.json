{"url": "https://news.bg/world/ungariya-s-danachni-oblekcheniya-za-mnogodetnite-mayki.html", "text": "Данъчни облекчения за многодетните майки ще бъдат въведени в Унгария. Жените, които отглеждат 4 или повече деца, ще бъдат освободени от данък общ доход. Това заяви унгарският премиер Виктор Орбан в годишното си обръщение към нацията, цитирано от \"Гардиън\". По думите му, тези мерки ще стимулират унгарските семейства, което е по-добре, отколкото да бъдат допускани и издържани имигранти от предимно мюсюлмански държави. Той обърна внимание върху намаляващата раждаемост в Европа и имиграцията. Това е проблем, с който Будапеща иска да се справи като подпомага двойките, решили да имат повече деца. Орбан отново хвърли вината за мигрантската криза върху финансиста. По думите на премиера, смесването на толкова различни култури води до катастрофа. Намираме се на исторически кръстопът, предупреди Орбан и призова християните в Европа да бъдат приоритет. Реформите на Орбан обаче не са посрещани еднозначно от унгарците. Промените в трудовото законодателство му навлече обвинения в налагане напо улиците на протести. ", "date": "2019.02.10", "title": "Унгария с данъчни облекчения за многодетните майки "}
{"url": "https://news.bg/politics/iliyana-jotova-iska-plan-marshal-za-balgarskite-sela.html", "text": "Вицепрезидентът Илияна Йотова призова за . Тя отправи апела си в гоцеделчевското село Делчево, където за втора година бе гост на традиционния празник на виното, съобщиха от администрацията на президента.\"Необходима е целенасочена политика за развитие на селата, план , защото проблемите се роят един след друг - , утре ще е достъпът до \", заяви Йотова.Припомняме, планът \"Маршал\" (официално Програма за европейско възстановяване) е инициатива на Съединените щати за подпомагане на Западна Европа. С тази програма американското правителство дава безвъзмездна помощ от 13 милиарда долара за възстановяване на западноевропейската икономика след края на Втората световна война.Планът е в действие в продължение на четири години от 8 април 1948 година.САЩ са искали да премахнат търговските бариери, да се модернизира промишлеността и да се възстанови икономическия просперитет на Западна Европа. По този начин са  в Западна Европа.Припомняме също, че Илияна Йотова се свързва с БСП, която е наследник на Българската комунистическа партия.Тя очаква при формирането на новия европейски бюджет след 2020 г. България да извоюва целеви средства за отдалечените и по-слабо развитите региони. Парите да се използват само и единствено за тези региони, тогава в тях ще се възвърне животът, хората няма да бягат към големите градове да търсят поминък, очаква Йотова.Тя даде пример с община Гоце Делчев, където, по думите й европейските средства могат да служат за доброто на хората, а не само да се \"усвояват\".Село Делчево със своите шейсетима жители и с проектите си днес е притегателен център не само за родните, но и чуждите туристи, заяви Йотова и изтъкна усилията на кмета на Община Гоце Делчев Владимир Москов за изграждане на качествена инфраструктура и път до селото.\"Това е залог за развитие на туризма\", отбеляза вицепрезидентът.Тя пожела , в чието зарязване участва през миналата година. Илияна Йотова отличи победителите в традиционния международен конкурс за производители на вино и ракия.", "date": "2019.02.10", "title": "Илияна Йотова иска план \"Маршал\" за българските села"}
{"url": "https://news.bg/politics/mvnr-nyamame-informatsiya-za-parichen-transfer-ot-venetsuela.html", "text": "В Министерството на външните работи няма постъпила информация от Венецуела за паричен трансфер, съобщиха за БНР от ведомството, водено от Екатерина Захариева.Това стана часове след като  в Туитър, че от Венецуела имало опит незаконно да изнесат в България активи на държавната петролна компания на Венецуела PDVSA.Депутатът Карлос Папарони не уточнява в Туитър с кои български институции е осъществен контакт за спиране на паричния трансфер. Според него става дума за \"брокерска къща\".Много голяма сума с пари няма как да бъде преведена през подобен вид финансова институция, е неофициалният коментар на финансови експерти за общественото радио.Опозиционният депутат обяви, че властите във Венецуела са се опитали да изнесат капитали на държавната петролна компания чрез финансов посредник в България. Според него - от Венецуела вече са се свързали с българските власти, за да работят по случая.Припомняме, на фона на тежката криза и многохилядните протести в страната, режимът на Мадуро разпродаде значителна част от .Хуманитарната помощ, предназначена за Венецуела, , след като президентът Николас Мадуро обяви, че няма да приеме помощи от САЩ, а венецуелците не са \"просяци\". Венецуела се намира в безпрецедентна криза. Инфлацията в страната се изчислява на милиони проценти, а емигрирали от началото на кризата са 3 млн. венецуелци.Миналия месец лидерът на опозицията Хуан  за временен президент и си осигури подкрепата на над 40 страни,  и  и . Мадуро все още има , Турция и Иран.Припомняме, че , европейски и латиноамерикански лидери се събраха в уругвайската столица Монтевидео, за да обсъдят план за решаване на задълбочаващата се криза във Венецуела, но се пазят от пряка намеса.Подкрепената от ЕС група, известна като за Венецуела, проведе своята встъпителна среща, като представя по-безпристрастен подход, който  и латиноамериканските сили за повече намеса.Срещата дойде по време на отделна среща на  в Канада, която призова за международни действия срещу венецуелския президент Никола Мадуро, за да го принуди да се оттегли.По-рано американският президент Доналд Тръмп заяви пред телевизия CBS, че  е \"един от вариантите\".", "date": "2019.02.10", "title": "МВнР: Нямаме информация за паричен трансфер от Венецуела"}
{"url": "https://news.bg/politics/na-protest-iskat-ostavkata-na-prezidenta-rumen-radev.html", "text": "Десетки души се събраха на протест пред сградата на президентството с искане на отстраняване на държавния глава Румен Радев, съобщи bTV.Повод за протеста е изразената позиция от държавния глава относно Венецуела.Припомняме, на 4 февруари президентът от подкрепа на предложената европейска позиция за Венецуела. Той призова българските власти към въздържаност и настоя за нуждата от диалог в страната.По-късно .Кабинетът  за временен президент на Венецуела.Според протестиращите, Радев нарекъл България \"блато\".Причините за протестиращите са свързани и с цялостното поведение на Румен Радев и убеждението им, че държавният глава заема \"проруски\" позиции.Протестиращите твърдят, че са се самоорганизирали в социалните мрежи. Те искат не импийчмънт, а оставка. Според някои от присъстващите пред сградата на държавния глава, Радев не се държал като натовски генерал без да уточняват какъв е протоколът за поведение на натовските генерали.", "date": "2019.02.10", "title": "На протест искат оставката на президента Румен Радев"}
{"url": "https://news.bg/regions/petna-ot-mazut-se-poyaviha-na-kamping-dobrudzha-kray-shabla.html", "text": "Огромни петна от мазут се появиха на къмпинг \"Добруджа\" край Шабла, съобщи bTV, позовавайки се на зрителски сигнал.Цялото протежение на плажната ивица е покрито с черни петна, както става видно от снимките. Най-вероятно замърсяването идва от кораб.През лятото на 2018 година морето изхвърли мазут на четири плажа по Южното Черноморие - Приморско, Алепу, Несебър и Ахелой.Еколози твърдят, че мазутът престоява на дъното на морето и се изхвърлят на брега при силен вятър и вълнение. Това е причината да е трудно да се определи конкретният източник на замърсяването.", "date": "2019.02.10", "title": "Петна от мазут се появиха на къмпинг \"Добруджа\" край Шабла"}
{"url": "https://news.bg/int-politics/v-beliya-dom-ne-izklyuchvat-nov-shatdaun.html", "text": "Изпълняващият длъжността ръководител на администрацията на сътрудника на Белия дом Мик Мълвани не изключи нов шътдаун, съобщи NBC News, цитиран от руските медии.По думите му, това може да стане, ако след седмица американският конгрес не приема решението да отдели пари за строителство на стената по границата с Мексико. Американският президент Доналд Тръмп не се съгласи на споразумение без изпълнение на тези условия.Мълвани подчерта, че той \"абсолютно не може\" да изключи възможността за нов шътдаун, доколкото въпросът за финансиране остава принципен.По-рано бе съобщено, че шътдаунът е закрепил положението на Тръмп преди изборите през 2020 г.", "date": "2019.02.10", "title": "В Белия дом не изключват нов шътдаун"}
{"url": "https://news.bg/regions/vremenno-dvizhenieto-v-tunel-topli-dol-na-am-hemus-e-v-aktivnata-lenta.html", "text": "В понеделник, 11 февруари, от 9.30 до 12 часа, движението в тунел \"Топли дол\" на АМ \"Хемус\" в посока Варна ще бъде в активната лента, съобщиха от Агенция \"Пътна инфраструктура\".Ще бъде ограничено движението по изпреварващата лента, поради ремонт на пожароизвестителната система на тунела.От 13 ч. до 15.30 ч. движението в тръбата за Варна ще бъде в изпреварващата лента. Ремонтните дейности на пожароизвестителната система ще са в аварийната и активната лента.Шофьорите е необходимо да се движат с повишено внимание, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - , както и по всяко време от денонощието на тел. 0700 130 20 в АПИ.", "date": "2019.02.10", "title": "Временно движението в тунел \"Топли дол\" на АМ \"Хемус\" е в активната лента"}
{"url": "https://news.bg/health/razpredelyat-18-mln-leva-za-vsichki-obshtinski-bolnitsi.html", "text": "18 милиона лева допълнително ще бъдат разпределени за всички общински болници от .Парите бяха определени на среща при премиера Бойко Борисов и здравните власти в петък, каза пред БНР д-р Неделчо Тотев, председател на Сдружението на общинските болници.Часове по-рано председателят на парламентарната комисия по здравеопазване д-р Даниела  и те щели да се дават за дейности.Д-р Тотев обясни, че болниците в отдалечените райони по закон получават от общините всяка година субсидия, която за тази година е 10 милиона лева.\"Ако и по линия на методиката за финансиране на болници, обслужващи населението в отдалечен рисков регион, там са 10 милиона (лв.), 2019 г., те са си по линията на това, което ежегодно получаваме. Миналата година бяха 7 милиона, уточни д-р Неделчо Тотев.За тази година се , даже списъкът беше представен любезно в аванс от Сдружение на общините. Той окончателно ще бъде внесен до 12-и февруари в министерството, каза медикът.По думите на председателя на Сдружението на общинските болници 18-те милиона са парите, които трябваше да получат всички общински болници.\"Ние говорихме за общински болници в труднодостъпен, рисков регион, и за останалите седем, които не влизаха в този списък. По списък сме ги видели, те са 72 общински болници, от тях 65 са в този списък в отдалечен рисков регион, и само седем не бяха, затова сметнахме, Управителният съвет, че трябва всички общински да получат\", каза председателят на Сдружението на общинските болници д-р Неделчо Тотев.", "date": "2019.02.10", "title": "Разпределят 18 млн. лева за всички общински болници"}
{"url": "https://news.bg/world/rusiya-priema-oshte-27-detsa-na-boytsi-ot-daesh-ot-irak.html", "text": "Още 27 деца на ликвидирани бойци на групировката \"Ислямска държава\" в Ирак ще бъдат приети в Русия. Това съобщи руското външно министерство, предаде Press tv. По-сложен е въпросът с връщането на майките на тези деца, защото в момента те са в затвора за джихадизъм, признават правозащитници. Това е поредна група на деца на джихадисти, които страната посреща. Припомняме, че в края на декември миналата година стана ясно, че 30 момчета и момичета с родители руски бойци на \"Ислямска държава\" се завръщат от Ирак.Това съобщи чеченският лидер Рамзан Кадиров.По думите му, родителите на децата са от Дагестан и Чечня. Кадиров оглавява програмата по връщането на такива жени и деца мюсюлмани в Русия. Така, около 100 души са били прибрани обратно.Счита се, че руските граждани, сражавали се на страната на групировката, са няколко хиляди души., който обяви окончателна победа над ДАЕШ през декември, има добри отношения с Иран и Русия, основните съюзници на Асад в сирийския конфликт, въпреки че същевременно се радва на силна подкрепа от коалицията, оглавявана от САЩ.ДАЕШ прибягна до партизански тактики, след като изостави целта си да контролира територии и да създаде самопровъзгласен халифат на територията на Ирак и Сирия.", "date": "2019.02.10", "title": "Русия приема още 27 деца на бойци от ДАЕШ от Ирак "}
{"url": "https://news.bg/world/netanyahu-iska-spirane-na-pari-za-palestintsite-sled-ubiystvoto-na-izraelsko-momiche.html", "text": "Израелският премиер Бенямин Нетаняху заплаши със спиране на средства за палестинците. Поводът бе убийството на израелско момиче, предаде АФП. Той е притискан от крайнодесни кръгове да вземе мерки срещу непрекъснатото насилие от палестинска страна. Сред тях е и образователният министър Нефтали Бенет. Тел Авив съобщи, че се подготвят законодателни промени, чрез които да се сложи ръка върху средствата на терористите. Също така се припомня, че част от данъците на Израел са предназначени за палестинските територии. За убийството на 19-годишната израелка вече има задържан. Припомняме, че Нетаняху спря пари, идващи от Катар. Това е трети транш от средства, предназначени за размирните палестински територии в .Те трябва да поемат заплащането на държавните служители и разходи за гориво.Там обаче насилието е всекидневно и израелските военни често стават мишена на нападения и по време на палестински протести по границата.Тел Авив вини Хамас за размириците, а самото движение открито призовава към нападения срещу Израел.Миналата година Тел Авив не успя да прокара резолюция срещу Хамас в ООН, но обяви за успех самото гласуване на такъв документ.Припомняме, че последната вълна на насилие започна през март миналата година и продължава . Около 240 са жертвите от палестинска страна.Допълнително обтегна отношенията решението на някои държави да признаят Йерусалим за столица на Израел, след като за него спорят и палестинците.", "date": "2019.02.10", "title": "Нетаняху иска спиране на пари за палестинците след убийството на израелско момиче"}
{"url": "https://news.bg/crime/gori-tseh-vav-voyvodinovo-nyama-raneni.html", "text": "Пожар възникнал по-рано днес в пловдивското село Войводиново тази вечер. Гори цех за преработка на месо, предаде БНТ. Овладяването му продължи 5 часа. Той вече е овладян и почти загасен. Няма данни за ранени. Няма и опасност от обгазяване. В предприятието работят стотици служители, но само охранителите са били в района. Сигналът е подаден в 18:30 часа. На мястото са изпратени 14 екипи на пожарната от Съединение и Карлово. Работата им бе затруднена от размерите на стихията и те предупредиха, че борбата ще продължи часове наред,  Стана ясно, че пожарът е тръгнал от пакетажния цех и бързо се е разраснал. Все още не е ясна причината. Тече разследване и утре сутринта ще бъдат предоставени първите резултати. До момента няма данни за умишлено деяние, а техническа неизправност. Припомняме обаче, че в селото се стигна до сблъсъци между българи и роми. На  на пътя в село Войводиново. Предполага се, че двамата побойници са били подпомогнати от група от близката циганска махала.Командосът им направил забележка за това, че създават опасност на пътя и в отговор те го  го довели в безпомощно състояние.В края на януари жители на село Войводиново отново излязоха на протест и поискаха всички  в селото да бъдат премахнати.Вчера беше съобщено, че да се върнат във Войводиново, придружавани от адвокат. Заканиха с война и масови протести, ако бъдат изгонени отново от имотите.След случая с Войводиново, вицепремиерът и лидер на ВМРО Красимир Каракачанов обяви, че ще твори . Тя включва стратегии, свързани с образованието, контрол на раждаемостта, както и трудовата повинност.Каракачанов категорично отрече  която предизвика , да е свързана с предстоящите избори.Според него  става все по-сериозен и скоро ще ескалира, а ", "date": "2019.02.10", "title": "Гори цех във Войводиново, няма ранени "}
{"url": "https://news.bg/world/prints-filip-bez-knizhka-sled-katastrofata.html", "text": "Без шофьорска книжка остана британският принц Филип. Той доброволно я предаде на полицията след катастрофата, която предизвика през януари, съобщиха световните информационни агенции. Новината е била потвърдена от Бъкингамския дворец. Катастрофата стана близо до имота на кралското семейство в Сандрингам. При нея пострадаха двама души, а 97-годишният съпруг на британската кралица се отърва без травми. Стана ясно, че преди сблъсъка е имал предупреждение от полицията за шофиране без книжка. Бъкингамският дворец потвърди, че принц Филип има валидна шофьорска книжка. След като е станал на 70 г. той редовно, на всеки три години, се е явявал на прегледи, за да я поднови.По официална информация кралската особа е била заслепена от слънцето и не е ", "date": "2019.02.10", "title": "Принц Филип без книжка след катастрофата "}
{"url": "https://news.bg/crime/petima-arestuvani-sled-romska-svada-v-byala-cherkva.html", "text": "Разпра между два цигански клана в град Бяла черква прати петима души в ареста в Павликени, предаде \"24 часа\". Ранени няма, нанесени са обаче материални щети - изпотрошени са прозорците на къща.Сигналът е получен в полицията в 13.30 ч. в неделя. На място веднага пристигнали екипи на районното в Павликени.На редакционният телефон на вестника местен жител сигнализира, че бил нападнат в дома си от мъже с джипове. Той твърди, че има ранени полицаи.Информацията обаче бе опровергана от Областната дирекция на МВР. За да се избегне ескалация на напрежението тази нощ в града има засилено полицейско присъствие, казаха от ОДМВР - Велико Търново.На мястото текат процесуално следствени действия. Изясняват се причините за напрежението между циганите и останалите участници в инцидента, казаха от пресцентъра. ", "date": "2019.02.10", "title": "Петима арестувани след ромска свада в Бяла Черква "}
{"url": "https://news.bg/world/sblasatsi-na-protest-na-zhalti-zhiletki-v-belgiya.html", "text": "До сблъсъци на протест на \"жълти жилетки\" се стигна в белгийския град Монс в събота, предаде РИА \"Новости\".След демонстрацията са били задържани 38 души. Стотици са взели участие в демонстрацията. Съобщава се, че тя не е била разрешена от властите. Съобщава се за вандалски акции по дома на бившия премиер Елио ди Рупо. Припомняме, че  от протести на еколози.В тях се включиха и ученици.  Министърът на околната среда на Белгия бе принудена да се откаже от обвиненията си, че масовите демонстрации в страната относно климатичните промени през последните седмици били заговор и че тя имала потвърждението за това от белгийските специални служби.", "date": "2019.02.10", "title": "Сблъсъци на протест на \"жълти жилетки\" в Белгия "}
{"url": "https://news.bg/bulgaria/9000-dushi-v-narodnoto-sabranie-v-denya-na-otvoreni-vrati.html", "text": "Повече от 9000 граждани посетиха днес сградата на Парламента за Деня на отворените врати, предаде БНР. Припомняме, че Денят на отворени врати от Учредителното събрание и приемането на първата българска конституция.Той е част от инициативите за отбелязване на годишнината.На изложбата бяха показани оригиналите на Търновската и Сребърната конституция.Експозицията дава възможност да се видят лични вещи на Петко Славейков.Председателят на парламента Цвета Караянчева посрещна първите посетители и показа как се натиска звънецът на властта. Граждани се бяха наредили на опашка от сутринта, за да видят къде и как работят народните избраници. Председателят на парламента покани посетителите в пленарна зала и да седнат на депутатските кресла, разказа им и как пишат закони и какво представлява един депутатски работен ден.", "date": "2019.02.10", "title": "9000 души в Народното събрание в Деня на отворени врати"}
{"url": "https://news.bg/world/the-national-enquirer-otreche-che-iznudva-bezos.html", "text": "The National Enquirer отрече обвиненията, че изнудва основателя на \"Амазон\" и собственик на вестник \"Вашингтон пост\" Джеф Безос.Това е заявил адвокат на издателя, цитиран от ABC. Според него, публикациите се базират на достоверни източници, близки до \"най-богатия човек в света\".Тези източници се пазят в тайна. Изданието работи единствено с достоверна информация, заяви адвокатът. По-рано самият  обвиненията срещу издателя на водещ американски таблоид в \"изнудване и шантаж\" и излезе с теория за международна интрига срещу него, в която са замесени Белият дом, интимни снимки и любовни съобщения.През миналия месец The National Enquirer публикува разобличаваща информация за извънбрачна афера на Безос с Лорин Санчес, бивша водеща на предаване на \"Фокс\".През миналия месец , че се развеждат след 25 години брак. Ден по-късно таблоидът отдели 11 страници за история, свързана с аферата на Безос със Санчес. Таблоидът я определи като \"най-голямото разследване в историята на Enquirer\".Шефовете на технологични компании обикновено не се отразяват от изданието. След публикуването на историята се появиха спекулации в медийните кръгове във Вашингтон и Ню Йорк, че агресивното отразяване на Безос от таблоида е свързано с близките контакти на ръководителя Дейвид Пикър с Белия дом. За съюза между Пикър и Доналд Тръмп стана ясно през миналата година около скандалите  на американския лидер за мълчанието на жени, с които е имал интимна връзка.", "date": "2019.02.10", "title": "The National Enquirer отрече, че изнудва Безос "}
{"url": "https://news.bg/int-politics/masov-protest-v-madrid-sreshtu-sanches-i-pregovorite-s-kataluniya.html", "text": "Хиляди в центъра на Мадрид протестират подкрепени от дясноцентристки партии, които се противопоставят на план на испанското правителство за намаляване на напрежението в региона на Каталуния, съобщава БиБиСи.Народната партия (ПП) и Сиудаданос (граждани) призоваха за протеста, след като премиерът Педро Санчес заяви, че ще назначи докладчик за разговори със сепаратистите в Каталуния.Те смятат това за предателство и поддаване на сепаратистки натиск и искат предсрочни избори. Подобно на десните, управляващите социалисти също се противопоставят на независимостта на Каталуния.Крайно десни групи, включително партията \"Вокс\", също присъстват на протеста, който се провежда под мотото \"За обединена Испания. Избори сега!\".Един от протестиращите, коментира пред \"Ройтерс\", че Санчес \"е предал Испания и ние смятаме, че испанците не заслужават такъв ръководител на правителството\".В реч пред протестиращите, лидерът на ПП, Пабло Касадо осъжда политиките на Санчес като \"социалистическо предаване\" и \"сделки под масата\", съобщава \"Ефе\".\"Времето на Санчес свърши\", коментира Касадо, добавяйки, че протестите са повратна точка и началото на връщане към \"хармония и законност\" в Испания.\"Днес, в Мадрид, Франко никога не е умирал, засрамете се\", пише гражданин в Туитър.Напрежението остава високо, тъй като много каталунци се възмущават от използваната сила от Мадрид миналата година, както и заради  на лидерите за независимост.Каталунският лидер в изгнание Карлес Пучдемон заяви в края на януари, че . посвети коледното си слово испанският крал Фелипе VI. В 11-минутна реч, той призова своите поданици да уважават конституцията на Кралството. Документът, който , \"е живата реалност, която защитава правата и свободите в Испания.Премиерът Санчес , което зависи от националистите, включително и от каталунците, за да остане на власт, но той отхвърля всеки нов каталунски референдум за независимост.", "date": "2019.02.10", "title": "Масов протест в Мадрид срещу Санчес и преговорите с Каталуния"}
{"url": "https://news.bg/politics/balgariya-e-bez-poslanik-v-london-sedmitsi-predi-ochakvaniya-brekzit.html", "text": "България остана без посланик в столицата на Обединеното кралство - Лондон в най-важния момент от най-новата история на Великобритания - месец преди готвеното напускане на Европейския съюз в края на март. В същото време се договарят условията за \"развода\" между ЕС и Великобритания.Българският посланик в Лондон Константин Димитров си е тръгнал преди дни. Все още няма определен титуляр, който да го наследи, пише \"\".От МВнР потвърдиха напускането на Димитров и обясниха, че той вече не е посланик, защото мандатът му е изтекъл. За временно управляващ посолството е определена заместничката му Теофана Крайнина.Мандатът на Димитров изтече през 2016 г., но бе удължен заради подготовката на българското европредседателство.Тогава бе удължен мандатът и на други посланици в европейски столици. След края на европредседателството се заговори, че те вече ще бъдат сменени.Преди дни външният министър Екатерина Захариева заяви, че президентът Румен Радев се бави с процедурата по назначаване на нови посланици.Тогава тя даде пример с Норвегия, където дипломатическата ни мисия от юни няма ръководител. От МВнР са изпратили предложения до президента Радев за съгласуване преди месеци, но към момента няма отговор.Захариева изтъкна, че е приела дипломатическите кандидатури, предложени от екипа на Радев. Очаквали се между 10 и 15 посланически назначения.Процедурата за изпращане на български посланици изисква съгласуване между външно министерство и президентството, а след това се внася в Министерския съвет.Относно предвиждането, че на мястото на Константин Димитров ще бъде изпратен бившият служебен премиер Марин Райков, който бе посланик в Рим, от МВнР твърдят, че няма внесено предложение в МС за нов посланик в Лондон.Другото предвиждане - Теофана Крайнина да бъде назначена за посланик в Лондон, е малко вероятно. Според правителствени източници, на които се позовава изданието, се търси дипломат с дългогодишен опит. Това се налага в случай на Брекзит без сделка, когато България ще трябва да сключва редица двустранни споразумения с Великобритания.Възможно е още няколко месеца мисията ни в Лондон да е без титуляр. Това е лошо на фона на опасността Великобритания да напусне ЕС без сделка и мигновено да започне да въвежда рестрикции за европейски граждани, които идват на нейна територия.Вече бе съобщено, че нашите сънародници трябва да кандидатстват за специални разрешителни, ако искат да останат повече от 3 месеца, за да работят или да се обучават. Въпросните документи ще важат само за 3 г. След това вероятно ще са необходими визи, които трудно ще се дават.От МВнР твърдят, че липсата на посланик няма да се отрази на защитата на правата на българските граждани във Великобритания, тъй като всички служители, които се занимават с Брекзит, остават. Предвижда се откриване на българско консулство в Единбург.", "date": "2019.02.10", "title": "България е без посланик в Лондон седмици преди очаквания Брекзит"}
{"url": "https://news.bg/crime/ot-ikonomicheska-politsiya-pretarsvat-kvartal-na-plovdiv.html", "text": "Спецакция се провежда в жилищния район \"Тракия\" в Пловдив, съобщи БНР, позовавайки се на МВР.Служители на \"Икономическа полиция\" са ангажирани по случая. По непотвърдена информация в автомобил в района е открит пакет с фалшиви документи за самоличност на чужденци.От полицията засега не потвърждават дали се извършват обиски в района.", "date": "2019.02.10", "title": "От \"Икономическа полиция\" претърсват квартал на Пловдив"}
{"url": "https://news.bg/int-politics/rusiya-sasht-i-es-sistemno-rushat-vekovni-vrazki-mezhdu-minsk-i-moskva.html", "text": "Съединените щати и Европейският съюз провеждат добре планирана и систематична дейност в Беларус, чиято цел е да прекъсне вековните връзки с Русия. Това е заявил руският посланик в Минск Михаил Бабич, съобщава ТАСС.\"Това е добре планирана, организирана, систематична и дългосрочна работа, десетки, стотици милиони долари и евро бяха отпуснати за нея чрез различни НПО в областта на образованието, културата и хуманитарните проекти\", обяснява дипломатът.Според него тази работа е насочена към прекъсване на вековните връзки \"между нашите народи, първо сеят на недоверие, а след това вражда, откъсване от Русия - в хуманитарно, идеологическо и икономическо отношение\". Целта е да продължи да се използва като трамплин за натиск върху Русия\", допълва той.Бабич подчертава, че се извършва сериозна идеологическата дейност и обработване на хора, работи се за изкривяване на напълно очевидни исторически факти.\"Тези възможности са много големи за тези западни центрове, които са ангажирани с тази работа. Всички ние виждаме резултатите от тях добре, пример са Грузия и Украйна\", допълва той.Коментирайки изявление на Александър Лукашенко, че суверенитетът и независимостта на Беларус през следващите две години са заплашени, дипломатът обяснява, че е ясно, че ще бъдат направени такива опити и в това със сигурност е прав.\"Но днес политическото ръководство на страната много ясно осъзнава рисковете и полага необходимите усилия\", допълва той.", "date": "2019.02.10", "title": "Русия: САЩ и ЕС системно рушат вековни връзки между Минск и Москва"}
{"url": "https://news.bg/int-politics/mey-iska-poveche-vreme-za-sdelka-po-brekzit.html", "text": "Британският премиер Тереза Мей ще предложи още един дебат за Брекзит тази седмица, за членовете на парламента. Тя ще им даде възможност да изразят мнението си преди очаквания Брекзит.Този месец може да бъде отложено гласуването на обсъждания вариант за Брекзит, съобщи Би Би Си.Секретарят на общините Джеймс Брокеншир заяви, че вместо това може да има повече необвързващи гласове по алтернативите на Brexit.Премиерът на Великобритания трябва да постигне споразумение с ЕС, прието от депутатите до 29 март, за да се избегне безразборна Brexit.Тереза Мей ще помоли депутатите за повече време, за да получат промени в сделката в преговорите с Брюксел, но лейбъристите я обвиниха, че \"цинично\" тича по часовника.Мей трябва да докладва пред Камарата на общините тази седмица, след като се опита да убеди лидерите от ЕС да направят промени в последния момент по споразумението за раздялата между Лондон и Брюксел.Запознати твърдят, че Мей е готова да предложи на парламента нов вот за Брекзит, ако нейният план с новите промени не е готов до края на февруари.Документът предлага собствен план за Brexit, който ще включва Обединеното кралство да остане в митнически съюз с ЕС, което според тях може да получи подкрепата на мнозинството от депутатите.", "date": "2019.02.10", "title": "Мей иска повече време за сделка по Брекзит"}
{"url": "https://news.bg/politics/nfsb-burgas-predlozhi-valeri-simeonov-za-vodach-na-evrolistata.html", "text": "От НФСБ-Бургас предложиха лидера на партията си Валери Симеонов да е водач на листата за предстоящите европейски избори, съобщи БНР.Пет са причините да бъде номиниран именно той, обясни депутатът Християн Митев.Той изтъкна последователната политика за защита на националната сигурност и интересите на страната. Сред причините била и активната дейност за подпомагане на българския бизнес, както и .Новината бе съобщена на извънредна пресконференция в Грандхотел \"Приморец\" в Бургас. На брифинга не присъстваше Симеонов, но там бяха зам.-председателят на партията Валентин Касабов, областният лидер в Бургас Иван Кузманов и общинският съветник Ивайло Вагенщайн.Припомняме, още на 22 януари общественици издигнаха кандидатурата на зам.-председателя на ВМРО Ден преди това - на 21 януари лидерът на \"Атака\" . Това стана ясно от фейсбукстраницата на Волен Сидеров. Атакистите наричат \"откровени лъжи\" информацията, че са водени разговори за участие в евролистите.\"До момента разговори за предстоящите евроизбори не са водени в коалицията \"Обединени патриоти - НФСБ, АТАКА и ВМРО\" и съответно въпросът за водаческото място на евролистата не е поставян\", пише на социалния профил на Сидеров.Седмици след това лидерът на \"Воля\" \" на евровота.По-рано днес, 10 февруари, вицепремиерът и лидер на ВМРО Красимир Каракачанов заяви, че иска .", "date": "2019.02.10", "title": "НФСБ-Бургас предложи Валери Симеонов за водач на евролистата"}
{"url": "https://news.bg/world/fas-rusiya-razpolaga-s-poveche-raketi-ssc-8-otkolkoto-se-smyatashe.html", "text": "Русия вероятно разполага повече крилати ракети 9М729 (SSC-8 по класификацията на НАТО), отколкото се смяташе досега, съобщава днешният брой на в. Frankfurter Allgemeine Sonntagszeitung. Уточнява се, че става дума за най-малко 64 ракети. Изданието съобщава, че става дума за разузнавателна информация на спецслужбите на западна държава, която не е назована.Такива ракети са разположени не само в батальона на полигона Капустин Яр в Астраханска област и в Камишлов - Свердловска област, но и в Моздок - Северна Осетия-Алания, както и в Шуя.САЩ за първи път съобщиха на съюзниците си от НАТО за такива ракети в Шуя още през миналата година.Във всеки от батальоните има най-малко четири пускови системи, всяка от които е оборудвана с четири ракети, които могат да носят различи бойни глави, включително ядрени.САЩ и НАТО заявиха, че с производството и разполагането на тези ракети Русия нарушава Договора за ликвидиране на ракетите среден и малък обсег.Обсегът на SSC-8 е над 500 километра. Руските военни твърдят, че зареждат ракетите с такова количество гориво, че да не могат да прелетят повече от 500 км.Тези изявления се посрещат с недоверие, тъй като официалните информации на Москва нееднократно се разминават с фактите.Руският президент Владимир , че Русия прекратява спазването на Договора за ликвидиране на ракетите със среден и малък обсег от 1987 г., след като , заради обвинения Москва в нарушения.Същевременно Путин настоя, че Русия трябва да разработи нови ракети в отговор на действията на САЩ. Москва отправи .Генералният секретар на Алианса , че трябва да се подготвят за прекратяването на този договор.Кремъл традиционно отрича обвиненията, че нарушава международните договори и международното право.  властите в Москва първоначално категорично отричаха руско участие, след това твърдяха, че отровителите са туристи. След категоричните разкрития, че става дума за агенти на ГРУ, руската страна неглижира темата. По аналогичен начин Русия отрича вината си за , въпреки поредицата от доказателства, събрани от международното разследване.", "date": "2019.02.10", "title": "FAS: Русия разполага с повече ракети SSC-8, отколкото се смяташе"}
{"url": "https://news.bg/int-politics/maduro-e-opital-da-iznese-darzhavni-aktivi-i-v-balgariya.html", "text": "Режимът на Николас Мадуро се е опитал незаконно да изнесе в България активи на държавната петролна компания на Венецуела PDVSA. Това съобщи венецуелският депутат Карлос Папарони в Туитър.По-късно от МВнР обявиха, че  от Венецуела.\"Успяхме да спрем незаконната сделка на узурпаторите, които искаха да продължат плячкосването на PDVSA чрез брокерска къща в България. Ще продължим борбата за защита на имуществото на страната.\" - пише депутатът.\"Вече се свързахме с България! Те няма откраднат повече и долар.\" - допълва Папарони, като предупреждава, че всеки опит за подобни сделки ще стане обект на санкции.Той подчертава, че активите на PDVSA принадлежат на всички венецуелци.Припомняме, на фона на тежката криза и многохилядните протести в страната, режимът на Мадуро разпродаде значителна част от .Хуманитарната помощ, предназначена за Венецуела, , след като президентът Николас Мадуро обяви, че няма да приеме помощи от САЩ, а венецуелците не са \"просяци\".Венецуела се намира в безпрецедентна криза. Инфлацията в страната се изчислява на милиони проценти, а емигрирали от началото на кризата са 3 млн. венецуелци. Миналия месец лидерът на опозицията Хуан  за временен президент и си осигури подкрепата на над 40 страни,  и  и . Мадуро все още има , Турция и Иран.Припомняме, че , европейски и латиноамерикански лидери се събраха в уругвайската столица Монтевидео, за да обсъдят план за решаване на задълбочаващата се криза във Венецуела, но се пазят от пряка намеса.Подкрепената от ЕС група, известна като за Венецуела, проведе своята встъпителна среща, като представя по-безпристрастен подход, който  и латиноамериканските сили за повече намеса.Срещата дойде по време на отделна среща на  в Канада, която призова за международни действия срещу венецуелския президент Никола Мадуро, за да го принуди да се оттегли.По-рано американският президент Доналд Тръмп заяви пред телевизия CBS, че  е \"един от вариантите\".", "date": "2019.02.10", "title": "Мадуро е опитал да изнесе държавни активи и в България"}
{"url": "https://news.bg/economics/hampartsumyan-vizhda-blagodenstvie-s-priemane-na-evroto.html", "text": "С приемането на еврото няма да има шокове, няма да ни дръпне назад, а ще се присъединим в зона на благоденствие, успех и жизнен стандарт, прогнозира банкерът Левон Хампарцумян пред НоваТв.\"Еврото не носи жизнения стандарт, а това го носи нашият труд, постижения и забогатяване\", категоричен е банкерът.Той прогнозира, че през 2022 г. ще ни се открие първата възможност, през която еврото може да бъде въведено.\"Еврото не е сребърен куршум, но политиците бяха създали свръхочаквания за Европейския съюз. Хората са по-предпазливи, когато говорят за еврото и ако досега е имало негативни ефекти, да сме ги усетили\", смята Хампарцумян.С приемането на еврото, кредитите ще се превалутират в евро с определени регулации, така че да се ограничи възможността на банките да спечелят кой знае колко, каза още банкерът.На въпрос има ли ръст на жилищните и ипотечните кредити, Хампарцумян заяви, че бум на кредити няма, но в по-големите градове на страната жилищният пазар е оживен и има сериозен растеж и търсене.По думите му живеем много по-добре отколкото преди 30 години. Според него винаги ще има недоволни, но тези хора, които са икономически по-активни трябва да им се създадат подхоящи условия да работят спокойно.\"Техният личен успех се превръща и в успехи на други хора, защото те наемат други хора и създават работни места\", констатира банкерът.За банкера е по-важно какво се случва със заплатите в сферата на частния бизнес, в който конкуренцията за хората е много сериозна и заплатите вървят много рязко нагоре. Сред тях са ИТ секторите, производство и услуги за експорт и други.Нещата куцат там, където хората нямат необходимото образование и необходимото ниво за подготовка, предупреди банкерът.По-рано БНБ коментира, че  по темата. БНБ се концентрира към по-краткосрочния вариант за приемане на еврото - подготовката на страната за присъединяване към банковия съюз, едновременно с включване на лева във валутния механизъм.На 29 януари, финансовият министър Владислав Горанов обясни, че . Няма икономическа и житейска логика да се очаква съществена промяна на ценовите равнища, след като България приеме еврото. Такива не са наблюдавани при последните пет присъединявания. Инфлацията би следвало да е минимална - около 0,4%, обясни той.Правителството е \"за\" приемането на , за да не правят глупости, обяви тогава и премиерът Бойко Борисов.Еврото е силна валута, защото почива на ясни правила и институции, коментира и еврокомисарят Валдис Домбровскис, който изрази . Според него държавата ни отговаря на някои от критериите - финансиране и дългосрочни лихвени проценти.Въвеждането на  година, коментира в началото на годината Домбровскис и допълни, че за да се случи това, през лятото страната ни трябва да получи зелена светлина за влизане в ERM II - механизма, предхождащ еврозоната. предупреди преди 10 дни президентът Румен Радев. Той посочи като пример споделения от премиера Антонио да Коща опит на Португалия, която след приемането на еврото е имала и период на икономически трудности. По тази причина той призова България да се поучи от проблемите, които са срещнали държавите, въвели еврото преди нас.", "date": "2019.02.10", "title": "Хампарцумян вижда благоденствие с приемане на еврото "}
{"url": "https://news.bg/health/zdravnata-reforma-e-v-haos-i-se-razrushava.html", "text": "Настройването на частни срещу държавни и общински болници е тотална грешка. Затова предупреди проф. Милан Миланов в ефира на БНТ.\"Главата не ме боли, но ми се развъртява, когато чуя здравна реформа\", отсече лекарят. Той припомни, че здравната реформа е била направена 1998-2001 г., приети са четири закона и започнало нейното разрушаване.Според него здравната реформа не е бетонирана, а е в хаос, защото лекарите лекуваме и работата върви, но не върви не в тази посока от 2001 г. насам.Най-добре за проф. Миланов е да бъде поизчистена жестоко здравната реформа, да си остане НЗОК и да има надграждане на доброволни, а не застрахователни модели.\"Какво правим догодина, откъде ще вземем пари, за да дадем пак, защото общинските болници са се превърнали в хоспис\", запита лекарят и призова шефът на , а не само с молива и химикалката.В здравеопазването има пари, но голямата грешка на българските учени е, че здравето, а не болестта е стока, предупреди проф. Миланов.На въпрос как би коментирал , проф. Миланов заяви, че ТЕЛК трябва да отиде към НОИ и не го учудват .За правосъдна бърза процедура, с която насилниците да се вкарат в затвора, призова лекарят относно зачестилите насилия над медицинските специалисти.Той настоява да се вземат мерки и за насилието над полиция, държавните чиновници, учителите. \"Ние сме общество, което се развива по пътя на омразата към всички и всеки\", каза още проф. Миланов.Припомняме, до решението се стигна, след като медици от общински болници в цялата страна изразиха недоволството си от ниските възнаграждения. В края на януари . Те на Ананиев да разреши проблема с нищожните заплати. Медиците бяха подкрепени и от .премиерът  Той разпореди на Министерството на здравеопазването да започне анализи на финансовото състояние на всяка една от общинските болници в страната.От своя страна министърът на здравеопазването Кирил Ананиев заяви, че се обмисля идеята да се осигурят средства за общински болници чрез , срещу закриване на кардиохирургия заради високи наем от 204 000 лева, след търг.", "date": "2019.02.10", "title": "Здравната реформа е в хаос и се разрушава"}
{"url": "https://news.bg/health/samo-20-ot-balgarite-stradashti-ot-depresiya-sa-poluchili-adekvatna-pomosht.html", "text": "Само 20% от българите, страдащи от депресия, тревожност и психични разстройства, са получили адекватна помощ. 14.5% от населението в България страда точно от тези най-чести психични разстройства - тревожност, депресия, състоянията, предизвикани от употребата на алкохол и наркотици.Данните бяха представени от от д-р Захари Зарков, началник на отдел \"Психично здраве\", на семинар посветен на изворите и измеренията на психиатричната стигма, организиран от Националния център по обществено здраве и анализи (НЦОЗА).Най-често помощта е търсена от общопрактикуващите лекари, десет пъти по-малко са потърсилите психиатрите за помощ.Като причини за честите психични разстройва д-р Зарков посочи генетични фактори и телесно заболяване, като допълни, че никога факторът не е само един.Да се сведе до минимум информацията за самоубийствата, посъветва от своя страна д-р Владимир Наков от отдел \"Психично здраве\" към НЦОЗА. По думите му медиите трябва да бъдат много внимателни при отразяването на самоубийствата, тъй като определено съдържание на текст, може да увеличи риска от посягане на собствения живот.Според Наков медиите трябва информират за самоубийствата без сензация, да минимизират известността и да се избягва описването им като епидемия. Специалистът препоръчва още да се ограничават фактите до тези, които аудиторията трябва да знае.При жените се наблюдават най-високите нива на повлияване и опити за самоубийство след медийно отразяване, но най-раними и изложени на риск са юношите. Според специалиста сериозно влияние върху другите оказва и самоубийството на известна личност.Наков посочи, че в сравнение с предишни години самоубийствата в световен мащаб значително намаляват - с поне 200 000 души.Общият брой на регистрираните самоубийствени действия в България е около 3000 годишно, а около 600 умират от самоубийства всяка година.Той обясни, че психичните разстройства, особено депресиите и злоупотребата с алкохол и наркотици, както и болестта шизофрения, са основният рисков фактор за самоубийството в Европа и България.Д-р Наков отбеляза принципите за превенция от самоубийства, в които се включват ранното откриване на депресията и лечение, проследяване и подкрепа, намаления достъп до възможности за извършване на акта, медийното отразяване и др.По думите му има някои основни правила, които не бива да се пропускат при отразяване на самоубийство. Сред тях са използването на думата \"успешно\" за самоубийство, която трябва бъде заменена с \"завършено\" самоубийство или \"умрял от самоубийство.Доц. Христо Хинков, директор на НЦОЗА, пък открехна вратата на историята на психиатричната стигма. Той подчерта, че тя представлява защитна реакция заради страха от непознатото.През Ренесанса се смятало, че щом лудият тежи на обществото, той трябва бъде наказван с труд. През модерната епоха лудият вече се е превърнал в болен, а след това се превръща в клиент.Според Хинков пациентът трябвало да бъде търпелив по презумпция. Той обясни, че в психиатричните болници през модерната епоха има строга йерархия, според която има сериозна разлика между доктор и болен.", "date": "2019.02.10", "title": "Само 20% от българите, страдащи от депресия, са получили адекватна помощ"}
{"url": "https://news.bg/politics/karakachanov-iska-trite-patriotichni-partii-zaedno-na-evroziborite.html", "text": "Трите партии от коалицията на Обединени патриоти да се явят заедно на предстоящите евроизбори, поиска вицепремиерът и министър на отбраната Красимир Каракачанов в ефира на БНТ.Каракачанов даде да се разбере, че от сформирането на коалицията Обединени патриоти, никога не си позволил да коментира или критикува публично негови колеги.Нещата трябва да си ги решаваме помежду си и ако искаме да няма подобни въпрос \"ще ни има ли или не\", на предстоящите евроизбори да се явим и трите партии заедно, призова вицепремиерът.Той ясно заяви, че запазването на коалицията зависи от здравия разум на хората вътре в нея.Припомняме, още на 22 януари общественици издигнаха кандидатурата на зам.-председателя на ВМРО По-рано днес, 10 февруари, от НФСБ-Бургас заявиха желанието си евродепутатската листа на патриотите да бъде водена от техния лидер Валери Симеонов.На въпрос какво се случва със синята каска, Каракчанво се пошегува, че винаги е искал да бъде синя каска, но я е подарил на премиера Бойко Борисов.Марешки разкритикува  на ромите и заяви, че тя се е направила преди евроизборите, а преди тях от ВМРО са я нямали.\"Кой да му вярва на този човек\", запита Марешки и допълни, че неговата партия няма да  на Каракачанов.Каракачанов е , негодува Марешки.Напрежението и неяснотата в малката коалиция тлеят от месеци, като и в момента не е ясно кой е председателя на парламентарната им група, след като от  Волен Сидеров още през есента на миналата година. Валери Симеонов открито призна, че .Провали се и последния опит за , за който обаче нямаше официална информация, а по-късно Сидеров отрече да е бил поканен изобщо.В конфликта Сидеров - Симеонов от лятото на 2018 г. лидерът на ВМРО Красимир , по собствените му думи.След връщането на Валери Симеонов в парламента обаче се очакваше назряване на нов конфликт. При важното гласуване от депутатите за мандат на правителството за преговори с правителството на САЩ за закупуване на нови изтребителите за българските , а НФСБ и .В средата на януари обаче Валери , тъй като двамата не се виждат на заседания на парламентарната група на ОП.От \"Атака\" пък разпространиха прессъобщение, че заседанията се провалят не заради тях, а заради отсъствието на депутатите от НФСБ.Не закъсня и отговора на .", "date": "2019.02.10", "title": "Каракачанов иска трите патриотични партии заедно на еврозиборите"}
{"url": "https://news.bg/comments/za-spitakskoto-zemetresenie-choveshkata-blagodarnost-i-konspirativnite-teorii.html", "text": "На 1 февруари 2019 г., в сградата на Българския червен кръст (БЧК) се състоя много важна и знакова церемония. Бяха отбелязани изминалите 30 години от опустошителното земетресение в Армения, изравнило със земята градовете Спитак и Ленинакан (бивш Александропол, днешен Гюмри). Причината за церемонията беше желанието на арменската страна да засвидетелства благодарността си към България за проявената солидарност и оказаната реална помощ по време на спасителните операции, провеждани непосредствено след земетресението, както и за голямата по обем хуманитарна помощ, изпратена на бедстващите жители на ударените от земетресението области в Армения. [1] [2]Трябва да отдадем дължимото на арменското посолство и на посланика - Н. Пр. Армен Саргсян, които дадоха пример за уважение както към историческата памет, така и към самите личности, участвали в изключително тежките издирвателно-спасителни операции, провеждани след Спитакското земетресение, както остава в историята разглежданото катастрофално природно бедствие. Н. Пр. Армен Саргсян изрично подчерта ролята на 16-те български спасители, заминали още на втория ден след земетресението. [1] [2] Както ще видим по-нататък в текста, това може да се смята за почти \"веднага\", защото точно първите два дни след земетресението, летището в Ленинакан не може да приема самолети поради невъзможните метеорологични условия. Можем да сме щастливи и горди от факта, че българските спасители, по думите на посланика на Република Армения, изваждат от развалините 150 души, като по този начин спасяват живота на шестима. [2]Не всеки ден чуваме думи като казаното от арменския посланик:\"Отдаваме почит на народа на България, на българското правителство, на всички неправителствени организации, които положиха усилия за провеждането на спасителни дейности\". [1]За всичко описано по-горе, можем само да изразим своя респект към изявата и думите на посланика на Република Армения и да му благодарим за паметта и доброто отношение съм България.Неизмеримите мащаби на човешкото нещастиеСпитакското земетресение е толкова опустошително, направо унищожително бедствие, че едва ли е възможно да се напише за него нещо, което да даде реална представа за мащаба на разрушенията, жертвите и щетите. Цитираните числа не могат да предадат страданието на останалите живи хора. Фотографиите и филмовите кадри предават само част от истината за понесения удар от арменския народ. Щетите, нанесени на икономиката на Армения, може би се поддават на изчисление в известна степен, но нанесените морални и психологически щети не могат да бъдат оценени с числа. Обратното въздействие на тези морални и психологически травми, също не могат да бъдат оценени.Спитакското земетресение нанася убийствения си удар на 7 декември 1988 година в 10 часа и 41 минути по московско време, което отговаря на 11 часа и 41 минути по местно време в северозападната част на тогавашната Арменска ССР. Само за половин минута трусовете разрушават цялата северна част на републиката, като става дума за територия с население от приблизително 1 милион души. Епицентърът на земетресението е в Спитак, където интензивността на трусовете надхвърля 10-та степен по 12 степенната скала на Медведев-Шпонхойер-Карник (MSK-64). В тази скала, осмата степен се квалифицира като \"разрушителна\", деветата - като \"опустошителна\", а десетата като \"унищожителна\".Пак според MSK-64, за земетресение от десета степен е характерна появата на пукнатини в почвата с ширина до един метър, свличания и срутвания по склоновете на планините, разрушаване на каменните постройки и изкривяване на железопътните релси. В Спитак, разрушенията надхвърлят това, което би могло да се очаква за десета степен. Там разрушенията са пълни. [3]Не е по-добро положението в Ленинакан, където земетресението е от 9-та степен и в Кировакан, където то е \"само\" от 8-ма степен. Сеизмичната вълна, породена от земетресението, успява да обиколи земното кълбо два пъти и е зарегистрирана от сеизмолозите в Европа, Азия, Америка и Австралия. [3]За разлика от българското комунистическо правителство, което при всички случаи на земетресения в България (разбира се, несравнимо по-слаби от Спитакското), категорично отказва каквато и да е чуждестранна помощ, съветското правителство действа точно по обратния начин. Михаил Горбачов прекъсва посещението си в САЩ (той се връща в СССР и на 10 декември 1988 г., вече е в Ленинакан) и се обръща към световната общност с молба за незабавна хуманитарна помощ.Последвалите събития са един от най-светлите примери на човешка солидарност и международна помощ в беда. Освен съветските републики, още 111 страни от света оказват реална помощ на пострадалите. Смята се, че особено голяма е помощта от Израел, Белгия, Обединеното кралство, Италия, Ливан, Норвегия, Франция, Федерална република Германия (по това време Германия все още не е обединена), Япония, Китай и Швейцария. В Армения пристигат огромни количества спасителна екипировка, всякакви специалисти, продоволствие и лекарства. Тук заема своето място и българската помощ.На помощ се притича и съседната Азербайджанска ССР, независимо, че в този момент отношенията между двете съветски република са на ръба на военния конфликт. Независимо от \"центъра\" (на 9 декември 1988 г. с решение на Политбюро на КПСС се създава Оперативен щаб за ликвидация на последиците от земетресението), азербайджанските власти сформират строителен отряд за участие в ликвидирането на последствията от земетресението. Начело на отряда е назначен много тачен строител и технолог - Емил Ахундов, носител на званието \"Заслужил строител на Азербайджан\". Според самия Ахундов, в неговия строителен отряд влизат около 200 души. За около седмица, в Армения са изпратени 25 железопътни товарни вагона, натоварени с багери, булдозери, кранове и значителни продоволствени запаси. [4]Според съвсем официални данни, през първите три дни след земетресението \"в градовете и районите на Армения, пострадали от земетресението, от страна на Държавния комитет по нефтопродуктите на Азербайджанската ССР (\"Госкомнефтопродуктов\") са изпратени повече от 25 хиляди тона гориво, 880 тона твърд и течен битум, около 40 хиляди тона мазут, 330 хиляди тона самазочни масла, 15 асфалто зарядни станции\". Също така са изпратени \"повече от 120 тежко товарни и специални автомобила, 46 автокрана ... булдозери, багери\". Към 9 декември 1988 година \"от трудовите колективи и от отделни граждани\" в Азербайджан в полза на пострадалите от земетресението са \"приведени повече от 50 хиляди рубли\". [5]За съжаление, актът на притичането на помощ на пострадалите арменски райони от страна на азербайджанските строители и спасители не става повод за помирение и за смекчаване на тона по въпроса за Нагорни Карабах. Напротив, конфликтът продължава да ескалира. Отношението към азербайджанските строители в Армения е крайно разнопосочно. Едни се отнасят към тях сърдечно, а други - крайно враждебно. Емил Ахундов разказва и за двата типа случаи, както и за саботаж на техниката на строителния отряд и за заплахи към членовете му. [4]За това кои са били инициаторите на тези неадекватни действия, можем само да правим догадки и това не е тема на този текст. За сметка на това ще се спрем на нещо не по-малко ужасно - на въпроса как Спитакската трагедия ражда низ от конспиративни теории, насочени било срещу арменците, било срещу азербайджанците. Случаят със земетресението в Спитак, като повод за генериране на изключително враждебни конспиративни теории е много тъжен и крайно поучителен.Конспиративните теории и техните родителиКазват, че успехът имал страшно много бащи, докато НЕуспехът НЕ познавал дори и майка си. Конспиративните теории в буквалния смисъл на думата имат много бащи и много майки. Те се раждат било спонтанно, било в инкубаторите на лабораториите за фалшиви новини. Случаят със Спитакско - Ленинаканското земетресение показва много нагледно, че конспиративните теории и фалшивите новини са се раждали и преди да бъде създадена световната мрежа на интернет, много преди времето и вниманието на хората да бъдат обсебени от социалните мрежи.В случая със земетресението в Спитак, конспиративните теории и фалшивите новини тръгват в две посоки. Едната посока е свързана с трагичните обстоятелства около разбиването на два самолета, които са едни от първите, които се опитват да докарат помощ. Другата посока е свързана с обясненията за причините на Спитакското земетресение.Както често става, една от майките на конспиративните теории е секретността. Съветските власти в типичния им стил не дават ясни обяснения за причините за катастрофите на двата самолета - излетелият от територията на Азербайджанската ССР и пристигащият на помощ и излетял от Скопие югославски самолет.Там, където има недомлъвки и недоизказани неща, неминуемо идва мястото на слуховете и на конспиративните теории. За единия самолет многозначително обстоятелство се оказва фактът, че е излетял от Азербайджан и е носел на борда си азербайджански запасняци - строители и спасители.За югославския самолет подозренията са породени от твърдението, че самолетът е пристигнал във въздушното пространство на Арменската ССР, след като е презаредил в Анкара. Това обстоятелство, според творците на конспиративни теории, е подвело местните ръководители на въздушното движение и те са насочили \"вражеския турски самолет\" в скалите.По принцип, една от любимите хранителни среди на конспиративните теории е лъженауката. В случая със Спитакското земетресение, лъженауката ражда няколко сродни чудовища - конспиративни теории за произхода на катастрофата. \"Естествено\" той е изкуствен и предизвикан от човешката дейност и от \"злите сили\".\"По-меките\" варианти за изкуствения произход на Спитакското земетресение, хвърлят вината за него на \"усилено провеждани от СССР подземни ядрени взривове на полигона в Семипалатинск\". \"По-твърдите\" варианти отиват много по-далече. Според тях срещу Спитак и Ленинакан е използвано \"съветско сеизмично оръжие\" под прякото ръководство на виден азербайджански учен. Азербайджанците са предизвикали Спитакското земетресение, умишлено и злонамерено - ни повече, ни по-малко ...Но нека разгледаме полета на въображението на пълководците на информационните войни последователно.Какво знаем за полета на самолета от Съветските ВВС, излетял от територията на Азербайджан на помощ на пострадалите от земетресението?Съветският самолет е бил Ил-76 с номер СССР-86732 от състава на полк на военно-транспортната авиация, който по принцип е бил разквартируван в град Паневежис (тогава в Литовската ССР), но излита за Ленинакан от територията на Азербайджан. На 11 декември 1988 година по време на полета към Ленинакан самолетът Ил-76МД катастрофира.Според официалната версия, самолетът се е врязал в планините около Ленинакан и е бил напълно разрушен. Като причина на аварията се сочи неправилното настройване на налягането на така наречения \"эшелон перехода\".Въпросният \"эшелон перехода\" е установената условна височина на полета на самолета (при стандартно атмосферно налягане - 760 милиметра живачен стълб), на която се извършва пренастройване на стойността на атмосферното налягане на барометричния висотомер (алтиметъра) на стойността на атмосферното налягне на летището или на минималното налягане, приведено към морското равнище.Това е едно от най-важните понятия в системата на така нареченото \"вертикално ешелониране\". В авиацията, \"ешелонирането\" (на руски - \"эшелонирование\") бива вертикално и хоризонтално и означава разсредоточаването на самолетите във въздушното пространство на установени интервали с цел да се предотврати прекомерното им сближаване и възникването на възможни аварийни ситуации. Вертикалното ешелониране осигурява разсредоточаването на самолетите по височина.На така нречения \"эшелон перехода\" се извършва преходът от условна към реална височина на полета на съответния въздушен съд, която е необходима на екипажа за поддържане на височините при изпълняването на схемата на \"захода\" при кацане и за своевременното взимане на решение относно възможността да се кацне.Терминът \"эшелон\" означава условната височина, изчислена при стандартно атмосферно налягане (760 милиметра живачен стълб или 29,92 дюйма живачен стълб) и отстояща от другите височини в размер на установените интервали. Височината на \"эшелона\", съвсем не е задължително да съвпада с действителната височина, на която лети самолетът. За изчисляването на тази височина би трябвало в приборите постоянно да се внасят данните за атмосферното налягане във всяка точка от маршрута, като се отчита тяхната надморска височина. Затова е прието да се използва стандартното атмосферно налягане.Ако на всички самолети бъде установена еднаква стойност на атмосферното налягане на висотомера (алтиметъра), то и показанията за височината на прибора в дадената точка на въздушното пространство ще бъде еднаква. Затова от определен момент при набирането на височина и до определен момент при снижаването (това е въпросният \"эшелон перехода\" височината на която се намира самолетът се изчислява по стандартното атмисферно налягане.Днес в Русия и в някои други страни, при достигането на въпросния \"эшелон перехода\" се настройва атмосферното налягане на нивото на летището (QFE), по-точно на котата на края на пистата. В повечето страни по света се настройва атмосферното налягане, приведено към морското равнище (QNH). Така нареченият \"эшелон перехода\" може да се изменя за всяко летище в зависимост от атмосферното налягане, като тази величина обикновено е на разположение на екипажите чрез ATIS - службата за автоматично предаване на информация в района на летищата. ATIS (Automatic Terminal Information Service) е служба \"предназначена за това да се осигури на пилота пълният обем от необходимата му информация за летището, за да може да вземе ясно решение за \"заход\" и за кацане, или за излитане\". [8] [9]Беше казано, че според официалната версия, за катастрофата на Ил-76МД, летящ към Ленинакан на 11 декември 1988 година, катастрофата е станала поради човешка грешка - екипажът не бил отрегулирал висотомера (алтиметъра) - указателя за височината. Загиват 9 души от екипажа и 63 военнослужещи - запасняци, свикани за участие в работите по ликвидирането на последствията от Спитакското земетресение. [6]Тази версия обаче масово не се приема, особено в Азербайджан, където цари всеобща убеденост, че става дума за злонамерено действие на диспечерите, управляващи \"вертикалното ешелониране\". Дори и по-сериозните коментатори, като известният теолог и публицист Теймур Атаев, които по принцип отхвърлят идеята за преднамерена диверсия, довела до масово убийство, не се отказват от съмнението, че грешката е направена от диспечерите на арменското летище. [10]В Азербайджан не вярват на официалната експертизаВ по-крайните си форми тази убеденост се артикулира най-ясно от единствения оцелял при катастрофата, срочно служещият по това време войник от Съветската армия, азербайджанецът Фахраддин Балаев:\"Единственото, което знам - това е, че нашият самолет се разби поради грешка на арменските диспечери - те неправилно са изчислили височината при приземяването. А какво помня (), честна дума, помня съвсем малко. Ние правехме заход за приземяване и вече чувствахме, че се приземяваме, когато самолетът рязко тръгна нагоре. Аз усетих как пространството се разширява и изведнъж ... се оказах във въздуха. В този момент аз изключих. Дойдох на себе си навярно, защото ръката ми буквално се печеше на нажежения двигател. Ако не се бях свестил тогава, то щях да се взривя заедно с всички останали\". [12]На въпрос на интервюиращия: \"Имаше ли още един взрив?\", оцелелият Балаев отговаря:\"Да, на земята. Както вече казах, арменските диспечери са дали на нашите пилоти неверни данни и самолетът тръгна да се приземява по-рано, отколкото трябваше. Летците се опитаха да вдигнат лайнера, но вече беше късно и той, след като закачи с крилото си хълма, се вряза в земята, започнаха да се взривяват резервоарите с гориво... Но всичко това стана известно след разследването. А когато аз дойдох на себе си, някакво шесто чувство ми подсказа, че трябва да се махна, колкото се може по-далече от намиращия се на около двадесет метра от мен корпус на самолета. Не помня как, но успях да измина тридесет метра с обгорената ръка и със седем счупени ребра\".[12]Водещият интервюто иска ясна формулировка на мнението на Балаев за вината за катастрофата: \"Значи, вината на летците за станалата трагедия е изцяло изключена?\".Отговорът е категоричен:\"Съвършенно вярно, това беше опитен екипаж. Самолетът принадлежеше на литовска авиокомпания и летеше от Кабул за Вилнюс. Нелепо загинаха тези момчета, които след като си изпълниха интернационалния дълг в Афганистан, ги придърпаха да летят за Ленинакан. Да бяха долетяли в Баку малко по-рано или малко по-късно, щяха да останат живи\". [12]Разказаното от Балаев, разбира се, поражда много въпроси. На първо място, той обяснява, че е разбрал за \"вината на диспечерите\" от разследването, което е било проведено по-късно. За съжаление, той не споменава за какво точно разследване става дума и от кого е проведено. Както вече стана дума и както малко по-долу ще се дадат допълнителни подробности, официалното разследване хвърля вината за катастрофата на екипажа на самолета, който не бил настроил висотомера или висотомерите (алтимитрите) си правилно. Излиза, че в интервюто си, Балаев повтаря масовото убеждение на азербайджанците, че вината за катастрофата е на арменските диспечери в Ленинакан. Всъщност, досега никой не е оповестил етническия произход на диспечерите на летището на Ленинакан в деня на трагедията. Напълно възможно е между тях да е имало руснаци, украинци или каквито и да е други представители на безбройните националности в бившия СССР.Малко странно звучи репликата на Балаев, който обяснява опитността на екипажа с думите: \"Самолетът принадлежеше на литовска авиокомпания и летеше от Кабул за Вилнюс\". Самолетът е на ВВС на СССР, а командир на екипажа е гвардейският капитан Николай Павлович Брилев (името е изписано с руската му транскрипция, бел. авт.). Действително, по онова време 128-ми гвардейски военно-транспортен авиационен полк, към който е принадлежал злополучният военно транспортен самолет Ил-76М, е бил базиран в Паневежис в Литовската ССР и вероятно за това се получава лапсусът на Балаев, че самолетът е принадлежал на \"литовска авиокомпания\". Това, че Балаев е наясно с принадлежността на самолета се вижда от репликата му: \"Нелепо загинаха тези момчета, които след като си изпълниха интернационалния дълг в Афганистан, ги придърпаха да летят за Ленинакан\". [12]Всъщност, както ще се види по-долу, полетът на въпросния Ил-76М до Ленинакан не е бил нито еднократен, нито пък случаен. В денонощието преди деня на катастрофата, самолетът е изпълнил още няколко полета в рамките на създадения \"въздушен мост\" в помощ на бедстващата Армения. На този факт се отдава и умората на екипажа, която се разглежда, ако не като причина, то поне като предпоставка за катастрофата от различни анализатори.Класически пример на \"самозародила се\" конспиративна теорияКакто вече казахме, конспиративните теории се раждат и сами, създават ги и заинтересувани хора и среди. В случая можем да сме сигурни, че става дума за самозародила се конспиративна теория - през тези дни взаимоотношенията между арменците и азербайджанците вече са толкова \"токсични\", че щеше да бъде чудно, ако не се бяха появили подобни интерпретации.Още по-малко можем да укоряваме оцелелия при катастрофата Фахраддин Балаев, за неговото меко казано резервирано отношение към властите в Ленинакан. Можем да бъдем много скептични към коментарите му за причините за катастрофата, но нямаме никакво право да поставяме под съмнение неговите спомени за собствените му преживелици след катастрофата:\"Дълго време, изобщо отказваха да ме приемат в болница. А когато под натиска на руските военни все пак ме приеха, то тогава арменските лекари отказваха да ме лекуват. Военните ме поддържаха с обезболяващи инжекции. След това ме прехвърлиха в Ереван, във военна болница, където и обслужващият персонал и лекарите бяха руснаци. Там прекарах 9 дни, през които ме местиха 5 пъти. Защото арменците надушиха, къде се намирам и оказваха голям натиск върху руските лекари, изисквайки да бъда изписан. След това, в края на краищата ме откараха в Москва в болницата \"Бурденко\", където се лекувах в течение на три месеца\". [12]В Москва с единствения оцелял от катастрофата се отнасят много добре, което и той самият подчертава:\"Организираха пристигането на жена ми и на майка ми. На майка ми осигуриха отделна стая, където тя живя през всичките тези три месеца. Преглеждаха ме най-добрите лекари. Навестяваха ме и ми помагаха азербайджанци, които живееха в Москва. Един път ме посети дори министърът на отбраната на СССР Дмитрий Язов. Така че, за този период от живота ми, имам само приятни спомени.\" [12]От всичко изложено до тук става разбираемо личното недоверие, което Фахраддин Балаев изпитва към арменската страна. Неговото убеждение за \"виновността\" на диспечерите на Ленинаканското летище е просто илюстрация на съмненията, които са обхванали цял Азербайджан след катастрофата.Всъщност, всичко това би могло да бъде избегнато, ако съветските власти на най-високо равнище бяха направили резултатите от разследването на катастрофата публични. По онова време все още не се говореше за \"прозрачност\", но със сигурност се говореше за \"гласност\". Точно \"гласността\" изцяло липсва в този случай. А там, където няма пълна яснота, незабавно избуяват конспиративните теории.Тук трябва да се отвори една скоба и да се отбележи, че в условията на съветски стил на организация, някои факти остават неясни дълго време и за самото съветско военно командване. В книгата \"Спитакский мемориал. 1988 - 2008\", благословена от епископ Србазан Езрас (Нерсисян), глава на Руската и Ново-Нахичеванската епархия на Арменската апостолска църква, са записани спомените на подполковник Мусаелян, който по време на Спитакското земетресение е служел в политотдела на Военния комисариат на Азербайджанската ССР и пряко се е занимавал със сформирането на батальон от запасняци в Баку за участие в ликвидирането на последиците от земетресението. [13]Можем да сме сигурни, че у подполковник В. Мусаелян няма никаква предубеденост нито спрямо арменците, нито спрямо съветските власти, с оглед на неговата биография. Той е служил в политотдела на Военния комисариат на Азербайджанската ССР. През месец май 1999 година е прехвърлен в политическия отдел на военния комисариат на Арменската ССР. След това служи като военен комисар на Мясникянския и Арабкирския район на град Еревена. Бил е началник на Управлението по мобилизацията и заместник на военния комисар на Република Армения. През 2001 година е назначен за военен аташе на република Армения в Руската федерация. През 2004 година е назначен за началник на Управлението за военно сътрудничество на секретариата на Организацията на Договора за колективна сигурност. [13]Да дадем думата на подполковник В. Мусаелян.\"На следващия ден (на 8 декември 1988 г., след съобщенията за катастрофалното земетресение, бел. авт.) аз се обърнах към военния комисар на Азербайджанската ССР с молба да бъда изпратен в зоната на стихийното бедствие. В този момент той вече беше получил разпореждане от правителството на републиката (на Азербайджанската ССР, бел. авт.) за сформиране на батальон от запасняци, който да бъде изпратен в Армения за ликвидиране на последствията от земетресението. Измежду другите офицери, аз бях избран да ми възложат сформирането на батальона, с който да замина за Армения. В кратък срок беше организационно подготвена щатната структура на батальона и отдадени заповеди по военните комисариати за започване на призоваване на запасняци за месечни сборове. Предпочитанията бяха към тези военно задължени лица, които имаха производствени специалности. Едновременно с това се организира събиране на газозаваръчни апарати, апаратура за електрическо задвижване, шанцови инструменти, продоволствие, медикаменти, палатки, топло облекло и обувки, автотранспортни средства и много други неща, които биха могли да свършат работа на мястото, където се оказваше помощ.Запасняците бяха докарани в предградията на Баку, на военното летище \"Насосный\" (\"Помпено\"), където ги преоблякоха във военни униформи и ги разпределиха по подразделения. Тук се складираше и всичко необходимо за автономната работа на батальона.Военно задължените прекараха две денонощия на летището в очакване на команда за излитане. Но времето на излитането постоянно се отлагаше, поради тежките метеорологически условия в Армения и голямото натоварване на летището на Ленинакан. Офицерите от републиканския военен комисариат от ранно утро до късна вечер бяха заедно с военно задължените в очакване на команда. Като политически офицер, аз взимах непосредствено участие във формирането на това подразделение, разговарях със запасняците, разяснявах им положението, което се беше създало в региона, по възможност им помагах да решават техни лични въпроси. Като цяло, това бяха порядъчни хора, напълно осъзнаващи цялата сложност на ситуацията и готови да дойдат на помощ на пострадалите от земетресението хора.На 11 декември, когато за пореден път пристигнах на летище \"Насосный\", научих страшната новина за станалата въздушна катастрофа. Стана известно, че през нощта авиодиспечерите са дали разрешение за излитане на първия самолет с военно задължени. Рано сутринта натоварили на военно-транспортен самолет ИЛ-76 камиони с екипировка и започнали да събират личния състав. Но станало ясно, че не всички запасняци са на мястото. Едни самоволно са били напуснали лагера, други не се били строили, трети просто спели някъде.В тази ситуация командването на батальона, вкарало в строя хора от други подразделения на батальона, на мястото на отсъстващите запасняци от първата рота. Набързо съставили списък на излитащите и го взели със себе си. По този начин ние знаехме само, че на борда, освен 9-те члена на екипажа, са се намирали примерно 63 военно задължени, но не знаех поименно кой конкретно е излетял. Във връзка със станалото беше сформирана оперативна група, пред която беше поставена задача - незабавно да излети за Армения за уточняване на фамилните имена на военно задължените, които са загинали при самолетната катастрофа и да организира транспортирането на телата им обратно. За старши на групата беше назначен началникът на 3-ти отдел на Военния комисариат на Азербайджан - подполковник П. Ткачов, а мен ме назначиха за негов заместник.Командването на авиационното съединение организира излитането на малък самолет, където освен нас бяха и членовете на комисията за разследване на причините на самолетната катастрофа. В хода на полета стана ясно, че летището на Ленинакан не приема самолети, поради метеорологичните условия и ще ни се наложи да направим принудително кацане в Кировабад и да чакаме разрешение за следващото прелитане. След няколко часа чакане най-после беше получено разрешение, но за кацане на летище \"Еребуни\" в Ереван.Вечерта на 11 декември, ние заминахме от Ереван за Ленинакан с автомобили. Времето наистина беше \"аномално\". В Ереван валеше ту дъжд, ту сняг. Колкото повече се приближавахме към Ленинакан, толкова по-гъста мъгла се стелеше. Понякога видимостта беше толкова минимална, че водачите на автомобилите караха \"на пипане\". В тази ситуация, можехме да си представим, в какви условия се е наложило на екипажа на Ил-76 да осъществява приземяването и в резултат на това, според официалната версия самолетът се е врязал в планината, най-вероятно поради грешка на екипажа, тъй като указателят за височината е бил настроен неправилно.Телата на загиналите бяха в такова състояние, че беше невъзможно да бъдат разпознати. Не всички от тях имаха документи, а военните им книжки бяха сдадени от работниците от военните комисариати в щаба на батальона. След многократно уточняване на списъците и проверки на личния състав, съставихме окончателния списък (на загиналите, бел. авт.). При това и сега не се размина без грешки. Така при нас се водеха загинали двама души, които по разни причини са отсъствали от батальона, но не са си били и в къщи. Цинковите ковчези с телата ги предадхоме на семействата, помогнахме и в организирането на погребенията. А след няколко дни изведнъж стана ясно, че единият от тях е жив. По време на полета на военно-транспортния самолет, той се качил да спи с каросерията на един КамАЗ, натоварен с войскови палатки. По време на катастрофата, получил изключително тежки наранявания, но останал единственият, който оживял\". [13]Както виждаме, първоначално съветското военно командване не е знаело дори кои точно от свиканите на запасен сбор са загинали по време на трагичния полет до Ленинакан. Какво остава за прецизно разследване на причините за катастрофата. Всъщност, каквато и да е причината за катастрофата, години на ред не е обявено точното място на падането на самолета Ил-76. Азербайджанската страна постоянно повдига този въпрос, който е извън обхвата на конспиративните теории. Дълги години отговор няма и дискусията ту притихва, ту се засилва. Разбира се, от това, че дълго време не се дава отговор на този въпрос, не може да се прави заключение за това кой е виновен за самата катастрофа, но мълчанието и секретността нагнетяват допълнителна мнителност и подозрения за гузно поведение.Впрочем да се върнем към разказа на подполковник В. Мусаелян. Той разказва за пристигането (в крайна сметка) на азербайджанския батальон в Ленинакан и за неговото общо взето кратко пребиваване там.\"В рамките на деня на 11 декември останалият личен състав на батальона беше прехвърлен със самолети в Ленинакан. Първоначално се планираше да се изпрати една рота в Спитак, но след това се реши да се използва цялото налично подкрепление единствено в Ленинакан. Направо от летището, пристигналите бяха насочени към местата за провеждане на издирвателно-спасителни работи. Течеше вече четвъртото денонощие след земетресението, но като се отчитат мащабите на разрушенията и екстремалната ситуация, помощта на запасняците от Азербайджан не беше излишна.На 12 декември на местата, където работеха военно задължените от Азербайджан, започнаха отделни сблъсъци и конфликти с местното население. По адрес на пристигналите да помогнат се изказваха незаслужени упреци и обвинения. В тази критична акция, когато нервите са нажежени до крайност, за съжаление, малко хора искаха да се замислят, че пристигналите на помощ военнозадължени, макар и да не бяха доброволци, не бяха и националисти. Болката, скръбта, ужасът не даваха по това време възможност да се разсъждава трезво. Емоциите тутакси взимаха връх над здравия разум. Отчитайки започващия процес на \"взаимни обяснения\", който можеше да се излее в открит сблъсък, командването взе решение за предсрочно връщане на запасняците в Баку.Днес, когато са изтекли 20 години след трагичните събития, свързани със Спитакското земетресение, фактът на пристигането на запасняците от Азербайджан в Армения на помощ на пострадалите, като се отчетат особеностите на онова време, не може да ни изглежда като нещо обичайно и рутинно. И той трябва да бъде оценен обективно и по достойнство\". [13]Секретността се пропуква с помощта на един ВУЗ-овски сайтВсички усилия за издирване на публикация на заключенията по разследването на катастрофата на военно-транспортния самолет с първата рота военно задължени азербайджански спасители и строители бяха безуспешни. Донякъде неочаквано, донякъде съвсем логично, информация за заключенията за катастрофата, както и коментар и препоръки за поуки от нея, бяха открити на сайта на Балашовското военно училище за летци. По-долу предаваме пълния текст на тези заключения и препоръки, които звучат логично и свързано.\"На 11 декември 1988 година военно транспортен самолет Ил-76М от 128-ми гвардейски военно-транспортен авиационен полк, (тогава базиран в Паневежис в Литва, а днес в Оренбург в Руската федерация), изпълнява полет по доставката от Баку в Ленинакан (днес Гюмри) на военнослужещи, мобилизирани от запаса за участие в ликвидирането на последиците от Спитакското земетресение (с личен състав от лица основно от азерлбайджанска националност, причислен към разгърнатата рота от 6-ти казански полк на гражданската отбрана, намиращ се в Баку).Самолетът е пилотиран от екипаж от девет души с командир гвардейският капитан Николай Павлович Брилев (името е изписано с руската му транскрипция, бел. авт.). Задно с него загиват: Игорь А. Разумный, Игорь В. Соколов, В. П. Плашкин, С. М. Ивлев, Иван В. Серков, А. И. Рыбальченко. Всички те са членове на екипажа. Заедно с тях загиват и Иван Яковлевич Авилов - инженер по АВ и А. Н. Алтухов. На борда са се намирали 69 пътници, от които се спасява само един.През онази нощ екипажът на Брилев излита за Ленинакан три пъти. Първият път излита от авиобазата \"Насосная\" (\"Помпена\"), намираща се между Баку и Сумгаит, но не успява да долети до Ленинакан и самолетът се приземява в Кировабад (преди - Елисаветпол, а днес - Гянджа). След известно време, екипажът получава нова заповед за излитане, след което отново го връщат в Кировабад. Третия път заповедта за излитане идва призори, като се предполага, че екипажът вече е бил силно преуморен.\" [11]Както се вижда и тук се поставя силно ударение върху преумората на екипажа на военно-транспортния Ил-76М.\"Екипажът на самолета започва приземяване на високопланинското летище на Ленинакан все още по тъмно и в много сложни метеорологични условия при хоризонтална видимост 5 километра и ограничена радиовръзка с летището. По време на снижаването до така наречената \"височина на кръга\" - 1100 метра (има се пред вид \"височината на взимане на решения\" - минималната височина, на която самолетът може безопасно да прекъсне процедурата на приземяване и командирът на екипажа да вземе решение за изтегляне за повторен кръг. Тази маневра е известна и като прекъснат \"заход\" за приземяване), самолетът се врязва в планински склон и се разрушава. Това става в 06:22 часа на 11 декември 1988 година.При катастрофата оцелява само един от пътниците - срочнослужещият войник Фахраддин Балаев, който спял на дюшеците, превозвани в каросерията на един от двата превозвани с полета камиони КамАЗ. Всички останали 77 души, намиращи се на борда на самолета загиват\". [11]\"За причина за катастрофата, се приема неправилната настройка на висотомерите (алтиметрите) от страна на екипажа. Макар че диспечерът е предал на екипажа атмосферното налягане на летището (634 милимитра живачен стълб) и вторият пилот го е записал, след това на висотомерите (алтиметрите) е била настроена стойност от 734 милиметра живачен стълб, която е със сто милиметра по-високо, което е довело до завишаване на показанията при достигната височина 1100 метра в хода на снижаването. Непосредствено преди удара с планинския склон, висотомерът (алтиметърът) е показвал стойност от 1425 метра\". [11]Анализаторите смятат, че причина за тази грешка може да е била умората на екипажа, който не е успял да си почине както трябва, тъй като през предишното денонощие е извършил голям брой полети. Тази катастрофа става повод за поредната препоръка, членовете на екипажите взаимно да упражняват контрол един над друг при настройването на висотомерите (алтиметрите). [11]Анализаторите напомнят, че на 20 октомври 1989 година, трагедията от 11 декември 1988 година ще се повтори, при това съвсем близо до мястото на гибелта на екипажа на Брилев и азерайджанските спасители. Отново поради невярна настройка на барометричното (атмосферното) налягане на Ленинаканското летище, катастрофира самолет Ил-76ТД на Уляновския център за подготовка на кадри за гражданската авиация на Съвета за икономическа взаимопомощ (СИВ), днес - Уляновски институт на гражданската авиация \"Главен маршал на авиацията Б. П. Бугаев\" (УИ ГА), федерално държавно бюджетно висше учебно заведение. При катастрофата загиват 15 души. [11]Летището на Ленинакан (днес - Гюмри) се ползва с много лоша слава сред летците от страните на ОНД. Летището е високопланинско и неудобно за подхождане към него. Ленището има само една писта, и \"заходът\" за кацане се осъществява само от една страна. Затова много екипажи изобщо не го обичат.Руските летци сравняват характеристиките на летището в Ленинакан (Гюмри) със също така не особено любимото им летище \"Адлер\" в Сочи. Летището в Адлерски район на град Сочи е построено по време на Втората световна война за нуждите на отбраната на черноморското крайбрежие. Строителството започва на 9 юли 1941 г. и през 1942 година то вече се използва интензивно. Адлер е един от основните микрорайони в Сочи, административен център на Адлерски район, който е най-южният, втори по население и територия район на града. През 2014 година, там протичат всички състезания от зимните олимпийски игри. [11]Коментаторите подчертават и факта, че през тези дни летището в Ленинакан е работело на предела на възможностите си и трагедията в крайна сметка е станала факт. И тук в становището, изложено в сайта на Балашовското висше военно летателно училище се появява, някак между другото, и едно странно изречение:\"Вмешателството на некомпетентни началници в ръководството на екипажа също е оказало влияние\". [11]Никой не обяснява за какво вмешателство и на какви началници става дума. На самолета не са пътували някакви висши военни, които да са се месили в работата на екипажа. На летището в Ленинакан също не са ги посрещали някакви хора на високи позиции. Доколкото има обвинения към наземния състав в Ленинакан, то те са отправени към диспечерите. Остава да предполагаме, че подхвърлената реплика е по адрес на командването, което е изпратило посред нощ самолета със запасняците и срочнослужещите към и без друго опасното и добре известно на летците с лошата си репутация Ленинаканско летище.Петнадесет години след ужасяващата самолетна катастрофа в Ленинакан, една друга, още по-смъртоносна катастрофа с Ил-76 ще стане повод да се систематизират публично данните за неблагополучията (най-меко казано) с този самолет.\"Името им е легион\" или прекалено дългият списък на авариралите и катастрофирали транспортни самолети Ил-76На 18 февруари 2003 година в Иран на 35 километра от Керман катастрофира самолет Ил-76. Загиват 302 военнослужещи от Корпуса на стражите (гвардейците) на ислямската революция на Иран, които са се прехвърляли от град Захедан в Керман. След усилени издирвателни работи са намерени части от корпуса на самолета. По предварителните, неофициални данни, обявени веднага след катастрофата, възможната причина за трагедията са били много лошите метеорологични условия. [6]Във връзка с катастрофата на 18 февруари 2003 година в Иран, РИА Новости публикува цял \"поменик\" на катастрофи със самолети от типа Ил-76. Така например, оказва се, че на 18 октомври 1989 година при излитане от въздушната база \"Насосная\" (\"Помпена\"), близо до Баку, катастрофира друг самолет от съветските ВВС - Ил-76МД.При набирането на височина избухва пожар в двигателя, който на свой ред предизвиква разрушаването на част от крилото. Самолетът пада в Каспийско море и се взривява на плитчините. Причината е конструктивен дефект на двигателя Д-30КП. Загиват деветте члена на екипажа и 48 бойци от въздушно десантните войски. [6]Рецидив на нещастието има и при самия Ленинакан. На 20 октомври 1989 година в близост до Ленинакан се разбива Ил-76ТД, който е изпълнявал полет от Уляновск. Самолетът се врязва в планински склон на 17 километра от пистата за излитане и кацане. Като причина се сочи грешка на екипажа, който не е регулирал висотомера (алтиметъра) в съответствие с барометричните данни от летището, на което трябва да пристигнат. Загиват 9 члена на екипажа и 9 съпровождащи лица. [6]На 1 февруари 1990 година на територията на Литва, катастрофира самолет Ил-76МД на военно въздушните сили на СССР. Загиват 9-те члена на екипажа. [6]На 27 март 1990 година при кацане на кабулското летище се разбива Ил-76МД на военно въздушните сили на СССР, който изпълнява полет от Ташкент. На около 4 километра от края на пистата, самолетът рязко се накланя на ляво, рухва на земята и се взривява. Причината на катастрофата не е установена - бордовите самописци на самолета не са оцелели или поне не са намерени. Загиват 8 души от екипажа. [6]На 24 май 1991 година на 10 километра от иранския град Бахтаран, катастрофира самолет Ил-76ТД, с българска регистрация, който е бил даден под аренда на компанията \"Мексеър\". Самолетът е бил пилотиран от съветско - български екипаж. Причината за катастрофата е пълното изчерпване на горивото и съответно - спирането на всичките четири двигателя. На самолета са осем членен екипаж и две лица, които съпровождат товар, предназначен за кюрдски бежанци. Загиват четирима. [6]На 8 юли 1993 година не далече от Псков катастрофира самолет Ил-76МД на ВВС на Руската федереция, който изпълнява учебно - тренировъчен полет. В резултат на пожара, възникнал в опашната част на самолета, избухва взрив. Самолетът не успява да стигне до пистата на летището и пада в доста гъста гора. Загиват седем члена на екипажа, един инструктор и трима курсанти от Псковското авиационно училище. [6]На 5 април 1996 година, при подготовка за кацане на летище Елизово в Камчатка, претърпява катастрофа самолет Ил-76ТД на компанията \"Красноярские авиалинии\", извършващ граждански товарен полет. Самолетът лети по маршрута Новосибирск - Петропавловск-Камчатский. Самолетът се отклонява на 20 километра от маршрута и се врязва в планински масив. Като причина за катастрофата се сочи грешка на щурмана, който бил внесъл в бордовия компютър неточни данни за \"захода\" при кацането. Загиват 9 члена на екипажа и 12 пътници. [6]На 19 август 1996 година на белградското летище \"Сурчин\", при \"заход\" за аварийно кацане се разбива руски транспортен самолет Ил-76М на екатеринбургската компания \"Спаэро\". На 15-тата минута след излитането е загубена радио връзката между самолета и диспечерите. Командирът на екипажа решава да се върне на \"Сурчин\", но е било невъзможно да приземи самолета без радио връзка. Самолетът кръжи над летище \"Сурчин\" повече от три часа, за да изразходва горивото си и да се приземи щом се развидели. По време на кацането, пилотът не успява да спусне колесника и самолетът пада недалече от резервната грунтова писта в царевична нива на три километра от летището. [6]Ударът е бил толкова силен, че отломките на фюзелажа буквално се вкопават на голяма дълбочина в земята. Причината за катастрофата е пълен отказ на цялото електрооборудване на борда на самолета. Загиват 12 души - 10 члена на руския екипаж и двама граждани на Югославия. [6]На 12 ноември 1996 година близо до Делхи се сблъскват казахстански Ил-76ТД и Боинг-747, принадлежащ на саудитска авиокомпания. Катастрофата става при снижаване на самолета в тъмната част на денонощието. Загиват 372 души. [6]На 28 ноември 1996 година, транспортен самолет на военно-въздушните сили на министерството на отбраната на Руската федерация Ил-76 се разбива на летището Абакан в Хакасия. На борда на самолета се намират 10 души екипаж и 13 пътници, включително и две жени, и две деца. Самолетът е превозвал 30 тона граждански товар с търговско предназначение и е летял по маршрута Раменское (от Подмосковието) - Петропавловск-Камчатский. На летището на Абакан самолетът е трябвало да се дозареди с гориво, но пада на около 16 километра от него и се запалва. Причината за трагедията е претоварване на самолета. Загиват 23 души. [6]На 26 юли 1999 година, в 13 часа и 46 минути по иркутско време товарен самолет Ил-76 аварира недалече от Иркутск. Като не успява да набере нужната височина, самолетът с тегло 170 тона буквално \"отнася\" радиомаяка, осветителните прожектори, помещението на метеорологичната служба на летището и след като заорава в земята и се движи още около 500 метра, а спира, като се завърта на 90 градуса. Самолетът е принадлежал на руската авиокомпания \"Эльф-Эйр\" и е изпълнявал чартърен полет от Китай за Москва. За щастие, никой не загива. [6]На 21 юни 2000 година в Астаханска област на летището на град Приволжский изгаря военно-транспортен самолет Ил-76 на Министерството на отбраната на Руската федерация. Самолетът е летял по маршрута Махачкала - Новосибирск. След дозареждане в Астраханска област, той отново излита, но по технически причини се налага да извърши аварийно кацане. След кацането, на борда избухва силен пожар и самолетът изгаря. Намиращите се на борда 221 наборника и 12 члена на екипажа са евакуирани. Само 6 души получават различни травми. [6]На 18 април 2001 година руски самолет Ил-76 с 32 тона хуманитарен товар на борда и 8 членен екипаж се поврежда при излитане от белгийско летище. Самолетът е трябвало да лети за Алжир. По време на набирането на скорост самолетът излиза от пистата. Започналият пожар в един от четирите двигателя е загасен. Самолетът е принадлежал на украинска авиокомпания, която се е занимавала с товарни превози. Няма жертви. [6]На 14 юли 2001 година около 9 часа сутринта в района на военното летище Чкаловский се разбива транспортен самолет Ил-76. Самолетът е успял да набере едва 30-40 метра височина, когато пада на половин километър от летището с пълни с гориво резервоари. Избухва пожар. На борда на самолета, който изпълнява полет Чкаловское - Норилск, е имало около 40 тона товар - строителни материали и парфюмерия. Загиват 10 члена на екипажа, пътници на борда не е имало. [6]На 17 ноември 2001 година самолет Ил-76, движещ се по маршрут от Китай за Санкт-Петербург, извършва аварийно кацане на летище Абакан (Хакасия, Южен Сибир). Самолетът е трябвало да кацне в Красноярск, за да дозареди с гориво, но при извършването на поредната маневра, екипажът открива, че колелата на задния колесник са блокирали. Екипажът решава да се приземи на резервната писта на летището в Абакан. Кацането е успешно и няма пострадали. [6]На 2 декември 2001 година в Хабаровския край, недалече от град Охотск, катастрофира товарен самолет Ил-76. Всичките намиращи се на борда 18 души - осем члена на екипажа и 10 души, които са съпровождали товара, загиват. Самолетът е изпълнявал полет по маршрута Москва - Анадир. Малко след седем часа сутринта по московско време, самолетът изчезва от екраните на наземните радари и радиовръзката с него е прекъсната. Преди това командирът на самолета е успял да съобщи на земята, че на височина 9600 метра на борда е избухнал пожар. Отломките от самолета са открити в района на населеното място Иня, на 100 километра от град Охотск. На мястото на катастрофата са забелязани две огнища на пожар. Самолетът е принадлежал на отделния авиационен отряд на Граничното управление на ФСБ на Руската федерация за източния арктически район. [6] [7]На 24 февруари 2002 година самолет Ил-76 извършва аварийно кацане на летище Машхад (Мешхед) в Иран поради избухналия на борда му пожар. Шестима души в шоково състояние постъпват в болница, веднага след като местната противопожарна служба успява да потуши пожара. Бедствието настъпва 30 минути след излитането на самолета, който е трябвало да изпълни полет по маршрута Мешхед - Исфахан. [6]На 30 март 2002 година товарен самолет Ил-76 на авиокомпанията \"Истлайн\" извършва аварийно кацане на летището в Иркутск. Самолетът е летял от Китай за Москва. След излитането се установява, че механизмът за прибиране на колесника не е сработил. След консултации с наземните служби, командирът на екипажа решава да кацне в Иркутск. Кацането минава успешно и никой не пострадва. [6]На 15 юни 2002 година товарен самолет Ил-76 каца аварийно на летището в Красноярск. Самолетът е извършвал полет Красноярск - Петропавловск-Камчатский, като на борда му са се намирали 28 пътници и 12-членен екипаж, плюс 16 тона товар. Когато самолетът се е отдалечил от летището на Красноярск на 250 километра, пилотите установяват, че в един от четирите двигателя има недопустима вибрация. Командирът решава да приземи самолета обратно в Красноярск. При кацането няма повреди по самолета и никой не пострадва. [6]На 6 юли 2002 година летящ за Якутск товарен самолет Ил-76 извършва аварийно кацане в столицата на Хакасия - Абакан. На борда на самолета са 13 души и 40 тона товар. След излитането от уралския град Кагалин екипажът установява, че колесникът не може да се прибере. Командирът решава да извърши аварийно кацане на резервното летище, предвидено за този полет, като е изразходвал значителна част от горивото си към момента на кацането. Аварийното кацане е успешно. [6]На 31 януари 2003 година в Източен Тимор катастрофира руски самолет Ил-76. На борда на самолета са се намирали 6 члена на екипажа - руски граждани. Всички загиват. Катастрофата става в планините, недалеч от летището на столицата на Източен Тимор - Дили. Преди катастрофата самолетът е направил три \"захода\" за приземяване при изключително лоша видимост. По време на четвъртия опит за приземяване самолетът не уцелва пистата и след няколко секунди пада в джунглата на около 4 километра от летището и се взривява. Самолетът Ил-76 с руски екипаж е бил взет под наем от лаоска авиокомпания, за да достави от Макао (Китай) в Източен Тимор телефонна апаратура. [6]Бихме могли да заключим, че най-вероятно начинът на експлоатация и поддръжка на самолетите Ил-76 (а може би и подготовката на екипажите им) в СССР и по-сетне в страните от ОНД (и не само там), биха могли да се превърнат в поле за много по-правдоподобни и по-малко конспиративни теории. Вижда се, че аварирането на тази категория самолети е сякаш правило, а не инцидент.Иначе не можем да подминем факта, че описаните съмнения и подозрения се поддържат и от не бележещите никаква тенденция за намаляване обиди и враждебност между засегнатите страни. Да си припомним финалния призив на подполковник Мусаелян:\" ... Днес, когато са изтекли 20 години след трагичните събития (текстът на подполковника е писан точно преди десет години, бел. авт.), свързани със Спитакското земетресение, фактът на пристигането на запасняците от Азербайджан в Армения на помощ на пострадалите, като се отчетат особеностите на онова време, не може да ни изглежда като нещо обичайно и рутинно. И той трябва да бъде оценен обективно и по достойнство\". [13]Със съжаление трябва да се отбележи, че подобни призиви от арменска страна са единици и позицията на подполковник Мусаелян се намира в изключително изявено... малцинство. Тук е мястото да си спомним и за югославския самолет, разбил се не далече от летището на Звартноц. Град Звартноц, който по ирония на съдбата е наричан \"градът на небесните ангели\", се намира на приблизително 10 километра от Ереван. \"Звартноц\" е международното летище на Ереван и там се намира генералният отдел по гражданска авиация на Армения.Тогава комисията за разследване на катастрофата при Държавния авиационен надзор на СССР (\"Госавиатадзор\") е оглавена от Рудолф Теймуразов. Той обявява публично, че \"самолетът с голяма скорост се е врязал в автомобилен мост\". Мостът се е намирал на 12 километра от пистата за кацане на летище \"Звартноц\". Според Теймуразов, обследването на барометричните прибори (многократно коментираните до сега висотомери - алтиметри) е показало, че на нито един от двамата пилоти \"на нито един от висотомерите не е била настроена необходимата стойност на атмосферното налягане на летището\". По тази причина, \"височината на приборите се е оказала завишена с повече от 800 метра, което е изиграло съдбоносна роля\". [14]Вече бяха споменати съмненията, които предизвиква у азербайджанските коментатори катастрофата на Ан-12, летял по маршрута Скопие - Ереван с междинно кацане в Анкара. [10]. Тук няма да разискваме тези съмнения и подозрения, ще отбележим друг важен факт. Паметта на загиналите в този полет югославски граждани се почита по достоен и подобаващ начин в Армения. Така беше и през декември 2018 година. Роднини на загиналите редовно присъстват и им се оказва дължимото внимание и уважение. [15]Това отношение на арменците към летците и спасителите, загинали с югославския самолет, е достойно за уважение. За съжаление, такова нещо не се наблюдава по отношение на загиналите с Ил-76М азербайджански военно задължени спасители и строители. За тях се споменава мимоходом от време на време и... толкова. Никой няма намерение да се вслушва в призива на подполковник Мусаелян. В такава обстановка, твърденията за злонамереност на диспечерите на Ленинаканското летище към пристигащата азербайджанска рота ще продължават периодически да избуяват - всеки път с нова сила.Как азербайджанците \"разместиха\" тектоничните плочи на земната кораПо-горе стана дума за другата \"фамилия\" конспиративни теории, свързани със Спитакското земетресение. Това е фамилията теории за \"изкуствения\", \"принудителен\" и \"антропогенен\" характер на Спитакското земетресение. Тези теории вече бяха условно разделени на \"меки\" и \"твърди\". Според \"меките\" теории Спитакското земетресение е резултат (или \"би могло\" да е резултат) от безотговорни действия на централната съветска власт, вариращи от интензивно провеждане на изпитания с подземни ядрени взривове до непредпазливи изпитания на \"сеизмично оръжие\".\"Твърдите\" теории ясно посочват Сатаната - това са азербайджански учени, които са създали \"сеизмичното оръжие\" и са подучили централната власт да го изпробва върху Армения. В заговора някои забъркват дори и азербайджанския мюфтия - ни повече ни по-малко...Към застъпниците на \"меките\" конспиративни теории бихме могли да отнесем като типичен представителен случай соченият като правозащитник и блогър Евгений Ихлов. На него дължим едно от най-новите преповтаряния на \"меката\" теория в завършен вид с различни подварианти. Ихлов пише:\" ...но причината за Спитакското/Ленинаканското земетресение може би не е толкова проста, както обикновената природна катастрофа.Преди него (и след него) вървеше много плътна серия подземни ядрени изпитания в Семипалатинск и на Нова Земя (Маточкин Шар). Още повече, че казахстанското екологично движение настояваше за затварянето на полигона и не желаейки повотрение на Декември 1986 (а защитата на природата е добър обединяващ лозунг, с възможност за задълбочаване на темата, така както беше и в Ереван през февруари 1988), Москва е могла да реши да го използва за последно с всичка сила\". [18]\"Предложиха ми и друга, не по-малко страшна версия. През октомври 1988 година в Белкано-исмаилинската зона (Азербайджан, границата с Грузия и Северна Осетия) по програмата геотраверс са взривявали ядрени заряди от по 50 килотона на дълбочина 2,5 - 5 километра. Официално - това е дълбочинно сеизмо сондиране, докато прякото предназначение на проекта е \"разработката на сеизмооръжие\". Производител на зарядите е Средмаш СССР (ядрено оръжие), а сондажите са на СРГЭ. Датчиците също са произведени от СРГЭ. Възложителят е Средмаш, подизпълнител е СРГЭ НПО Нефтегеофизика Мингео. Началник е бил Чернышев Н. М. Директор на НПО е бил Карус Е. В.Вследствие на трагедията, \"тогава излетели от постовете си Карус и Чернышев. Постът на Чернышев заел Солодилов, а вместо Карус сложили Габриэлянц. Те обещали незабавен ефект след взрива, а А. Ш. Файтельсон, между другото прекрасен теоретик, твърдял, че тези взривове само ще натрупат напрежение на съвършено непредсказуеми места и сеизмиката ще удари там, където не са я очаквали. Така и станало. Зарядите са били залагани около молоканските села Богдановка и Гореловка\".\" [18]Боя се, че дори само за цитирането на тези псевдонаучни брътвежи би могло някой да предложи да ми вземат дипломата за строителен инженер или пък още по-лошо - да ме накажат да я изям, без да поемем никакви течности, докато трае наказанието. Но тези гръмкоречия се тиражират в най-различни формати, а хората се отнасят към тях от позицията на Аристотел - \"Вярвам, защото е абсурдно\". Всъщност, никой не би могъл да оспори абсолютната безотговорност на съветската власт и към хората и към околната среда - достатъчно е да си спомним, как беше буквално пресушено Аралско море.Разликата е там, че екологичното престъпление с пресушаването на Аралско море беше напълно техническо постижимо и то беше извършено хладнокръвно от съветската наука и управление. Един съветски учен беше нарекъл Аралско море - \"най-безсмисленият изпарител на земното кълбо\". Предизвикването на земетресения, чрез въздействие върху приплъзването на тектоничните плочи, засега е изцяло в сферата на фантастиката, къде научна, къде ненаучна.Наистина, напълно е възможно някой някъде да се е занимавал теоретично с въпроса дали би могло да се създаде сеизмично оръжие, но практическото му приложение едва ли скоро ще настъпи или най-вероятно - никога.Авторите и разпространители на конспиративни теории обаче съвсем не са мирясали. Едни предъвкват изложените по-горе сюжетни линии. През 2011 година легендарният вестник от времето на перестройката \"Аргументы и факты\" занимава (или по-скоро забавлява) читателите си с крайно наукоподобна \"геофизична\" дъвка. На страниците на вестника се изказва Олег Фейгин, представян, като физик - теоретик.В разпространяваната в интернет негова биография, Олег Орестович Фейгин, роден на 28 ноември 1956 година в Харков, Украйна, е представен като доктор на физико-математическите науки, действителен член на Украинската академия на науките (УАН), завеждащ сектора по теоретична физика на Института за иновационни технологии на УАН, автор на множество книги и публикации. Сферата на научните му интереси включва специални въпроси на квантовата космология, астрофизиката и физиката на космоса. Научен редактор на годишника на УАН \"физика на импулсивните процеси\", член на редколегията на списание \"Космонавтика\" и сборника \"Избрани трудове на ИИТ на УАН\". Автор е на повече от 120 печатни публикации, в това число и на научно популярни книги: \"Обикновено научно чудо\", \"Великата тайна на Вселената\", \"Тайните на Вселената\", \"Звездният свят\" и други\".Ако трябва да обобщим, съдейки по огромното изобилие негови книги, изкарани на книжния пазар, Олег Фейгин не е обикновен популяризатор на науката - той е създал едно напълно прилично предприятие за научно-популярна литература, в което той самият е главната производствена мощност. Само че, прегледът на заглавията сочи, че Фейгин е ориентиран към проблемите на микро света, на макро света, на наследството на Никола Тесла и свързаните с него конспиративни теории, но няма нищо публикувано в сферата на геологията, геофизиката, тектониката на земната кора, литосферните изследвания и прочее, което да е добило някаква по-широка публичност.Затова авторът на тези редове си запазва правото да се съмнява, че Фейгин е изричал някога думите, които ще бъдат цитирани по-долу, на базата на публикацията в \"Аргументи и факти\" през 2011 година. Несъмнено Фейгин обича буквално да се \"къпе\" в неканонични и конспиративни теории - според него, американците са хвърлили над Япония германски атомни бомби, една от тях не се е взривила и е била предадена от Токио на Москва, като форма на изтънчено източно отмъщение, но все пак да му оставим една отворена вратичка... каквото и да си говорим, между тъмната материя и движението на тектоничните плочи на земната кора има значителна разлика.Но да видим, какво са сложили в устата на Фейгин, основателно или не от някога славния, а днес трагично пожълтял вестник \"Аргументы и факты\". Още през 2010 година, от \"АиФ\" твърдят, че според Фейгин американците са използвали тогава срещу Русия климатично и литосферно оръжие. За последното, Фейгин (или редакторът, творил от негово име) казва следното:\"То се нарича литосферно и се основава на прилагането на енергията на литосферата - \"черупката\" на нашата планета, включваща земната кора и горния слой на мантията. (Още тук възникват съмнения в геологическата компетентност на Фейгин или на \"Псевдофейгин\", но да продължим, бел. авт.). Поразяващото действие взима формата на земетресения, изригвания на вулкани, премествания на литосферните плочи. Плочите трептят с определена честота. Ако изкуствено им се въздейства, възниква резонанс: трептенията многократно нарастват. Насочен взрив може да стане резонатор на колосални разрушения. Американците са разработили литосферното оръжие сами или са го заимствали от СССР в периода на неговото разпадане\". [16]Според Фейгин, когато Хрушчов заплашва американците със знаменитата си фраза: \"Мы Вам еще покажем Кузькину мать\", той е имал пред вид точно \"литосферното оръжие\". (Кузька е името на дявола в руските народни приказки, бел. авт., така че Хрушчов е заплашвал американците, че ще ги запознае с майката на Рогатия лично .., бел. авт.). След тази интересна хипотеза читателят е направо \"хвърлен в храстите\" със следното откровение:\"В годините на перестройката писаха за тунел, който затворници от ГУЛаг са строили между континента и остров Сахалин на най-тясното място на Татарския пролив. Да го достроят, попречила смъртта на Сталин - просто зарязали този строеж. Новите данни ни убеждават, че се е строяла малка част от замислената подземно - подводна магистрала: тунелът е трябвало да се проточи от Владивосток през Сахалин към Курилската верига острови и по-нататък към САЩ. Замислен е бил литосферен резонатор - своего рода тясна и дълга тръба, понижаваща честотата на трептенията\". [16]Тук вече е време да спра да издевателствам над читателите и да обобщя, че в крайна сметка всеки има право да пише научна или ненаучна фантастика. Във фентъзито на Фейгин, историята с \"литосферния резонатор\" напомня за онзи герой на филма \"Покаяние\" на Тенгиз Абуладзе, който се беше самонабедил пред \"органите\", че \"копаел тунел от Бомбай за Лондон\". \"Органите\" бяха приели това изявление спокойно и му бяха лепнали съответната присъда. Кажи речи по същия начин, Фейгин ни обяснява, че първото изпитание на литосферно оръжие от СССР е довело до Спитакското земетресение:\"За изпитанието са избрали едно от най-безлюдните места при границата на СССР, което в същото време е точка, където се събират напреженията на литосферните плочи: разклоненията на Арарат в района на границата със североизточна Турция и северозападен Иран. Това място е било поставено във фокуса на огромно параболично огледало. Но стоящата под голям ъгъл спрямо хоризонта, почти вертикално, литосферна плоча е отразила изпратената вълна и тя е предизвикала резонанс на друго място - в Спитак. По сметките на сеизмолозите естествено земетресение с такава страшна сила на това място не е можело да има.\" [16]В такива случаи българите обикновено призовават Господа, да слезе на Земята и да си вземе вересиите. Единствената добра новина за това и други подобни писания [17] е, че те поне не насаждат омраза към други народи и етноси.Но тук стигаме и до откровено злонамерените публикации, където образът на Сатаната е ясно очертан - азербайджанците са разлюлели Земята под Спитак и Ленинакан, те са преместили тектоничните плочи, те са предизвикали катастрофалното земетресение и... точка. Едно от последните обобщения на тази изключително зловредна конспиративна теория е сравнително скорошната публикация от 2016 година на Саркис Саркисян, който пита: \"Кой сътвори катастрофата?\" [19] След което сам си отговаря:\"През 2000-те години в пресата се появиха статии за това, че Институтът за тектонични войни (това навярно е условното наименование, под което е работела група учени от Института по геология на Академията на науките на Азербайджан, начело с Икрам Керимов, \"бащата на тектоничното оръжие\") се е намирал в Баку и на азербайджанските учени е била възложена разработката на методика за \"дистанционно въздействие на огнището на земетресението и пренасяне на енергията на взрива с помощта на слаби сеизмични полета.\" [19]Този бисер на етническата ненавист, разбира се е замаскиран под формата на статия, която защитава честта на арменските строители, които според автора не носят никаква отговорност за колосалните разрушения в Спитак, Ленинакан и Кировакан. Несъмнено, преди Спитакското земетресение, картата на сеизмичното райониране на Армения не е показвала, че в района може да се очаква земетресение от толкова висока степен. Но ужким, за да бъде защитена честта и на арменските сеизмолози, на публиката се хвърля репликата за азербайджанския произход на тектоничното оръжие. След което \"елегантно\" се слагат още ред - два за \"застраховка\":\"Всичко това е трудно доказуемо. Норик Мурадян, първи секретар на Спитакския районен комитет на Комунистическата партия на Армения, през 1988 - 1990 година си задава въпроса: А имало ли е вероломно човешко въздействие върху природата?\". [19]Излиза, че другарят Мурадян си е задал въпрос, значи съмнението му не може да не е основателно и Спитаското земетресение няма как да не е с \"антропогенен произход\". Всъщност, категоричността на автора Саркис Саркисян се базира на доста по-стара публикация от 1998 година в един откровено увеселителен вестник, впоследствие допълнен и със сайт, създаден за разтуха на руско говорящите читатели - вестник \"Совершенно секретно\". Вестникът е създаден от Юлиан Семьонов и Артьом Боровик. Юлиан Семьонов е същият, за когото сте си помислили - авторът на сценария на култовия сериал \"Седемнадесет мига от пролетта\" и на още безброй остросюжетни и крайно забавни книги за Щирлиц и други герои на \"тихия фронт\".Така че на 1 август 1998 година, точно в полунощ на сайта на \"Совершенно секретно\" се появява публикация със заглавието \"Откраднаха бомбата\". [20] В публикацията са намесени войната в Чечня, където ФСБ имала намерение да предизвика по изкуствен път земетресение с мащаба на Спитакското (слава Богу изглежда после са размислили...), Втората световна война, по време на която някои военни стратези и тактици предлагали в кратера на вулкана Фудзияма да се хвърлят свръх мощни бомби, за да се предизвика катастрофално изригване и в крайна сметка се разказва историята на азербайджанския учен Икрам Керимов, баща на \"тектоничното оръжие\" и пряк участник в програмата по \"военна геофизика\" - \"Меркурий-18\". [20]Авторите на статията цитират неизвестно как попаднал в ръцете им доклад: \"Заключителен доклад по научно-изследователската работа за 1994 година по програмата \"Вулкан\" на Центъра по сеизмология на Академията на науките на Азербайджан\" с гриф \"Съвършено секретно\", екземпляр № 2.Авторите на публикацията се хвалят, че в ръцете им попаднала и \"официалната кореспонденция (с гриф \"Съвършенно секретно\", екземпляр №1) на заместник-началника на Военния инженерен институт \"Можайски\" професор Тучков с директора на Института по геология на Академията на науките на Азербайджан, академик Л. Али-заде\". [20] За период от пет години, от февруари 1986 до март 1990 година, на азербайджанските учени е възложено да разработят \"модели на процеса на функциониране на военно-техническите схеми с отчитане на геофизичните фактори\". Съгласно научния план през месец януари 1990 година, учените са били длъжни да представят отчетен доклад за \"методиката на дистанционното въздействие на огнището на земетресенията и пренасянето на енергията на взрива с помощта на слаби сеизмични полета\". [20]По силата на първата си професия, имам известна грамотност в областта на сеизмичното инженерство. Това заглавие ми прозвуча малко като заглавието на дисертацията на Чапаев от известния виц: \"Духовата музика в духовния живот на духовенството\". Потърсих консултация с мои познати, чиято компетентност в областта е много по-голяма от моята. Те потвърдиха усещането ми, с изричната уговорка никога да не ги издавам, че изобщо са коментирали такава публикация от подобно развлекателно издание.Работата обаче е там, че последователите на Юлиан Семьонов са стигнали до следното обобщаващо заключение за горната салата от думи: \"Казано по-просто, става дума за способността да се предизвикват земетресения на нужното място в нужното време\". [20] От тук нататък до обвинението, че азербайджанците са изтрили Спитак и Ленинакан от лицето на Земята има по-малко от крачка и тази крачка е направена. Публикацията на Саркисян е просто една от много, написани в тази насока.Иронията на това абсурдно сеизмологично фентъзи е и в още нещо. Непосредствено преди Спитакското земетресение, значителна част от азербайджанското население е изпроводена от територията на Арменската ССР \"по живо и по здраво\". Твърденията, че в Баку са можели да предсказват земетресения (че и да ги предизвикват), веднага дават съвсем друга трактовка на етническото прочистване на азербайджанското население в Арменската ССР. То не е прогонено от родните си места - напротив. То е било предварително предупредено за предстоящия катаклизъм и е напуснало опасния район на време.В сайта \"Русский дом\" (издание на руско говорещото общество в Атланта - САЩ), направо се призовава да бъде обвинен за земетресението мюфтията на Азербайджан, \"който няколко дни преди земетресението обявил в главната джамия, \"Скоро Аллах ще накаже арменците\". [21] Следват безумни описания на \"изпитанията на геофизично оръжие\", цитират се \"изказвания на Шевернадзе\", че \"СССР разполага с четири типа геофизични бомби\", изобщо фентъзито е достигнало своята кулминация. До 7 февруари 2019 г. статията е била прочетена 145253 пъти.За съжаление, голяма част от читателите приемат тези неща абсолютно сериозно и информационната война си тече по най-пълноводен начин.В заключение, бихме могли да обобщим, че \"фалшивите новини\" и конспиративните теории не са изобретение на \"социалните медии\", нито са следствие на тяхната поява. Нещо повече - те са съществували много преди да бъде открит компютърът. Просто тогава са били наричани пропаганда. За съжаление, освен за откровено комерсиални и развлекателни нужди, конспиративните теории се използват буквално, за да \"убиват\". С тях се насажда многопластова омраза, като арменско - азербайджанският конфликт е една забележителна илюстрация на това приложение на \"конспирологичното фентъзи\". Насажда се омраза с изключителна дълбочина и чрез тиражирането на абсурдни твърдения се оправдават откровени престъпления.Връщайки се към повода на този текст бих казал, че си заслужава още един път да благодарим на Н. Пр. Посланика на Армения в България за добрата му историческа памет и за хубавото му отношение към страната ни и към тези герои, останали общо взето неизвестни, въпреки участието им в една от най-трудните спасителни операции в човешката история.Едновременно с това, можем да си пожелаем, всеки, който се хваща за клавиатура, писалка или паче перо, да мисли за последствията от това, което ще напише. Това може да бъде чудесна първа стъпка при разрешаването на много конфликти.Използвани източници:[1] Дюлгерова, Даяна,  (Обзор), Агенция \"Фокус\", 1 февруари 2019 г.[2] Янев, Симеон, , NEWS.bg, 01.02.2019,[3] Землетрясение в Армении 7 декабря 1988 года. , 7 декабря 2013,[4] Али, Кямал, Ленинакан 1988 года: , Sputniknews, 04. 12. 2008[5] Сообщение Азеринформ: \"По законам братства\", газета \"Бакинский рабочий\", 11 декабря 1988 г.[6] , 20 февраля 2003 г., 12:32, По материалам Редакции информационно-справочного обеспечения РИА \"Новости\"[7] [8] , Approved by the Secretary General and Published Under his Authority, International Civil Aviation Organization (ICAO), First (Provisional) Edition,1984, Published in separate English, French, Russian and Spanish editions by the International Civil Aviation Organization[9] Международные стандарты и Рекомендуемая практика. Приложение 3 к Конвенции о международной гражданской авиации. Метеорологическое обеспечение международной аэронавигации, Издание 17, 2010 год.[10] Атаев Теймур, , 18 января 2014 г., Islam News - Информационное агентство России[11] , Сайт выпускников училища, Летные происшествия - катастрофы; Катастрофа Ил-76М, командир корабля Брилëв, 11.12.1988;[12] Вюгарлы, В., \"\" - единственный оставшийся в живых пассажир ИЛ-76 Фахраддин Балаев, trend news agency, 14 декабря 2006, 10:22 (UTC+04:00)[13] Мусаелян, В.,  , В: Спитакский мемориал. 1988 - 2008, Редакционно издательская группа - Афанасьева Л. В. (главный редактор), Микаелян А. Д. (заместитель), Сахаров Б. Н., Масис Мурадян (техническое обеспечение), Москва, \"ДОССОМ\", 2008 г., стр. 250 - 254[14] , В: Спитакский мемориал. 1988 - 2008, Редакционно издательская группа - Афанасьева Л. В. (главный редактор), Микаелян А. Д. (заместитель), Сахаров Б. Н., Масис Мурадян (техническое обеспечение), Москва, \"ДОССОМ\", 2008 г., стр. 202[15] Гарегинян, Арам,  30 лет подвигу сербских летчиков в Армении, Sputnik Armenia, 11.12.2018[16] к, Еженедельник \"Аргументы и факты\", № 8, 23.02.2011 г.[17] \"\": была ли катастрофа в Спитаке искуственно спровоцирована?, Страна Армян, 07.12.2018 г.[18] Ихлов, Евгений, , Новые известия, 25 апреля 2018 г.[19] Саркисян, Саркис, , Голос Армении, 2016-10-31[20] Соколов, Сергей и Сергей Плужников, у, Совершенно секретно, № 8 / 113, 1 августа 1998 г.[21] Спитак 1988. , переслал Semion Levin, \"Русский дом\", Russian Speaking Community, Russian community in Atlanta, Русская газета в Атланте, Last modified on Saturday, 17 December 2016", "date": "2019.02.10", "title": "За Спитакското земетресение, човешката благодарност и конспиративните теории"}
{"url": "https://news.bg/politics/kontseptsiyata-na-karakachanov-kato-kapitalat-na-marks-vseki-tsitira-nikoy-ne-chete.html", "text": "Концепцията за циганите е написана като \"Капиталът\" на Карл Маркс - всеки я цитира, но никой не я е прочел. Причината за концепцията за интеграцията на ромите е, че след 25 г. ромска интеграция, ромите са не е само неинтегрирани, а стават все по-дезинтегрирани.Това заяви вицепремиерът и военен министър Красимир Каракачанов в ефира на БНТ.Той разкритикува твърденията на някой хора \"ама защо сега\" за концепцията за интеграция на ромите. \"Това не го казват хората, а го казват хора, които каквото и да направи ВМРО са против и защо сега. Всички като ги наредим, се сещаме за вица за ада и българския казан, който не го охранява\".По думите му 80-90% от битовата престъпност са характерни за циганската общност и това население живее в различен свят. Тази част това циганско население, което не изпраща децата си на училище, а да крадат, да просят и да проституират, трябва да бъде вкарана в пътя, обясни Каракачанов.Вицепремиерът посочи, че гледал репортаж по телевизията от казал, че \"ще ви направим за 5 минути на лютеница\". За Каракачанов това не може да се случва и това е недопустимо.\"Византия не можа да ни направи на лютеница, Османската империя не можа да ни направи на лютеница, комунизмът не можа да ни направи на лютеница, на тези маргинали ли ще позволим да ни правят на лютеница. Съжалявам, няма да стане\", категоричен е той.Той заяви, че хората не са прочели по-голяма част от концепцията за интеграция на ромите, но препоръча да прочетат стратегията на страницата на ВМРО във Фейсбук или от друго място в Интернет.Каракачанов разкритикува позициите на Българския хелзинкски комитет, които според него защитават изнасилвачи и убийци, роми, но не защитават някой възрастен човек или дете, с което са се гаврили. Той обеща, ако някой го опровергае с факти, ще се извини.По думите му вчерашните изказвания от лидера на \"Воля\" Веселин Марешки и представител от Българския хелзинкски комитет са \"тотални маргинали\".\"Какво се случва за едно семейство, което не се грижи за детето си в Европейския съюз - отнемат го\", посочи вицепремиерът и допълни, че в България не се случва нищо, ако не се грижиш за детето си.Нормалните хора, които имат съзнание и чувството за отговорност, се ограничават и правят по едно или две деца, но друга група хора знаят - колкото повече деца, толкова повече социални помощи, негодува Каракачанов.Докога държавата ще стимулира \"колкото повече деца, толкова повече социални помощи\", запита военният министър.Каракачанов заяви, че репресията от страна на държавата трябва да бъдат срещу тези хора, които позволяват да не се спазва законът.Припомняме, след случая с Войводиново, вицепремиерът и лидер на ВМРО Красимир Каракачанов обяви, че ще твори . Тя включва стратегии, свързани с образованието, контрол на раждаемостта, както и трудовата повинност.Каракачанов категорично отрече  която предизвика , да е свързана с предстоящите избори.Според него  става все по-сериозен и скоро ще ескалира, а .", "date": "2019.02.10", "title": "Концепцията на Каракачанов като \"Капиталът\" на Маркс - всеки цитира, никой не чете"}
{"url": "https://news.bg/society/karayancheva-pokaza-na-naroda-kak-se-natiska-zvanetsa-na-vlastta.html", "text": "Народно събрание отвори врати за граждани по повод 140 години от първото заседание на Учредителното събрание. Денят на отворени врати е част от инициативите за отбелязване на годишнината от Учредителното събрание и приемането на Търновската конституция.Председателят на парламента Цвета Караянчева посрещна първите посетители и показа как се натиска звънецът на властта. Граждани се бяха наредили на опашка от сутринта, за да видят къде и как работят народните избраници. Тя разказа на посетителите за Учредителното събрание, показа им оригинала на Търновската конституция и лични вещи свързани с учредителите, както и на Петко Славейков.Председателят на парламента покани посетителите в пленарна зала и да седнат на депутатските кресла, разказа им и как пишат закони и какво представлява един депутатски работен ден.\"Децата са продължителите на строителите на съвременна България, 10-ти февруари е знаменателна дата, това е денят, в който преди 140 години е открито Учредителното събрание в Търново. Нашата цел е тази година да популяризираме българската Конституция и учредителното събрание сред гражданите. Преди 140 години нашите предци са приели един от най-демократичните основни закони в Европа\", обясни председателят на парламента Цвета Караянчева.Преди 140 години, с приемането на Търновската конституция се полагат основите на независимото Княжество България.Приета е от Учредителното събрание, свикано на 10 февруари 1879 г. в старопрестолния град Велико Търново. Първите български депутати са 229, някои от които са избрани от населението, а други участват по право или са назначени от руския императорски комисар.Първоначалният проект за \"Органически устав\" е изготвен в канцеларията на Временното руско управление, съгласуван с български общественици и руската имперска комисия. В него се предвижда силна монархическа власт, двукамарен парламент, имуществен и образователен ценз.При обсъждането на проекта в Учредителното събрание възникват остри несъгласия между либерали (младите) и консерватори (старите) и след бурни дискусии са внесени съществени промени.Приет е принципът на всеобщо избирателно право за навършилите 21 години мъже; отхвърлена е възможността да има и назначени народни представители; утвърден е еднокамарен парламент.Приети са и редица други либерално-демократични принципи: забрана на титли, всякакви отличия (освен военните), разделянето на съсловия; неприкосновеност на частната собственост, забрана на непредвидени в закона наказания и извънредни съдилища, както и на мъченията и на конфискуването на имот и др.Постановява се първоначалното образование да бъде задължително и безплатно, пълна свобода на печата, забрана на цензурата.Въпреки някои по-късни изменения, разширяващи правомощията на монарха, Търновската конституция е сред най-демократичните основни закони на своето време. В протоколите на Учредителното събрание е записано, че за столица на Княжество България е избрана София.След няколко изменения и отменяния, тя остава в сила до 1947 г.", "date": "2019.02.10", "title": "Караянчева показа на народа как се натиска звънеца на властта"}
{"url": "https://news.bg/politics/npo-vizhda-borba-za-kvoti-v-spora-za-smyana-na-tsik.html", "text": "Конкретно основание за смяна на състава на ЦИК няма, освен чисто политическото \"поддържане на огъня на фронталното противопоставяне\", коментира пред БНР социологът Димитър Димитров.\"Европейските избори са важни, много пъти сме обяснявали, заради последващите местни. Ако се случат два поредни не много успешни за опозицията резултати, ами 4 годишният хоризонт изглежда доста вероятен на този парламент, на това правителство и това е в дълбока дисхармония с постоянното повтаряне за необходимост от предсрочни избори\", обяснява той.Димитров счита, че Изборният кодекс е достатъчно детайлен по отношение на всеки етап на изборния процес и смяната на състава на избирателните комисии не би трябвало да създава напрежение. \"Просто трябва да се гледа по-хладнокръвно, но това не се вписва във формата на тотално противопоставяне\".Ваня Нушева от \"Прозрачност без граници\" обясни, че смяната на членовете на ЦИК преди европейските избори, няма да нанеса сътресения на системата, аргументите са несъстоятелни. Имаме достатъчно ясен закон, достатъчно ясни тълкувания на Конституционния съд относно мандатността на изборните органи. \"Аз мисля, че една не смяна на ЦИК, може да даде основания за неоснователни съмнения, взаимни нападки между политическите партии и по този начин да подкопае доверието в изборния процес\", добави тя.\"Политиците винаги натоварват с много големи очаквания работата на изборната администрация и й дават наистина един много голям акцент. Работата на комисиите не е да гласуват вместо избирателите. Тяхната работа е да организират изборния процес\", обясни Нушева.Тя допълни, че в този смисъл е съгласна с Димитров, \"затова че всъщност Изборният ни кодекс е достатъчно детайлен, с изключително много детайлни разпоредби по отношение на всеки етап от изборния процес. На практика смяната на избирателни комисии не би следвало да създава такова голямо сътресение\".\"Разбира се за политическите партии винаги са малко местата, които трябва да разпределят между членовете на ЦИК. И аз подозирам, че един от аргументите както за сериозното желание за промяна, така и за желанието за стопиране на промяна се коренят в подобни сметки\".Във връзка с ролята на президента, Нушева обясни, че \"тук навлизаме в други разпоредби на Изборния кодекс, които може би не дават съвсем голяма яснота, относно начина, по който президентът ще процедира с предложените кандидатури\".Да се започне процедура за подновяване състава на ЦИК, коментира депутатът от ВМРО Искрен Веселинов.\"За да бъде отложен изборът, трябва да има достатъчно сериозни мотиви. За нас във ВМРО законът трябва да се изпълнява. Не виждаме сериозна причина да нарушаваме закона и да отлагаме избора\", добави той.Веселинов се надява в \"Обединени патриоти\" да се проведат разговори и да се предложат съвместно членове за Комисията.Във връзка с предложените от ГЕРБ промени в Изборния кодекс и обвиненията на БСП, че това ще доведе до изкривяване на изборните резултати, Веселинов обясни, че това са \"поредните пропагандни тези на БСП. Не смятаме, че има такъв драматизъм, какъвто се опитва БСП да обрисува\"ВМРО са против промяна в кодекса, според която се връщат номерата на партиите в бюлетините и именно липсата на номера в бюлетината би намалило броя на купения вот.Веселинов коментира, че предстоят разговори с ГЕРБ, за да не предлагат тази промяна. ", "date": "2019.02.10", "title": "НПО вижда борба за квоти в спора за смяна на ЦИК"}
{"url": "https://news.bg/world/adm-folar-rusiya-e-kato-ranena-otslabvashta-mechka-koyato-atakuva.html", "text": "САЩ не бива да изключват вероятността от руска военна намеса във Венецуела, заяви адмирал Крейг Фолър в интервю за \"Гласът на Америка\". Наскоро той оглави обединеното командване на американските военноморски сили за региона на Централна и Южна Америка.\"Смятам, че от Русия може да се очаква всичко. Видяхме какво направиха в Сирия и трябва да сме готови, че това може да се повтори.\" - коментира адмиралът.Фолър подчерта, че сега САЩ са концентрирани върху намирането на политическо и дипломатическо решение на кризата във Венецуела.\"Заели сме се с това, което се случва в момента - да облекчим страданията на хората.\" - поясни офицерът, като добави, че американските военни не се месят в политиката.\"Колкото до дългосрочния въпрос за предаването на властта, оставям го на политиците и дипломатите, ние ще сме готови да окажем подкрепа, когато ни помолят за това.\" - ангажира се адм. Фолър.По думите му, и трите латиноамерикански държави с недемократични режими - Венецуела, Куба и Никарагуа - са обект на интервенция от страна на Русия.\"В националната ни отбранителна стратегия се отделя специално внимание на Русия и Китай... Макар че това са различни случаи. Китай е нарастваща икономическа сила, която има законно право на свои бизнес интереси по света... Същевременно те отказват да спазват правилата на играта.\" - констатира адмиралът.Той оприличи Русия на ранена мечка, която воюва с демокрацията в Латинска Америка.\"Русия фактически е ранена, отслабваща мечка, която атакува.\" - коментира Крейг Фолър.Той добави, че Москва е създала в Никарагуа структура, обявена като център за борба с престъпността и тероризма, чиято работа поражда въпроси.", "date": "2019.02.10", "title": "Адм. Фолър: Русия е като ранена отслабваща мечка, която атакува"}
{"url": "https://news.bg/press/sluchayat-s-otravyaneto-na-gebrev-vliza-v-parlamenta-upravlyavashtite-zashtitiha-karakachanov-merkel-po-stapkite-na-shryoder.html", "text": "Неделните вестници съобщават, че предстои изслушване в парламентарната комисията за контрол над службите са сигурност по случая с отравянето на оръжейника Емилиян Гебрев.\"В четвъртък парламентарната комисията за контрол над службите са сигурност ще изслуша компетентните институции във връзка с отравянето на бизнесмена Емилиян Гебрев и информациите за съпричастност на извършителя със случая \"Скрипал\". Това съобщи в Харманли председателят на групата на ГЕРБ и зам.-председател на партията Цветан Цветанов, цитиран от пресцентъра на партията. Наскоро се появиха информации, че агент на Главното разузнавателно управление на руската армия (ГРУ), който засега е известен единствено с псевдонима си, е свързан с покушение през април 2015 г. срещу Емилиян Гебрев, собственикът на компанията \"Емко\", контролираща русенското предприятие \"Дунарит\". \"Сергей Вячеславович Федотов\", както сега излиза агентурното му име, е третият предполагаем участник в опита за убийство от 4 март 2018 г. в Солсбъри на бившия руски агент Сергей Скрипал и дъщеря му Юлия. Късно в четвъртък разследващите групи \"Белингкат\" (Bellingcat) и \"Инсайдър\" (The Insider) го свързаха с използването срещу Гебрев в София на нервнопаралитично вещество от групата \"Новичок\"...\" - в. \"Дневник\".\"В четвъртък в Комисията за контрол над службите ще се състои изслушване на компетентните институции във връзка с отравянето на Емилиян Гебрев и информациите за съпричастност на извършителя със случая \"Скрипал\". Аз съм сигурен, че вече е създадена необходимата координация между българските, британските и европейските власти по случая и се работи активно по него.\" Това заяви председателят на ПГ на ГЕРБ и зам.-председател на партията Цветан Цветанов, цитиран от БГНЕС... Цветанов подчерта, че в последните 3-4 години България, ЕС и САЩ са подложени на хибридна атака от Русия.\"Има информации за руска намеса посредством онлайн и социалните медии в изборите в няколко държави, което във всеки един от случаите доведе до дестабилизация...\" - в. \"Сега\".\"Председателят на ПГ на ГЕРБ подчерта, че в последните 3-4 години България, ЕС и САЩ са подложени на хибридна атака от Русия. \"Има информации за руска намеса посредством онлайн и социалните медии в изборите в няколко държави, което във всеки един от случаите доведе до дестабилизация. Съществува мнение, че дори \"Брекзит\" се е случил под такова влияние\", коментира той. Цветанов изрази мнение, че случаят \"Скрипал\" само е затвърдил позицията на ЕС за продължаване на санкциите срещу Русия. По думите му Русия иска да отклони ЕС от политиката му за единство в името на всеобщия просперитет...\" - в. \"Стандарт\".Споровете дали концепцията на Красимир Каракачанов за интеграция на ромите е расистка също са сред тематичните акценти.\"Нито едно от предложенията в концепцията за промени в политиката за интеграция на ромския етнос, представена от министър Каракачанов, не е в противоречие с Конституцията. Това коментира пред Нова телевизия заместник-председателят на ВМРО и евродепутат Ангел Джамбазки. \"Предложенията, които правим са точно в духа на Конституцията. Всички граждани имат, както равни права, така и равни задължения. Не може някой да черпи привилегии от факта, че се е родил циганин по етнически произход. Една част от тези хора са социализирани в обществото и водят съвсем нормален живот, ние не говорим за тях. Говорим за обитателите на гетата и махалите, които системно и последователно отказват да се впишат в българското общество\", поясни евродепутатът. Джамбазки отговори на критиките, че мерките са расистки: \"Циганите са от наша раса. Не можем да говорим за расизъм при положение, че става дума за наши съграждани и когато започваме да спорим за това дали е расизъм или не е се правим, че не забелязваме, че част от тези хора, които живеят в гетата, се опитват да паразитират върху нашата социална система на основа своя произход\", поясни той. Евродепутатът обясни и какво представлява мярката за ограничаване на раждаемостта, предложени в концепцията. \"Когато говорим за ограничаване на раждаемостта, ние говорим за следното нещо - след второто или третото дете спираме да плащаме социални помощи. Всеки, които има отговорността да създава 8-9-10 деца, да бъде така добър да си ги гледа. Но когато остави едно навън, голо през зимата, това дете трябва да му бъде отнето и той трябва да носи наказателна отговорност. Това е мярката за ограничаване на безотговорна раждаемост. Съгласни ли сте, че не трябва да има 10 деца в кофите\", обясни Ангел Джамбазки. Социологът доц. Алексей Пампоров от Института за изследване на обществата и знанието към БАН обясни, че предпоставката за създаването на концепцията на Красимир Каракачанов е лъжа. \"Когато казваме, че има изразходвани средства, които не се знаят изобщо- това не е вярно. Имаше одит на Европейската сметна палата, който показа колко точно пари са похарчени и колко са планирани до 2020 г. да бъдат похарчени. Тази концепция се прави сякаш, че стартира от ниво 0, а това не е така. България има стратегия, има план за действие с разписани мерки\", добави той. \"Приветствам всякакво усилие да се справяме с тези зони, които държавата допусна. Подчертава, че държавата ги допусна, защото отдавна можеха да бъдат взети марки\", каза доц. Пампоров. Жителите от ромския квартал \"Кошарник\" в Монтана обясниха, че се обиждат от използването на думата \"гето\". Жител на квартала заяви, че всяка година се празнуват близо 60 бала на завършващи образованието си деца...\" - в. \"24 часа\".\"Председателят на парламентарната група на ГЕРБ Цветан Цветанов заяви в Харманли, че за 30 години България не е създала необходимия механизъм, с който да покаже, че ромите се интегрират. Той отказа да коментира стратегията на вицепремиера Каркачанов за интеграция на ромите, защото все още не е обсъждана на коалиционен съвет. \"Темата за интеграцията на ромите и свързаните с това политики трябва да бъдат дискутирани с обществото и с всички заинтересовани страни\", каза Цветанов и подчерта, че в настоящата управленска програма акцент е образованието... Стратегията на вицепремиера Каракачанов за интеграция на ромите ще бъде обсъждана на коалиционен съвет, съобщи заместник-председателят на ГЕРБ. \"Не бих искал да коментирам подобни теми през медиите, защото ние не сме правили коалиционен съвет, за да обсъждаме в детайли всички тези въпроси\", заяви Цветанов и подчерта: \"За 30 години държавата не е направила необходимия механизъм с който да покажем, че ромите се интегрират\"...\" - в. \"Дневник\".\"Всяка една политика, насочена към по-добрата ромска интеграция, трябва да мине през широко обществено обсъждане, в което дейно участие да вземат всички заинтересовани страни и институции. Неслучайно в управленската ни програма като основен акцент бе заложено образованието. 30 000 деца бяха върнати в образователната система и сега те ще имат възможността да получат перспектива и да бъдат полезни на обществото\", каза зам.-председателят на ГЕРБ Цветан Цветанов. Според него социалните помощи на ромите трябва да се обвържат с тяхната ангажираност, защото днес в обществото ни съществува усещането, че представителите на тази общност получават средства от държавата, но не изпълняват в замяна на това своите задължения както всички останали граждани. \"Затова искаме да постигнем баланс и дадем равен шанс на всички деца. Това може да се случи само чрез образованието. В България има много роми, които са се интегрирали и водят успешен живот. Трябва по-често да даваме техния пример\", отбеляза Цветанов. Той подчерта, че ако се създадат условия за по-добра ромска интеграция, това би дало добавена стойност и на българската икономика. Цветан Цветанов сподели, че към момента не може да има окончателна позиция във връзка с концепцията и уточни, че до една седмица трябва да се проведе коалиционен съвет, като на него това ще бъде една от обсъжданите теми.\" - в. \"Стандарт\".\"Концепцията на лидера на ВМРО и вицепремиер Красимир Каракачанов е точно обратното на фашизъм от гледна точка на това, че реално такъв тип концепция прави хората на първо място полезни за себе си, а оттам и за обществото. Проблемът с ромската интеграция може да се реши през образование, труд, вкарване в нормалните рамки. Аз не виждам тук никакъв фашизъм - напротив. Виждам реален начин да бъде решен проблема\". Това заяви в предаването \"Тази събота\" на Би Ти Ви министърът на околната среда и водите Нено Димов, попитан как ще коментира мнения, че предлаганата от Каракачанов \"Концепция за промени в политиката за интеграция на циганския (ромския) етнос в Република България и мерките за реализацията им\" граничи с фашизъм. \"По принцип до момента в продължение на десетилетие има определен тип интеграция, която се налага от либерален подход, който се проваля както в България, така и в Европа\", заяви Димов. Посочи, че оформянето на гета, в които да живеят хора, които да нямат перспектива и от друга страна да лежат на гърба на работещите, създава проблеми, а не ги решава. Интеграцията е да създадеш възможност за образование, за реализация, да бъдеш част от обществото и да си полезен, допълни министърът. В този контекст концепцията на Каракачанов била работеща, а не фашистка, се разбра от думите на Димов.\" - в. \"Дневник\".Вестниците отделят място и на бъдещето руските газови проекти с оглед на международния контекст.\"Смекчаването на правилата за европейския газов пазар, което ще позволи строителството на проекта \"Северен поток 2\", е безпрецедентен удар срещу ЕС. Такава позиция изрази във Фейсбук бившият ни посланик в Москва Илиян Василев. \"Меркел се шрьодизира. Вероятно съзнава края на кариерата си.\" - пише дипломатът, правейки аналогия с бившия германски канцлер Герхард Шрьодер, който влезе в управата на руската компания \"Роснефт\", а през 2017 г. дори оглави борда й. \"Ударът който се нанася върху Европейския съюз е без прецедент. Когато стане реч за истински неща - отбрана, солидарност, единство - Германия на Меркел винаги се издънва, преследвайки стария си комплекс на липса на колонии и смятайки че без Русия няма шанс. А без Европа?\" - разсъждава Илиян Василев. Франция се обяви срещу руския газопровод с аргумента, че не желае да засилва зависимостта от Русия и да вреди на страни от ЕС като Полша и Словакия. Париж гласува за по-строги правила по Третия енергиен пакет на ЕС, но впоследствие Берлин успя да постигне смекчаване.\" - в. \"Сега\".\"Държавният секретар на САЩ Майк Помпео ще използва визитата си в няколко европейски страни следващата седмица, за да ги призове да се откажат от подкрепата си за проекта \"Турски поток\", съобщи РИА \"Новости\", като се позова на изявление на високопоставен служител на Държавния департамент. Предвижда се в периода от 11 до 15 февруари Помпео да посети Унгария, Словакия, Полша, Белгия и Исландия. \"В Унгария ще продължим да настояваме за диверсификация на енергодоставките в Централна Европа. Държавният секретар ще призове Унгария за по-активното й участие в завършването на терминала на о-в Крк за внос на втечнен газ и изграждането на тръбопровода, както и ще се опита да убеди Унгария да оттегли подкрепата си за \"Турски поток\", заявил представителят на ведомството. Служителят отбелязал също, че в Будапеща ще бъдат обсъдени теми, свързани с укрепване на отношения в сферата на сигурноста и засилване на способностите на НАТО за сдържане на руската агресия. Представителят на Държавния департамент уточнил, че Помпео ще призове Унгария \"да прекрати блокирането на взаимодействието на НАТО с Украйна\". Служителят съобщил още, че предстои активизиране на усилията на Вашингтон за възпиране на влиянието на Русия и Китай в района. \"Ще се опитаме да увеличим навсякъде в Централна Европа нашето дипломатическо, търговски, военно и културно присъствие. Смятаме, че това е навременно и необходимо. Отчитаме като наш недостатък, че през последните десетина години отслабихме влиянието си в Централна Европа, което доведе до появата на вакуум, от който се възползваха Китай и Русия\", заявил дипломатът. Проектът \"Турски поток\" предвижда изграждането на газопровод с две тръби, всяка от които с мощност от 15,75 млрд. куб.м., припомня РИА \"Новости\". По първата ще се доставя газ за потребителите на територията на Турция, а втората ще снабдява страните от Южна и Югоизточна Европа. Предвижда се първата тръба да бъде пусната в експлоатация до края на 2019 г. Маршрутът на втората тръба все още не е окончателно определен, тъй като Русия настоява за твърди гаранции от ЕС, че строителството няма да бъде блокирано. Именно тя трябва да мине през България. Администрацията на Доналд Тръмп активно се противопоставя на руските газови проекти в Европа и лобира за доставки на американски втечнен газ. Унгария е сред страните в ЕС, които се обявяват за по-тясно сътрудничество с Русия, включително в сферата на енергетиката.\" - в. \"Стандарт\".Ситуацията във Венецуела също е сред актуалните теми.\"Ако ме питате дали очаквам да настъпи военен сблъсък във Венецуела - не, няма да има и военна интервенция. Смятам, че няма да има. Чета, зная кой вещае такива прогнози, те са продиктувани от едната, бих я нарекла много крайна гледна точка - това, което Мадуро чрез своите защитници иска да внуши на света. Това заяви дипломатът и политик Елена Поптодорова, бивш посланик на България във Вашингтон по Канал 3.\"Това няма да се случи според мен, съвсем други условия сме. По-скоро ще се разчита на този международен натиск, който нараства, и на вътрешната неудържимост - Мадуро буквално не може да удържи ситуацията у дома, така че смятам, че ще настъпят вътрешни събития. Да не забравяме и ролята на съседите, на латиноамериканските държави, която е много ярка поне от 2 години насам\", насочи вниманието Елена Поптодорова.За сравнението с кризата във Венецуела с т. нар. Карибска криза от времето на Студената война, когато заради Куба САЩ и СССР са на ръба на ядрената война, тя изтъкна: \"Истината е, че само по спомени на съвременници зная за онзи период от време, може да се съди само по заключенията какво се е случило. Вярно е, че тогава светът е бил на прага на взрив, но също така е вярно, че светът това го е преодолял, тоест двете сили (САЩ и СССР) са го преодолели\", припомни Елена Поптодорова. За кризата в една от най-богатите на природни богатства - петрол, злато, латиноамериканска страна, Елена Поптодорова върна лентата 20 г. назад, когато предшественикът на Мадуро - Уго Чавес, дойде на власт. \"Беше такъв народен, публичен възторг, защото той обеща (и вярвам, искрено го е правил тогава), една нова държава, една нова Венецуела, една нова икономика върху приходите от петрола, един социализъм едва ли не невиждан засега другаде по света. Като че ли оттогава започна началото на един необратим срив на държавата, най-напред икономически. С желанието си към такъв невиждан социализъм, най-напред с национализацията, със стремеж към социални придобивки, които не могат да издържат икономически, за борба с корупцията. И каква стана тази борба с корупцията? Оказа се, че неговата дъщеря се оказа с една много-много добра банкова сметка от това, което четох последно - 4 милиарда долара за една хубава млада дама\", припомни тя информации, публикувани в американски издания от Маями, за богатството на Мария Габриела, голямата дъщеря на починалия Уго Чавес. Според Елена Поптодорова САЩ логично има своите интереси в района - \"да твърдим, че няма интереси, би било неграмотност.\" \"Със сигурност това е усещане за свой регион, но нима други държави нямат същото усещане? Вероятно така става с големите държави, и аз бих искала България да гледа на държавите около себе си, на една-две особено, като на заден двор, но това не е по силите ни\", каза дипломатът... За българската позиция и разнобоя между президента и правителството, дипломатът каза: \"Казвам си, че никога нямаше да разговаряме по този въпрос, ако не се бе получил поредния сблъсък между двете институции. Иначе щеше да се вземе едно експертно решение, както се прави в много други случаи, щеше да се изрази позиция \"там където трябва\". По думите й въпросът за позицията на Румен Радев \"трябва да бъде отправен най-напред към президента, който формулира позицията, и удивителното е, че той побърза да го направи публично, знаейки, че на следващия ден има съвет по сигурността. Значи имало е категорично желание да се открои, да бъде самостоятелен в позиция, която всъщност касае цялата държава, и непременно да бъде алтернативен, и тук използвам евфемизъм\", каза Елена Поптодорова.\" - в. \"Труд\".\"Лидерът на венецуелската опозиция и председател на парламента на тази страна Хуан Гуайдо, който в момента събира подкрепа от различни държави като временен президент на Венецуела, казва, че е готов да разреши, ако е необходимо, американска военна интервенция, за да принуди държавния глава Николас Мадуро да се оттегли от властта и да сложи край на хуманитарната криза в страната. Това изявление Гуайдо направи в интервю за Франс прес, предаде БТА. \"Ще направим всичко, което е необходимо, всичко, което ние трябва да направим, за да спасим човешки животи, за да престанат децата да измират\", каза Гуайдо, признат за временен президент на Венецуела от около 40 страни, начело със САЩ. \"Ще направим всичко, което е възможно. Това е един очевидно полемичен въпрос, но използвайки нашия суверенитет, упражнявайки нашите прерогативи, ние ще направим необходимото\", каза Гуайдо в отговор на въпрос дали ще използва законовите компетенции, които има в качеството си на председател на парламента и временен президент, за да разреши евентуална чужда интервенция. \"Тук във Венецуела всеки ден, който минава, се брои в човешки животи\", допълни той. Сериозната икономическа криза, обхванала страната, доведе до недостиг на храна и на медикаменти. Над 2 милиона души напуснаха Венецуела от 2015 г., според данни на ООН.\" - в. \"Дневник\".", "date": "2019.02.10", "title": "Случаят с отравянето на Гебрев влиза в парламента, управляващите защитиха Каракачанов, Меркел по стъпките на Шрьодер…"}
{"url": "https://news.bg/bulgaria/balgarski-emigrant-dari-1-mln-dolara-za-bolnitsata-v-madan.html", "text": "Български емигрант дари 1 млн. долара на общинската болница в Мадан, предаде БНТ.Дарителят е 79-годишният Шефкет Чападжиев, който е родом от родопското градче, но от години живее в Чикаго. Парите са преведени по сметката на общината преди дни и с тях ще бъде закупена скъпо струваща апаратура.При последното си посещение в родния Мадан през миналото лято Шефкет Чападжиев вижда с очите си колко старо е оборудването в общинската болница. Решава да подпомогне финансово лечебното заведение.\"Дарението стана факт тази седмица, но като кмет знаех преди това. Аз и съгражданите сме възхитени, хората ще го помнят, докато болницата я има. Да е жив и здрав, той е родом оттук и това го накара да помогне.\" - сподели кметът на Мадан Фахри Мулайсенов.Парите са преведени преди дни по сметка на община Мадан. Според желанието на дарителя парите ще бъдат използвани за цялостното подновяване на техниката, с която работят лекарите. И пациентите, и специалистите в лечебното заведение приемат с огромна радост благородния жест.Директорът на болницата е убеден, че с новата апаратура ще привлекат и млади специалисти.Ръководството на болницата вече обсъжда офертите за новите апарати , които ще бъдат закупени.", "date": "2019.02.10", "title": "Български емигрант дари 1 млн. долара за болницата в Мадан"}
{"url": "https://news.bg/disasters/zhertvite-na-ruhnalata-sgrada-v-istanbul-veche-sa-21.html", "text": "Загиналите под срутилата се жилищна сграда в Истанбул вече са 21, предаде агенция \"Анадолу\" с позоваване на министъра на вътрешните работи на Турция Сюлейман Сойлу.По думите му, при рухването на сградата в нея е имало 35-ма души и към момента има яснота за всички тях. 14 души са спасени изпод руините.Той се ангажира, че на виновните за инцидента ще бъде потърсена отговорност.По-рано министърът на здравеопазването Фахретин Коса съобщи, че 13 души остават в болница, двама от които са в тежко състояние. Министърът лично посети пострадалите.Президентът на Турция Реджеп Таип Ердоган посети мястото на трагедията в Истанбул.\"Има уроци, които трябва да научим\", заяви той.Припомняме, в истанбулския район Картал рухна на 6 февруари. Точните причини за това все още не са известни. Според предварителното разследване, при изграждането на блока са използвани некачествени материали. По-рано се появиха съобщения, че три от етажите са били построени незаконно.", "date": "2019.02.10", "title": "Жертвите на рухналата сграда в Истанбул вече са 21"}
{"url": "https://news.bg/world/siriyskite-kyurdi-nastapvat-sreshtu-poslednite-ukrepleniya-na-idil.html", "text": "Кюрдските сили, подкрепяни от международната антитерористична коалиция начело със САЩ, започнаха операция срещу последните укрепления на джихадистката групировка ИДИЛ в Сирия.Бойците на Сирийските демократични сили - алиансът на сирийската опозиция и кюрдите, настъпват срещу  на джихадистите в провинция Деир ал Зор, предадоха информационните агенции.По-рано президентът на САЩ Доналд Тръмп заяви, че скоро ИДИЛ ще бъде изтласкана от всичките си позиции в Сирия и Ирак.Кюрдите бяха принудени да прекратят предприетата от септември насам операция заради обстрела на турските военни.Анкара смята кюрдските формирования в Сирия за клон на Кюрдската работническа партия, която в Турция е обявена за терористична организация.От декември 2018 г. насам териториите, контролирани по-рано от ИДИЛ, бяха напуснати от 27 хиляди души, включително 1800 джихадисти, които са предали оръжието си, посочват представители на Сирийския наблюдателен съвет по човешките права (SOHR). Експертите на организацията, която е базирана в Лондон, разполагат с мрежа от информатори в Сирия, от която получават данни за ставащото в страната.", "date": "2019.02.10", "title": "Сирийските кюрди настъпват срещу последните укрепления на ИДИЛ"}
{"url": "https://news.bg/world/nay-malko-36-zhalti-zhiletki-sa-zadarzhani-v-parizh.html", "text": "Полицията в Париж е задържала най-малко 36 души на протеста на \"жълтите жилетки\", съобщава bfmtv. От тях 21 са останали под стража.Съобщава се, че хиляди са протестирали в цяла Франция, но данните за броя на участниците значително се различават според различни френски медии. Те варират между 12 и 60 хиляди души.Това е 13-ият протест на \"жълтите жилетки\".Съобщава се, че 8 полицаи са били леко ранени в Сент Етиен.Има и ранени сред демонстрантите, но не е известно какъв е техният брой.По време на протеста в Париж \"жълти жилетки\" са запалили автомобил на военен патрул, който се е намирал до Айфеловата кула.По-рано беше съобщено, че в столицата се е стигнало до сблъсъци между демонстрантите и силите на реда. Един от участниците е с откъсната ръка, след като е взривил граната.", "date": "2019.02.10", "title": "Най-малко 36 \"жълти жилетки\" са задържани в Париж"}
{"url": "https://news.bg/politics/bsp-iska-palna-proverka-na-transportnite-druzhestva-v-sofiya.html", "text": "Общинските съветници от БСП искат пълна проверка и отчет на работата на транспортните дружества в София от 1 януари. Справката задължително трябва да включва часовете положен извънреден труд от шофьорите, осигуряване на междусменните почивки и недостига на водачи на превозните средства, категорични са социалистите в СОС.\"Настоявам да ни бъде докладвано дали са верни информациите, които се разпространяват в социалните мрежи, за недостиг от над 300 шофьори и ватмани в столичния градски транспорт, за липса на почивки, за смени, продължаващи по 16 часа, за до 50 часа извънреден труд на водачите на месец. И като цяло - как столичният градски транспорт гарантира сигурността на гражданите на София\", коментира Калоян Паргов от БСП - София и зам-председател на Комисията по транспорт и туризъм към СОС. \"Очакваме обяснения от кмета Йорданка Фандъкова и от заместника й, отговарящ и за транспорта, Дончо Барбалов, както и от председателя на Комисията по транспорт Екатерина Йорданова\", обясни той.\"Освен това, настояваме още в сряда да чуем ясно и точно какви мерки те смятат да вземат оттук нататък, за да разрешат проблемите в столичния градски транспорт. Защото тази безотговорност не може да продължава! Никой няма право да рискува живота и здравето на софиянци\", добави Паргов.Друг общински съветник от БСП, Борис Цветков, коментира и \" на волана ... Настояваме да бъдем информирани дали катастрофиралият автобус е минал задължителен технически преглед, а шофьорът - задължителния медицински преглед\".\"Дали е вярно, че за януари въпросният водач е имал само 3 почивни дни, което е скандално и грубо нарушение на Кодекса на труда. Търсим отговори и от ДАИ, и от Инспекцията по труда, които са задължени да проверяват фирмите за обществен транспорт\", допълва съветникът. Цветков обяснява, че БСП искат \"отговори и от транспортните синдикати в дружествата. Защо не реагират на лошото отношение към водачите и към условията, в които те се трудят\".Припомняме, срещата на автобусния бранш с министрите на финансите и на транспорта дойде след Той разпореди да се извърши проверка във връзка с отпускането на субсидии за превоз на пътници по Въпреки проведената днес среща обаче от бранша остават в стачна готовност. Преди няколко седмици те обявиха, че , ако дотогава държавата не се ангажира за решаването на проблемите в сектора. ", "date": "2019.02.10", "title": "БСП иска пълна проверка на транспортните дружества в София"}
{"url": "https://news.bg/politics/mareshki-predpochita-evropeyski-iztrebitel-za-da-sme-s-frantsiya-i-germaniya.html", "text": "Харчим милиарди да сме зависими, коментира във Фейсбук Веселин Марешки .\"Силните европейски държави правят свой проект, за да са независими от САЩ. Ние обаче, понеже сме много богати, ще похарчим милиарди, за да угодим на Каракачанов и за да ставаме все по-зависими\", обясни лидерът на \"Воля\" и зам.-председател на НС по повод новината, че Германия и Франция разработват нов боен самолет.\"Двойният стандарт пак личи- не купуваме руска техника, за да не зависим от Русия. Добре, но защо да похарчим огромни суми, нужни ни сега за здраве, образование, за вътрешна сигурност, за да угодим на чужди интереси и да ги налеем в американската икономика\", допълва Марешки.\"След години, когато ЕС ще има обща отбрана, ще трябва пак да бръкнем дълбоко в джоба на българина, за да купим вероятно от тези самолети. Та да плащат не само внуците ни, а и техните внуци! Никаква визия, никаква логика, никаква грижа за народа! Само задкулисни интереси\", пише той.\"През седмицата стана ясно, че Париж и Берлин определят проекта като европейски, а целта е стратегическа независимост от Съединените щати. Той беше скрепен с договор от министрите на отбраната на двете страни\", допълва Марешки в свой коментар, получен и в редакционната поща на news.bg.Припомняме, за пореден път президентът Радев, в речта си по отчета за втората година от своя президентски мандат,  заради решението за започване на преговори със САЩ по офертата за закупуване на Ф-16 за българските ВВС.П за преговори с правителството на САЩ за сключване на договор за придобиване на нов тип боен самолет. На 16 януари  за закупуване на изтребител.Срещу  и начина на провеждане на процедурата се обявява не веднъж държавният глава Румен Радев, който я определи като \". Това е суверенно българско решение. България е наш партньор, член на НАТО и ЕС\", обясни на 4-ти февруари американският посланик Ерик Рубин., стана ясно от среща между Цветан Цветанов и заместник-помощник държавния секретар на САЩ за Югоизточна Европа Матю Бойс.  през декември 2018 г., двамата разговаряха в рамките на Националната молитвена закуска във Вашингтон на 8-и февруари.Към дата 1 октомври в Министерството на отбраната  за общо четири типа бойни самолети. Преди това като пoтeнциaлни дocтaвчици бяха спрягани 7 cтpaни.Стана ясно обаче, че премиерът Бойко Борисов ще назначи нова работна група, която ще вземе окончателното решение за превъоръжаването на българските Военно-въздушни сили (ВВС). Информацията дойде от .От тогава няма официално развитие и позиция на министерство на отбраната, освен  и заявки, че Периодично обаче се разменят обвинения между Дондуков 1 и Дондуков 2 за лобизъм и даване на тежест към някоя от офертите. Президентът и върховен главнокомандващ въоръжените сили Румен Радев призова премиера, министрите и народните представилите да, сформирана да направи оценка и анализ на постъпилите оферти по закупуване на нови изтребители за българските въоръжени сили.Паралелно с това процесът по избор на изтребител бе спрян и върнат назад именно по време на служебното правителство на Огнян Герджиков, назначено от държавния глава Румен Радев, между втория и третия мандат на Борисов. На закрито заседание на служебния кабинет \"Герджиков\" от 26 април 2017 г. По този повод \"как така за 1 месец, толкова бързо, избраха \"Грипените\", след като бяха сменени всички военни експерти\".", "date": "2019.02.10", "title": "Марешки предпочита европейски изтребител, за да сме с Франция и Германия"}
{"url": "https://news.bg/politics/daritkova-ne-vsichki-obshtinski-bolnitsi-shte-poluchat-finansirane.html", "text": "Допълнителните средства за общинските и областните болници няма да се дадат общо, а ще се дадат за дейност. Те са навременна мярка. Това заяви пред БНР председателят на здравната комисия в Народното събрание и депутат от ГЕРБ Даниела Дариткова.Парите няма да са за всички болници. \"Тези пари по методика се дават съгласно Закона за лечебните заведения само за болниците, които са в географски трудно достъпни и отдалечени региони. \", каза Дариткова.Тя заяви, че от ръководствата на болниците имат и други искания и обеща диалогът с тях да продължи. \"Той няма да приключи само с даването на едни пари\", заяви председателят на здравната комисия.По думите й заради доброто състояние на бюджета може да се позволи едно допълнително финансиране към тези болници. \"Избори има всяка година, а пари се дават тогава, когато бюджетът го позволява и когато наистина се постигне разумният компромис чрез диалог с всички заинтересовани\", обясни още депутатът от ГЕРБ.Даниела Дариткова бе категорична, че не може да се говори за неправомерна държавна помощ към търговски дружества, каквито по закон са дори и общинските болници.По думите й по тази методика се финансират и центровете за психично здраве. Според нея ангажиментът от Министерството на здравеопазването за увеличаване на издръжката на болен с психично заболяване също ще бъде спазен и ще има увеличение на средствата.За единната европейска система за верификация на лекарствата, която вчера влезе в сила, Дариткова смята, че няма място за притеснение.Според нея ще има плавен преход без санкции в първите месеци за въвеждането на системата. Дариткова твърди, че има сериозно понижение на цената на необходимите устройства.\"Длъжни сме да изпълняваме европейските регламенти. Нямаме полезен ход за отстъпление. ... Смятам, че би следвало с помощта на съсловната организация, министерството и компетентните органи да се подпомогне всяка аптека, която има затруднения по въвеждането на аптечния софтуер\", каза Дариткова.По думите й обаче няма правен механизъм за персонално финансово подпомагане на затруднени аптеки.Дариткова очаква, че през март ще се вземе решение за модела за здравна реформа.Относно концепцията за интеграция на ромите на вицепремиера Красимир Каракачанов депутатът от ГЕРБ заяви, че нейната партия още няма становище. Според нея документът би следвало да се подложи на широко обществено обсъждане, да се чуят всички мнения и чак тогава да се вземе решение в контекста на програмата, която изпълнява правителството.\"Проблемът е изключително важен. Би следвало да се постигне консенсус не само в рамките на управляващата коалиция, но и постигане на обществен консенсус по темата, за да може стъпките, които се очертаят, да бъдат следвани дългосрочно. Имаме позитивни решения в тази насока, но цялостното усещане на обществото за успешна интеграция все още го няма\", заяви Дариткова.Припомняме, ден по-рано председателят на ПГ ГЕРБ Цветан Цветанов обяви, че Концепцията на Каракачанов ще бъде обсъдена по време на предстоящия до една седмица коалиционен съвет.", "date": "2019.02.10", "title": "Дариткова: Не всички общински болници ще получат финансиране"}
{"url": "https://news.bg/int-politics/turtsiya-nastoyava-kitay-da-zatvori-lageri-za-zadarzhane-na-myusyulmani.html", "text": "Турция призова Китай да затвори свои лагери за задържане след съобщение за загинал известен музикант от етническото уйгурско малцинство. Смята се, че Абдурехим Хейит е излежавал осемгодишна присъда в района на Синдзян, където се съобщава за задържане на милиони уйгури, съобщава БиБиСи.В изявление на външното министерство на Турция се казва, че те са били подложени на \"изтезания\" в \"концентрационни лагери\". Китай определи коментарите като \"напълно неприемливи\".Уйгурите са мюсюлманско тюркоязично малцинство, което се намира в северозападния район Синдзян в Китай, който е подложен на интензивно наблюдение от страна на китайските власти. Техният език е близък до турския и значителен брой уйгури са избягали в Турция от Китай през последните години.Досега малко страни с мюсюлманско мнозинство се присъединяват към публичното международно осъждане на обвиненията. Според анализатори, мнозина се страхуват от политическия и икономическия отговор на Китай.Говорителят на турското външно министерство Хами Аксой съобщава, че \"вече не е тайна, че повече от един милион уйгури, подложени на произволни арести, са подложени на изтезания и политическо промиване на мозъци\" в затворите, добавяйки, че тези, които не са задържани, са \"под голям натиск\".\"Повторното въвеждане на концентрационни лагери през 21-ви век и систематичната политика на асимилация на китайските власти срещу уйгурските тюрки е голямо притеснение за човечеството\", обяснява Аксой.Той допълва, съобщенията за смъртта на Хейит \"засилиха реакцията на турската общественост към сериозните нарушения на правата на човека в Синдзян\" и призовават генералния секретар на ООН Антонио Гутериш \"да предприеме ефективни стъпки за прекратяване на човешката трагедия\".Правозащитниците твърдят, че уйгурите, казахите и другите мюсюлмански малцинства са задържани за неопределено време без обвинение за нарушения като отказ да се даде ДНК проба, говорене на малцинствен език или противоречия с длъжностни лица.В изявление, цитирано от Асошиейтед прес, Китай чрез посолството си в Анкара призовава Турция да оттегли своите \"фалшиви обвинения\".\"И Китай, и Турция са изправени пред трудната задача да се борят с тероризма. Ние сме против поддържането на двойни стандарти по въпроса за борба с тероризма\", коментира Китай.\"Надяваме се, че турската страна ще има правилно разбиране за усилията, положени от Китай за правното прилагане на мерки за ефективна борба с тероризма и екстремизма, оттегляне на фалшивите им обвинения и предприемане на мерки за премахване на вредните им последици.\"Пекин твърди, че лагерите за задържане в Синцзян са \"центрове за професионално образование\", предназначени да помогнат за превенция на тероризма в региона.", "date": "2019.02.10", "title": "Турция настоява Китай да затвори лагери за задържане на мюсюлмани"}
{"url": "https://news.bg/weather/slanchevo-toplo-za-sezona-bez-valezhi.html", "text": "Времето в неделния ден ще бъде предимно слънчево, с разкъсана висока облачност, без валежи. Очаква се леко покачване на дневните температури.В часовете до обяд в низините и котловините ще има условия за мъгли и видимостта ще бъде намалена.С напредването на деня облачността ще се увеличава - първоначално от запад, а до края на деня ще обхване цялата страна.Вятърът ще бъде слаб, ориентиран от запад и югозапад.Максималните температури в по-голямата част от страната ще са в интервала 8-13 градуса, в крайния югозапад малко по-високи.Минималните ще са между -2 и 1 градус, а в крайните югозападни райони около 3-4 градуса.", "date": "2019.02.10", "title": "Слънчево, топло за сезона, без валежи"}
