{"url": "https://news.bg/euronews/ep-osadi-ubiystvoto-na-zhurnalistkata-v-malta.html", "text": "Евродепутатите единодушно осъдиха убийството на известния малтийски разследващ журналист Дафне Галиция. Това съобщават от пресцентъра на европарламента. Покушението срещу нея бе обсъдено по време на дебатите. Загиналата при бомбен атентат край дома си бе почетена с минута мълчание, като бе дадена висока оценка на смелостта й да търси истината, коствала и живота й. В същото време обаче се настоява за международно разследване, което да установи виновните. Проблемите, които Галиция не се е колебала да проучи, са общи за ЕС и изискват общ отговор, категорични са депутатите. Има вероятна връзка между убийството на разследващия журналист и италианско разследване на престъпна мрежа за контрабанда на гориво.Това заяви по-рано главният прокурор на Сицилия Кармело Дзукаро.Дзукаро, който води разследването срещу престъпната мрежа, изтъкна пред изданието, че \"не може да изключи\" вероятността, че някои от хората, които са разследвани могат да стоят зад убийството на Галиция.Малта обяви безпрецедентна награда от 1 млн. долара за помощ в разследването, но правителството е под подозрение, тъй като убитата журналистка е разследвала и него за корупция. ", "date": "2017.10.24", "title": "ЕП осъди убийството на журналистката в Малта"}
{"url": "https://news.bg/int-politics/italiya-e-gotova-da-obsadi-po-golyama-avtonomiya-s-lombardiya-i-veneto.html", "text": "Италианското правителство е готова да започне преговори с Ломбардия и Венето, след като двата богати региона гласуваха за по-голяма автономия, заяви премиерът Паоло Джентилони, цитиран от \"Ройтерс\".За разлика от скорошният референдум за независимост в Каталуния, който предизвика политическа криза в Испания, италианските референдуми този уикенд бяха законни, но не и обвързващи Рим.Посочвайки, че няма намерение да прави драма от гласуването, Джентилони заяви, че е готов да обсъди как Ломбардия и Венето искат да продължат.\"Тук говорим за това как да направим Италия по-добра. Ние не поставяме под въпрос Италия и нейното единство\", коментира той по време на посещение в петролна рафинерия близо до Венеция, столицата на североизточния регион Венето.\"Правителството е готово да проучи плюсовете от това ... ще бъде сложна дискусия, която не може да бъде направена за пет минути\", добави той.Регионалните правителства имат правото да поискат разглеждане в 23 политически сектора, включително околна среда, инфраструктура, здравеопазване и образование.Най-деликатните преговори вероятно ще бъдат данъците, като Венето настоява да им бъде разрешено да харчат 90% от всички данъци, натрупани на тяхна територия.Бедните и по-слабо развити южни региони в Италия се притесняват, че в бъдеще ще получават по-малко средства, ако Ломбардия и Венето запазят по-голямата част от данъците си, предимно за себе си.Пет региона в Италия - островите Сицилия и Сардиния и три сравнително малки гранични области с езикови малцинства - вече имат специален автономен статут съгласно конституцията.  Венето иска да се присъедини към тях. Това обаче може да стане с промяна в конституцията, която правителството не желае да приеме.\"Ние сме готови (да предоставим по-големи правомощия) в границите, определени от нашите закони и нашата конституция\", допълва Джентилони.Преговорите вероятно ще отнемат месеци и най-вероятно ще бъдат прекъснати от националните избори, които трябва да са през май 2018 г. Всяка сделка между правителството и регионите трябва да бъде одобрена от парламента.", "date": "2017.10.24", "title": "Италия е готова да обсъди по-голяма автономия с Ломбардия и Венето"}
{"url": "https://news.bg/crime/zatvor-i-globa-za-nezakonna-sech-na-darva-za-ogrev.html", "text": "Осъдиха мъж за незаконен добив на дървесина, шофиране без книжка и регистрационни табели, съобщиха от Районната прокуратура на Бяла Слатина.Той трябва да излежи десет месеца \"лишаване от свобода\" при \"строг\" режим и глоба от 1000 лева.Магистратите са одобрили споразумение, сключено между Районна прокуратура - Бяла Слатина и защитата на Н. Илиев.На 5 октомври 2017 г., в землището на село Борован, подсъдимият Илиев незаконно е изсекъл дърва от горския фонд. \"Без редовно писмено позволително той отсякъл и извозил един кубичен метър цер и половин кубичен метър благун. Това деяние подсъдимият извършил при условията на опасен рецидив\", се казва в документите по делото.Мъжът извозил незаконно отсечените дърва с кола, чийто регистрационни табели били на друг автомобил. Освен това подсъдимият шофирал без съответното свидетелство за управление на кола, в едногодишен срок от наказването му по административен ред за същото деяние.Определението на съда има характер на влязла в сила присъда.", "date": "2017.10.24", "title": "Затвор и глоба за незаконна сеч на дърва за огрев"}
{"url": "https://news.bg/economics/kompromisat-za-komandirovaneto-podkopava-edinniya-pazar-spored-evropeyskite-rabotodateli.html", "text": "Компромисът за продължителността на командироването не съответства на нуждите на дружествата, работещи на единния пазар. Това се посочва в позиция на организацията на работодателите в Европа BusinessEurope, в която членуват бизнес федерации от 34 държави на Стария континент. Позицията на BusinessEurope бе разпространена от Българската стопанска камара (БСК).Според становището на BusinessEurope общият подход за преразглеждане на директивата за командироването, приет от Съвета по заетост, социална политика, здравеопазване и потребителски въпроси, не отговаря на нуждите на бизнеса.Припомняме, постигнатият компромис предвижда продължителността на командироването да се намали до 12 месеца с възможност за удължаване на срока до 18 месеца. Удължаването става чрез депозиране на мотивирано уведомление от страна на даденото дружество.Според представителите на бизнеса в Европа дългосрочната мобилност е сравнително често срещана практика в сектори като производствени и бизнес услуги, а ограничаването на мобилността може да навреди на дейностите в тези сектори с висока добавена стойност. Всичко това може да подкопае функционирането на единния пазар за услуги, категорични са работодателите.Представителите на бизнеса в Европа предлагат необходимите бизнес нужди да бъдат по-добре признати в бъдещите преговори в рамките на тристранните срещи. Според тях за дружествата на целия континент е важно да е гарантира, че правилата са правно ясни, изпълними и не ограничават действителните дейности за командироване.BusinessEurope призовава Съвета, Европейския парламент и Комисията да подкрепят първоначалния период на командироване от 24 месеца, както беше предложено от Европейския парламент. Работодателите в Европа призовават институциите и да позволят удължаването на този период по начин, който е напълно съвместим с правилата за координация на социалната сигурност, като по този начин ще се избегне ненужната тежест на бюрокрацията.Според BusinessEurope мерките в случаите на измама и злоупотреба, водещи до нелоялна конкуренция, също не са добри за бизнеса, защото предвиждали дискредитиране на цялата дейност на дружеството.\"Това е лош компромис, движен от политически символизъм. Вместо да защитава свободното движение и да налага вече съществуващи правила за борба със злоупотребите, Съветът акредитира мит, че съществуващите правила трябва да бъдат променени, за да се бори срещу социалния дъмпинг и да се раздели Европа\", отсякоха европейските работодатели.", "date": "2017.10.24", "title": "Компромисът за командироването подкопава единния пазар според европейските работодатели"}
{"url": "https://news.bg/world/rusiya-nalozhi-veto-na-rezolyutsiyata-na-oon-za-himicheskite-ataki-v-siriya.html", "text": "Русия наложи вето на резолюцията на Съвета за сигурност на ООН за Сирия, предаде РИА \"Новости\".Документът засяга разследването на обвиненията за химически атаки в разкъсваната от война страна. Той е внесен от САЩ и събра 11 гласа \"за\". \"Против\" гласуваха Боливия и Русия. Китай се въздържа. Дамаск отрича обвиненията, че стои зад атаките със зарин и твърди, че е предал всичките си химически оръжия и това е било потвърдено от ОЗХО.Опозицията в страната и САЩ обаче обвиняват сирийските власти, че при подобни атаки са загинали около 2000 души от 2013 година насам. Сирийските сили са използвали химическо оръжие повече от 30 пъти по време на гражданската война в страната, включително и при смъртоносното нападение, което доведе до това военен самолет на ООН да стреля по самолетите на правителството, показа разследването на Организацията.Това стана ясно в началото на септември. Констатациите на комисията на ООН по въпроса със Сирия е, че по време на конфликта правителствена военна операция е пуснала зарин над Хан Шейхун в провинция Идлиб. Това се е случило през април, когато цивилните жертви на операцията са били повече от 80.Докладът на комисията изтъква, че повечето от загиналите са били жени и деца и обявява нападението в Хан Шейхун за военно престъпление.Преди последния доклад, атаката е била идентифицирана като съдържаща зарин. От Организацията за забрана на химическите оръжия (ОЗХО), не казаха кой е извършил нападението.Разследването сочи, че до момента са документирали 33 атаки с химическо оръжие.", "date": "2017.10.24", "title": "Русия наложи вето на резолюцията на ООН за химическите атаки в Сирия "}
{"url": "https://news.bg/regions/neolitnoto-selishte-mursalevo-mozhe-da-se-razmine-s-postoyannata-ekspozitsiya.html", "text": "Има възможност идеята за постоянна експозиция на неолитното селище \"Мурсалево\" да се провали. Част от селището в близост до АМ \"Струма\" е било покрито с дървен саркофаг, които да предпази археологическите открития от атмосферните условия.Идеята за постоянна експозиция първоначално се прие добре. Две години след това обаче община Кочериново все още не е предприела инициатива или активност за изготвянето на проекта. Това заяви пред БНР проф. Васил Николов, ръководител на групата археолози, която проучи уникалното като архитектура и принцип на строителство селище.Припомняме, докато се изграждаше АМ \"Струма\", археолозите успяха да проучат половината от територията на селището. Тогава беше направена и 100-метрова подпорна стена, която да опази праисторическото урбанизирано селище, изградено на брега на река Струма. Изграждането на подпорната стена беше финансирано от Агенция \"Пътна инфраструктура\" с 7 млн. лв.Находката е от ранния неолит и е на 8 000 г. Според експертите селището е строено в продължение на десетилетия и е било с изключителна планировка - с три успоредни улици и няколко напречни, които са оформяли квартали с по няколко къщи.Древното селище е съществувало през VІ хилядолетие пр. Хр., а в последствие е било опожарено.", "date": "2017.10.24", "title": "Неолитното селище \"Мурсалево\" може да се размине с постоянната експозиция"}
{"url": "https://news.bg/world/kiberataki-udryat-letishte-i-metro-v-ukrayna.html", "text": "Кибератаки удариха украинското летище Одеса и метрото в Киев, правителствен екип за аварийна компютърна реакция (CERT) коментира, че нова вълна от хакерски атаки навлиза в страната и изисква транспортните мрежи да бъдат особено внимателни, съобщава \"Ройтерс\".\"Преди всичко искаме собствениците на телекомуникационни системи, други информационни ресурси, транспортна инфраструктура, както и обикновени потребители на интернет, да спазват по-строги правила за киберсигурност\", се казва в изявление на CERT-Украйна.Киберполицията и министерство на инфраструктурата съобщават, че атаките днес не изглежда да са масови. Централната банка заявява, че банковата система работи нормално.Летище Одеса съобщава, че са засилили мерките за сигурност, докато метрото в Киев съобщава за атака срещу платежната си система.\"IT системата на международното летище в Одеса е била засегната от хакерска атака. Всички услуги на летището работят в по-строг режим \", се казва в съобщение на летището.Украйна смята, че Русия стои зад редовните атаки срещу компютърните им системи и се опитва да въведе национална стратегия, която да осигури сигурността на държавните институции и големите компании.Москва отрича да има общо с кибератаки срещу Украйна.", "date": "2017.10.24", "title": "Кибератаки удрят летище и метро в Украйна"}
{"url": "https://news.bg/world/styuardesa-padna-ot-samolet-na-letishte-v-yuzhen-kitay.html", "text": "Стюардеса падна от вратата на самолет в Южен Китай, съобщава \"Дейлимейл\". Инцидентът е станал докато жената е затваряла вратата на кабината на самолета.Стюардесата от екипажа на  се е ударила в асфалта на терминала на летището в Китай. Нейни колеги твърдят, че пострадалата има фрактури. Жената е паднала от близо три метра височина, твърдят още хора от екипажа.Вътрешният полет бил отложен с два часа заради инцидрента и е пристигнал на международното летище Кунминг Чангшуи в 4:28 часа на 23 октомври.", "date": "2017.10.24", "title": "Стюардеса падна от самолет на летище в Южен Китай"}
{"url": "https://news.bg/finance/ne-e-rabota-na-mf-da-pravi-reformi-kategorichen-simeon-dyankov.html", "text": "Бюджетът за 2018 има добри възможности за повече държавни разходи благодарение на европейската икономика. Това заяви пред БНР Симеон Дянков, бивш министър на финансите в първия кабинет \"Борисов\".Според него, с проектобюджет 2018 се изпълняват някои от обещанията както на това, така и на предишни правителства. В системата на средното образование има повече финансиране, също и в системата \"Сигурност\".Финансистът смята, че не е работа на Министерството на финансите да прави реформи. По думите му, би трябвало преди да излезе проектобюджетът отделните министерства да покажат какви са техните приоритети и да се борят за по-добро място в Бюджета.Има два приоритета, които липсват в този Бюджет, добави Дянков.Единият приоритет е борбата с демографската криза - нещо, което се говори и няма определено министерство, но ще е добре да има повече мерки в тази посока, каза Дянков. Той приведе пример, че подобна политика включва широк кръг от мерки. Като се започне от инфраструктурата в Северозападна България - нещо, за което се говори, но не го виждам в този Бюджет, време е да се действа по-активно и се стигне до повече стипендии за нашите сънародници от Украйна и Молдова, които да учат в български университети и след това да работят за нашата икономика, заяви Дянков.Той препоръча да си пазим работниците в България с по-високи заплати. Дянков смята, че може да има още по-висок икономически ръст - поне 5,5%, който имат страните около нас, за да могат и минималните, и средните заплати да се увеличават.За новия дълг Дянков смята, че това е финансов похват - старите дългове да се заменят с нови. \"Нормално е това да се направи дори при добри икономически показатели\", обясни финансистът.Влади Горанов се справя добре, каза Дянков за финансовия министър и изтъкна, че в МФ се е запазил добър екип, което помага да няма стряскащи бюджети.", "date": "2017.10.24", "title": "Не е работа на МФ да прави реформи, категоричен Симеон Дянков"}
{"url": "https://news.bg/world/do-30-noemvri-sazdavat-grupa-za-vrashtaneto-na-rohingite-v-mianmar.html", "text": "До 30 ноември трябва да се създаде съвместна работна група, която да подготви връщането на рохингите в Мианмар.Това решиха вътрешните министри на Мианмар и Бангладеш, стана ясно от съвместната им пресконференция. Срещата се проведе в мианмарската столица Найпидо. Създаването на групата бе договорено от двете държави в началото на месеца. Министрите подписаха и няколко меморандума относно граничния контрол. Припомняме, че за няколко месеца около 600 000 души избягаха в Бангладеш. Те са от етническото малцинство рохингя, изповядващо исляма, което живее в размирния щат Ракхайн. То твърди, че традиционно е подлагано на геноцид.Сблъсъците преди няколко месеца, при които загинаха стотици, доведоха до засилен международен натиск върху страната.Хуманитарните организации предупредиха не само, че Бангладеш се нуждае от помощ, за да се справи с огромния поток от хора, но и че жените и децата сред бежанците са застрашени от много опасности, сред които и проституция. Редица държави оповестиха, че отпускат милиони долари помощ за бежанците. ", "date": "2017.10.24", "title": "До 30 ноември създават група за връщането на рохингите в Мианмар "}
{"url": "https://news.bg/tourism/razyasnyavat-na-uchenitsite-kak-da-otselyavat-v-planinata.html", "text": "Организират разяснителни кампании сред ученици от цялата страна как да се държат в планината още този зимен сезон. За различни социални инициативи в подкрепа на зимния туризъм се споразумяха министърът на туризма Николина Ангелкова и омбудсманът на Република България Мая Манолова, съобщиха от Министерството на туризма.Учениците ще преминат и обучение за безопасен морски туризъм преди следващия летен сезон, уточниха от администрацията на туристическото ведомство.Манолова и Ангелкова са се договорили още в началото на зима 2017-2018 г. с планински спасители да има занимания за оцеляване в планината. Обсъждат и възможността за подготовка на наръчници за безопасност.Министърът на туризма заяви пред омбудсмана, че прогнозите за зимен сезон 2017 г. са изключително оптимистични. Очаква се да бъдат постигнати между 5 и 10 на сто ръст в посещенията на чуждестранни туристи спрямо 2016 г. като от МТ уверяват, че зимен сезон 2016-2017 е бил рекорден за България. Общият брой посещения на чуждестранни туристи е бил 1 млн. 476 хил., като постигнатият ръст от 19,6% е най-високият от влизането на България в ЕС през 2007 г., според данните, подадени от омбудсманаТема на работната среща бяха също осигуровките на сезонните работници, къмпингуването през летния сезон и лифтовете през зимния. Основно е намирането на баланс между интересите на туристите, концесионерите, инвеститорите и природозащитните организации, каза Мая Манолова. От своя страна Николина Ангелкова увери, че от МТ търсят широка подкрепа на своята дейност.", "date": "2017.10.24", "title": "Разясняват на учениците как да оцеляват в планината"}
{"url": "https://news.bg/world/kiberataki-zasegnaha-rusiya-turtsiya-germaniya-i-ukrayna.html", "text": "Кибератака засегна Русия. Повечето от жертвите на криптовируса са в Русия, а в по-малка степен са пострадали компаниите в Турция, Германия и Украйна, съобщава \"РИА Новости\".Кибератаките са целенасочени и вирусът се разпространява и чрез заразени уеб сайтове на няколко руски медии, заявява ръководителят на антивирусни изследвания Kaspersky Lab Вячеслав Закоржевски.По-рано метрото в Киев и летището в Одеса съобщиха за хакерски атаки. Информационна агенция \"Интерфакс\" и изданието от Санкт Петербург \"фонтанка.ру\" също съобщават, че са били подложени на кибератаки.\"Според нашите наблюдения, по-голямата част от жертвите на атаката са в Русия, но също виждаме подобни атаки в Украйна, Турция и Германия, но много по-малко. Зловредният софтуер се разпространява и чрез редица атакувани и заразени руски медии\", коментира Закоржевски.Според него всички знаци показват, че това е целенасочена атака срещу корпоративните мрежи. \"Използва се метод подобен на този, който сме виждали в атаката ExPetr (криптовирус засегнал редица фирми в Русия и Украйна през юни), но не можем да потвърдим връзка с ExPetr и продължаваме да разследва ситуацията\", допълва експертът.За предпазване от тази атака, компанията препоръчва да се използват решения с актуализирани антивирусни бази данни.Ако не е инсталирано решение за сигурност на \"Лаборатория Касперски\", експертите препоръчват да се забрани изпълнението на файлове с имена, C:\\Windows\\infpub.dat и C:\\Windows\\cscc.dat с помощта на инструментите за системна администрация.", "date": "2017.10.24", "title": "Кибератаки засегнаха Русия, Турция, Германия и Украйна"}
{"url": "https://news.bg/world/poroshenko-izklyuchi-predsrochni-izbori.html", "text": "Украинският президент Петро Порошенко изключи провеждането на предсрочни парламентарни и президентски избори, предаде ТАСС. Към това се стреми опозицията в страната, но държавният глава отхвърли тази възможност. По думите му, остава по-малко от година до редовните избори и няма шанс да се обявят предсрочни такива. Това заяви Порошенко на заседание на Съвета за регионално развитие. По думите му, участниците в протеста до Върховната Рада (парламента) са били едва 30-40 души, което не е масов протест. Проучване на общественото мнение в страната показва, че 79% от запитаните не одобряват политиката на президента, а 77% - тази на премиера Володимир Гройсман. За предсрочни избори за Върховната Рада се обявяват 55,8% от анкетираните, а за предсрочни президентски - 53,1 процента.", "date": "2017.10.24", "title": "Порошенко изключи предсрочни избори "}
{"url": "https://news.bg/health/v-burgasko-zabraniha-pazarite-na-ptitsi-zaradi-ptichiya-grip.html", "text": "В Бургас взимат превантивни мерки за предотвратяване на птичия грип, съобщиха от областната управа. Те са набелязани на заседание на Областната епизоотична комисия, председателствана от заместник-областния управител проф. Севдалина Турманова.Забранява се провеждане на пазари и изложби за птици на територията на област Бургас. Започват съвместни проверки от служителите на Областна дирекция по безопасност на храните (ОДБХ) с представители на орнитоложките дружества, ловнорибарските дружества и държавните горски и ловни стопанства за наличие на болни или умрели диви мигриращи или синантропни птици.Собствениците на кокошарници и \"задни дворове\" не трябва да допускат излизането на птиците извън дворовете. Фуражът трябва да се съхранява в закрити помещения. Птицевъдите трябва да създадат условия за разделно отглеждане на домашни патици и гъски от други домашни птици.Ветеринарите препоръчват незабавно да бъдат уведомявани при болест или повишена смъртност на отглежданите птици. Съветва се да не се допуска контакт между птици, живеещи в дивата природа и домашните. Служителите на областната дирекция за безопасност на храните ще извършват по места клинични прегледи и при съмнение за инфлуенца ще взимат проби от домашни и диви птици за вирусологично изследване. Птицевъдните обекти в областта ще бъдат под постоянен контрол относно спазването на мерките за биосигурност, уверяват от Областната епизоотична комисия.", "date": "2017.10.24", "title": "В Бургаско забраниха пазарите на птици заради птичия грип"}
{"url": "https://news.bg/int-politics/sasht-otkazaha-vizi-na-delegatsiya-na-turskoto-ministerstvo-na-pravosadieto.html", "text": " Американските власти отказаха визи на делегация на турското министерство на правосъдието, съобщава CNN Turk, цитирани от \"Ройтерс\".Това ще им попречи да разрешат и визовата криза между двете страни. Делегацията трябвало да пътува за Вашингтон по-късно този месец. Този ход вероятно ще задълбочи разминаването между двата съюзника в НАТО, които са ограничили издаването на визи на гражданите си.Вашингтон прекрати издаването на визи от мисиите си в Турция, позовавайки се на опасения за безопасността на своя персонал след арестуването на двама двамата турски граждани, които са и консулски служители на САЩ.През май бе арестуван преводач в консулството в южната провинция Адана, а съвсем скоро в Истанбул бе задържан и друг служител. И двамата са обвинени в връзки с неуспешния преврат миналата година. Посолството на САЩ заяви, че обвиненията са безпочвени.Турската полиция иска да разпита и трети служител, който също е в Истанбул. Неговата съпруга и дъщеря са задържани във връзка с предполагаеми връзки с мрежата на Гюлен, но по-късно бяха освободени.Турция е разгневена, че САЩ не желае да предаде Гюлен, който живее в Пенсилвания от 1999 г. насам. Американски представители заявяват, че властите имат нужда от достатъчно доказателства, за да могат да предприемат стъпки за екстрадирането му. Гюлен отрича всяко участие в проваления преврат.Турция е разгневена и от подкрепата на Вашингтон за сирийската кюрдска милиция - YPG в борбата срещу ДАЕШ (Ислямска държава). Турция разглежда YPG като продължение на Кюрдска работническа партия (ПКК).", "date": "2017.10.24", "title": "САЩ отказаха визи на делегация на турското министерство на правосъдието"}
{"url": "https://news.bg/world/honolulu-vavezhda-zabranata-na-sms-ite-za-peshehodtsi.html", "text": "В столицата на американския щат Хаваи Хонолулу от тази седмица влиза в сила закон, който забранява на пешеходците да говорят или да пишат SMS -и по телефона, докато пресичат през улицата, предадоха световните информационни агенции.Причината е да се накарат пешеходците да бъдат отговорни участници в градското движение.При първо нарушение ще се налага глоба от $15-$35, а при повторно тя скача до $99.Припомняме, че законът бе приет през лятото, но бе даден гратисен период до 26 октомври.Това е първият град в света с подобни мерки. В други държави вече се обмисля въвеждането им. Причината е в големия брой инциденти с пешеходци на пътя, които се дължат и на тяхното невнимание. Полицията в редица австралийски градове обмисля глоби за пешеходците, но без да се уточнява само използването на мобилни телефони при пресичане, а да се санкционира рисковото им поведение като цяло. ", "date": "2017.10.24", "title": "Хонолулу въвежда забраната на SMS-ите за пешеходци"}
{"url": "https://news.bg/world/ochakva-ni-mrachno-badeshte-predupredi-mvf.html", "text": "Мрачно бъдеще ни очаква в световен план. За това предупреди генералният директор на Международния валутен фонд Кристин Лагард, предадоха световните информационни агенции. Тя направи това изявление на тридневна икономическа конференция в саудитската столица Рияд. По думите й, трябва да се вземат мерки срещу последиците от климатичните изменения и неравнствата.  заяви тя. Трябва да решим бързо какво бъдеще искаме, дали то ще прилича на днешните антиутопии, или не, категорична е тя. Припомняме, че по-рано днес стана ясно, че Никарагуа подписва Парижкото споразумение за климата, оставяйки САЩ и Сирия като единствените две страни в света, които не са се присъединили към световния пакт за климата, чиято цел е ограничаване на парниковите газове.Парижкото споразумение, договорено от близо 200 страни преди две години, има за цел да ограничи затоплянето на планетата чрез ограничаване на глобалните емисии на въглероден диоксид и други газове, които учените смятат, че водят до глобалното затопляне.Американският президент Доналд Тръмп обяви през юни началото на 3-годишен процес за оттегляне от споразумението на основание, че ще постави САЩ в икономическо неравностойно положение.", "date": "2017.10.24", "title": "Очаква ни мрачно бъдеще, предупреди МВФ"}
{"url": "https://news.bg/world/bundestagat-blokira-parvoto-predlozhenie-na-alternativa-za-germaniya.html", "text": "Първият опит на крайнодясната партия \"Алтернатива за Германия\" да пробва силата си в Бундестага се провели, след като мнозинството депутати гласуваха против искането, информира ДПА.\"Алтернатива за Германия\" е първата голяма крайнодясна партия, която влиза в долната камара на германския парламент от Втората световна война. Партията спечели 12,6% на парламентарните избори през септември.Минути след откриването на първото заседание, останалите пет политически партии отхвърлиха предложение на \"Алтернатива за Германия\" срещу ветерана Херман Ото Солмс от Свободната демократическа партия относно ръководенето на днешните парламентарни процедури преди избора на председател.76-годишният Солмс заяви пред депутатите, че са изправени пред ново предизвикателство, което е в резултат на недоверието на гражданите към политическите лидери.На днешното заседание на 709-местния парламент - най-големият демократичен парламент в света - беше избран 75-годишният бивш финансов министър Волфганг Шойбле за председател на Бундестага.В същото време пред парламента се проведе демонстрация срещу влизането на \"Алтернатива за Германия\" в законодателния орган. В неделя около 12 000 души протестираха по улиците на Берлин срещу присъствието на партията в парламента.", "date": "2017.10.24", "title": "Бундестагът блокира първото предложение на „Алтернатива за Германия”"}
{"url": "https://news.bg/politics/transportnite-rabotnitsi-izvan-direktivata-za-komandirovki-iska-andrey-novakov.html", "text": "Не трябва директивата за командированите работници да обхваща, хората заети в транспортния сектор. Това не бива да се случва докато не се създадат условия и подходяща инфраструктура за това. Тази теза заяви евродепутатът Андрей Новаков при срещата си с еврокомисаря по транспорт Виолета Булц.Новаков изтъкна притесненията на българските превозвачи по повод промените в закона.\"Транспортните компании да предоставят хотелско настаняване за водачите и престой на камионите на охраняеми паркинги не може да бъде приложено, докато такава инфраструктура не бъде създадена и гарантирана навсякъде по международните транспортни коридори\", отбеляза евродепутата.Новаков настоява такава допълнителна инфраструктура да се случва само с европейски средства към вече съществуващия бюджет на страните членки.По думите на евродепутата към транспортният бранш в България трябва да се подходи внимателно .Необходим е много по-задълбочен граждански диалог от страна на Европейската комисия както с фирмите-превозвачи, така и със синдикалните организации на заетите в тях. Това стана ясно от срещата на Новаков с Булц.Целта на подобен диалог е да се изяснят детайлите около предложенията в новия законодателен пакет \"Мобилност\".Комисар Булц поясни, че остава отворена за нови предложения от страна на заинтересованите страни за допълнително подобряване на предложените промени в пакет \"Мобилност\".", "date": "2017.10.24", "title": "Транспортните работници извън директивата за командировки иска Андрей Новаков"}
{"url": "https://news.bg/crime/sadyat-piyan-shofyor-prichinil-smart-na-patya.html", "text": "Окръжната прокуратура в Плевен внесе в съда обвинителен акт спрямо 45-годишен мъж, който след употреба на алкохол е причинил катастрофа с един загинал и един ранен.В обвинението се посочва, че на 29 март 2017 година около 22.30 часа в село Дебово, община Никопол, мъжът шофирал с превишена скорост. Той се движил с 115.91 километра в час при максимално допустима скорост от 50 километра в час. В резултат на превишената скорост водачът създава предпоставка за пътнотранспортно произшествие и по непредпазливост причинява смъртта на возещия се го него пътник. След катастрофата травми имал и возещият се на задната седалка на автомобила човек.Органите на реда установяват, че 45-годишният обвиняем е шофирал под въздействието на алкохол. При тест за алкохол е констатирано, че водачът е шофирал с 2.7 промила концентрация на алкохол в кръвта.Предстои насточването на дело по случая.", "date": "2017.10.24", "title": "Съдят пиян шофьор, причинил смърт на пътя"}
{"url": "https://news.bg/world/partiyata-na-svobodata-na-avstriya-se-saglasi-da-zapochne-koalitsionni-pregovori-s-kurts.html", "text": "Крайнодясната Партия на свободата на Австрия се съгласи да започне разговори за формиране на коалиция след поканата на Народната партия, съобщава АФП.По-рано днес лидерът на Народната партия на Австрия Себастиан Курц заяви, че канят Партията на свободата да започнат преговори за коалиция.\"а\", каза лидерът на крайнодесната партия Хайнц-Кристиан Щрахе.Партията на Щрахе има шанс да участва в правителство на Австрия за първи път от 17 г.", "date": "2017.10.24", "title": "Партията на свободата на Австрия се съгласи да започне коалиционни преговори с Курц"}
{"url": "https://news.bg/int-politics/kremal-othvarlya-obvineniyata-za-atakata-s-nozh-sreshtu-zhurnalistkata-ot-ehoto-na-moskva.html", "text": "Кремъл отхвърли всички критики във връзка с нападението с нож срещу радио журналист с либерални възгледи като дело на \"луд човек\" на фона на обвиненията, че руската държава подклажда атмосфера на омраза към опозиционерите и инакомислещите, съобщава \"Франс прес\".32-годишната радиоводеща Татяна Фелгенхауер беше нападната в понеделник в офисите на \"Ехото на Москва\" от мъж, който твърди, че има \"телепатична\" връзка с нея.Тя претърпя хирургическа интервенция още вчера, като е била сложена на командно дишане, но е показала признаци на подобрение и днес вече е в съзнание.\"Действията на луд човек са действия на луд човек\", изтъкна говорителят на Кремъл Дмитрий Песков, добавяйки: \"Опитите да бъдат свързани с каквото и да е са абсолютно нелогични и погрешни.\"Уточнява се, че Песков е изразил симпатия към пострадалата журналистка и радиостанцията.Заподозреният, идентифициран като Борис Гритс на 48 години, очевидно психически нестабилен мъж, е проникнал в офисите на радиостанциите в центъра на Москва и се отправил към журналистката с нож, след като ослепил охранителя със спрей.Руските медии, цитирайки роднина на заподозрения, изтъкват, че Гритс страда от мания за преследване.Нападението се случи след редица атаки срещу журналисти и други известни личности, най-известната от които беше Борис Немцов, опозиционният лидер, застрелян на мост близо до Кремъл през 2015 г.Нападение срещу опозиционния лидер Алексей Навални през тази година го остави почти сляп с едното око.Известната журналистка и също радиоводеща от \"Ехото на Москва\" Юлия Латинина напусна Русия по-рано през годината след атаки срещу нейната кола и жилище.Много коментатори обвиняват властите за атаката, заявявайки, че са създали атмосфера, в която подобно нападение стана възможно.\"Лудостта не се появява от въздуха\", изтъкна редакторът на \"Ехото на Москва\" Алексей Венедиктов, хвърляйки вината за атаката върху \"атмосферата на омраза и подстрекателство\" срещу журналисти.Политическият редактор на най-големия опозиционен вестник \"Новая газета\" Кирил Мартинов заяви, че държавната пропаганда ефективно санкционира лов на вещици срещу инакомислещите и опозиционно настроените.Фелгенхауер беше включена в очернящ документален филм на руския държавен телевизионен канал \"Русия 24\", който твърди, че \"Ехото на Москва\" било в таен сговор с чужди неправителствени организации за подриване на Русия.", "date": "2017.10.24", "title": "Кремъл отхвърля обвиненията за атаката с нож срещу журналистката от \"Ехото на Москва\""}
{"url": "https://news.bg/regions/vav-varnenskiya-zaliv-treniraha-likvidirane-na-neften-razliv.html", "text": "Тренировка за ликвидиране на нефтен разлив направиха във Варненския залив, съобщиха от Дирекция \"Морска администрация\".В съвместното учение по ликвидиране на нефтен разлив участваха представители на Главна дирекция \"Аварийно-спасителна дейност\", Дирекция \"Морска администрация\"-Варна, Европейска агенция за морска сигурност (EMSA) и други.Първият кораб за борба с нефтени разливи в териториалните води на България бе оборудван през 2012 г. Срокът на договора с Европейската агенция за морска сигурност изтече през 2016 година.Постигнато е споразумение с Европейската агенция за сключване на нов договор за оборудване на нов кораб, който да е втори за черноморската граница на Европейския съюз.Практиката е да има само един кораб в даден регион. В Черноморския регион подобен плавателен съд има в Констанца, Румъния. След тази договореност беше проведен търг от EMSA за оборудването на търговски кораб, който е на разположение за реакция в случай на разлив.По време на учението корабът демонстрира оборудването си за проучване, обозначаване и борба с нефтени разливи, както и приемането и предаването на данни от/на Морския спасително-координационен център. Маневрите за ликвидиране на нефтен разлив се проведоха в сътрудничество с EMSA. Паралелно бяха активирани системата за сателитно наблюдение за нефтени разливи (Clean Sea Net) и европейската система за бедствия CESIS (ERC).", "date": "2017.10.24", "title": "Във Варненския залив тренираха ликвидиране на нефтен разлив"}
{"url": "https://news.bg/crime/babh-inspektira-nad-2700-detski-yasli-gradini-i-uchilishta.html", "text": "За един месец Българската агенция по безопасност на храните (БАБХ) провери 2705 хранителни блокове към детски ясли, детски градини, детски кухни-майки и училищни столове и бюфети на територията на цялата страна.БАБХ състави 28 акта и 136 предписания на хранителни блокове за различни нарушения.Целта на засиленият контрол, по повод новата учебна година, е да провери съответствието на обектите с изискванията на действащото законодателство.Констатираните нарушения са най-често свързани с несъответствия по сградов фонд и оборудване, некоректни и нередовно водени записи по Системите за управление на безопасността на храните (СУБХ), наличие на храни, които не отговарят на специфичните изисквания и качество на храните, предлагани в детските заведения, училищни столове и обекти за търговия на дребно на територията на училища и на детските заведения. На някои от местата са предлагани храни с изтекъл срок на годност или без документи за произход. Някои от обектите пък не са били регистрираани по чл. 12 от Закона за храните.След инспекциите на агенцията за унищожение са изпратени: 24 литра прясно мляко, 155 яйца и над 70 кг храни, от които 13 кг продукт от птиче месо със съдържание на соев протеин и консерванти, близо 1 кг кашкавал, който не е произведен по БДС, както и 850 г замразена риба с изтекъл срок на годност и над 18 кг бисквити в несъответствие с изискванията на Наредба 9/2011г.", "date": "2017.10.24", "title": "БАБХ инспектира над 2700 детски ясли, градини и училища"}
{"url": "https://news.bg/world/na-85-godini-pochina-parviyat-komandir-na-sovalkata-chalandzhar.html", "text": "Починал е 85-годишният астронавт на НАСА Пол Уайтц, командир на първия полет на космическата совалка Чалънджър\" и летял на \"Скайлаб\" в началото на 70-те години на 20 век, съобщава АП.Лаура Кътченс от \"Фондацията за стипендии за астронавти\" коментира, че Уайтц е починал в дома си във Флагстаф, Аризона, в понеделник.През 1966 г. Уайтц е сред 19-те избрани в Група-5 на НАСА. Първият си космически полет извършва като пилот на Скайлаб-2. Тази мисия поставя рекорд за момента по продължителност на полета - над 28 денонощия. По време на мисията осъществява едно излизане в открития космос с продължителност 1 час и 36 минути. Определен е за пилот на командния модул на отменения полет Аполо 20.По време на втория си полет Уайтц е командир на мисия STS-6. Това е първият полет на совалката \"Чалънджър\"На 28 януари 1986 г. сутринта, по време на десето си излитане, совалката \"Чалънджър\" се взривява 73 секунди след старта. Всички седем души от екипажа загиват. Последващото разследване установява, че е имало дефект в конструкцията - използвани са гумени уплътнения, които губят еластичността си при ниски температури, а в нощта преди старта е било особено студено.В резултат от това от десния спомагателен двигател се изпуска пламък, който попада върху главния горивен резервоар (централното тяло в конструкцията) и връзката на двигателя с него. Връзката се нарушава и двигателят се откача.Вследствие на аеродинамичното натоварване цялата конструкция се разпада, главният горивен резервоар се деформира и се взривява.", "date": "2017.10.24", "title": "На 85 години почина първият командир на совалката \"Чалънджър“"}
{"url": "https://news.bg/regions/kola-se-zapali-v-dvizhenie-i-izgorya-v-sofiya.html", "text": "Лек автомобил се запали и изгоря в движение на столичния булевард \"Цар Борис III\", при кръстовището с улица \"Околовръстен път\", информира bTV.Пожарът тръгнал от предната част на колата. Огънят бързо се разпространил и създал реален риск от взрив на газовата уредба на голата.Пламъците са били изгасени от екип на пожарната, който се отзовал на сигнала.В инцидента няма пострадали. Шофьорът успял да избяга. Щетите по автомобила обаче са сериозни. Колата е напълно унищожена от пожара.Движението в района на инцидента временно беше затруднено.", "date": "2017.10.24", "title": "Кола се запали в движение и изгоря в София"}
{"url": "https://news.bg/world/kataluniya-osporva-deystviyata-na-madrid-v-sada.html", "text": "Каталуния планира да обжалва прилагането на член 155 от конституцията пред Конституционния съд. Това заяви говорителят на регионалното правителство Жорди Турул, цитиран от световни агенции.Ще внесем две жалби във Върховния съд за отмяна на решението на Министерски съвет, поясни говорителят.Той каза, че Каталуния ще използва всички вътрешни възможности, но може да прибегне и до международното правосъдие.В събота централното правителство пристъпи към задействане на член 155 от конституцията с цел сваляне на каталунското правителство и свикване на предсрочни регионални избори. В петък Сенатът се очаква да одобри мерките.Междувременно политикът от блока \"Кандидати за народно единство\" (CUP) Карлес Риера заяви, че каталунското правителство обмисля да свика предсрочни избори, макар че той подчерта, че крайнолявата партия е против такъв ход.\"\", каза Риера на пресконференция.Член 155 от испанската конституция позволява частична отмяна на автономията на Каталуния.", "date": "2017.10.24", "title": "Каталуния оспорва действията на Мадрид в съда"}
{"url": "https://news.bg/crime/shvedskiyat-turist-izrital-kamerierka-v-glavata-e-platil-globata-i-raznoskite-po-deloto.html", "text": "Шведският турист Ралф Сундберг, който изрита камериерка в главата в хотел в \"Слънчев бряг\", е изплатил наложената му от Районния съд в Несебър финансова санкция. Мъжът е покрил и всички разноски по делото, съобщи БНР.След като нито прокуратурата, нито защитата на пострадалата камериерка протестираха определението на съда, Сундберг изплати наложената му глоба в размер на 4 500 лв., с което делото срещу него вече е напълно приключило.Пострадалата камериерка Диана Петкова обаче е категорична, че ще потърси правата си и чрез граждански иск - тя ще иска обезщетение в размер на 50 000 лв. \"Травмата за цял живот остава. До края на живота това си остава в съзнанието. Това не подлежи на лечение и на излекуване\", обяснява Петкова.Припомняме, шведският турист, който изрита камериерката в хотел в \"Слънчев бряг\", не получи присъда за действията си, а се размина само с глоба. Районният съд в Несебър определи Сундберг за виновен за . Делото обаче беше гледано по специален ред, предвиден в закона, който освобождава подсъдимия от наказателна отговорност заради чистото му съдебно минало. Така шведът получи само глоба в размер на 4 500 лв.", "date": "2017.10.24", "title": "Шведският турист, изритал камериерка в главата, е платил глобата и разноските по делото"}
{"url": "https://news.bg/world/sauditska-arabiya-obeshta-da-se-varne-kam-umereniya-i-toleranten-islyam.html", "text": "Саудитският престолонаследник Мохамед бин Салман обеща да възстанови \"умерения и толерантен\" ислям в монархията, която е известна с ултраконсервативното си управление, информира АФП.\"\", заяви принцът на икономически форум в Рияд.\"\", поясни Салман.\"Много скоро ще сложим край на екстремизма\", закани се той.", "date": "2017.10.24", "title": "Саудитска Арабия обеща да се върне към умерения и толерантен ислям"}
{"url": "https://news.bg/world/ozhestocheni-sblasatsi-s-daesh-kray-mosul.html", "text": " Екстремистите от ДАЕШ и бойци от паравоенната коалиция в Ирак \"Хашид ал-Шааби\" са блокирани в ожесточени сблъсъци близо до Мосул, близо 30 са загиналите към момента, съобщава АФП.\"Силите на Waad Allah отблъскват атака на югозапад от Мосул в пустинята Хатра\", която е на около 100 километра югозападно от Мосул, съобщава говорител на \"Хашид ал-Шааби\".\"Хашид ал-Шааби\" е група от военни помощници, формирани през 2014 г., за да подкрепят иракските редовни сили, след като ДАЕШ прекоси Северен Ирак.В поредица от онлайн постове Waad Allah съобщават, че ДАЕШ изпраща \"много атентатори самоубийци\", за да атакуват силите им, но са убити 24 екстремисти, а те се изгубил 4 души.Иракските сили възстановиха повече от 90% от територията, която ДАЕШ превзе през 2014 г. и екстремистите сега са ограничени до пустинните райони в провинция Анбар, граничещи със Сирия.Въпреки поредицата поражения, ДАЕШ запазва способността си да атакува райони в Ирак, обявени преди няколко месеца за \"освободени\".След като загуби Мосул през юли, ДАШ загуби и Ракка, която е \"столицата\" им в Сирия. \"Хашид ал-Шааби\" поеха района на Хатра през април тази година след оттеглянето на силите на екстремистите. Древният град Хатра в северната провинция Ниневия е включен в списъка на ЮНЕСКО за световното наследство.", "date": "2017.10.24", "title": "Ожесточени сблъсъци с ДАЕШ край Мосул"}
{"url": "https://news.bg/regions/s-kameri-namalyat-prestapnostta-v-tsiganskata-mahala-v-kyustendil.html", "text": "Община Кюстендил ще поставя камери за видеонаблюдение в ромския квартал \"Изток\" в областния град. Камерите целят да се намали престъпността в квартала, посочва БНТ.Напоследък криминалните прояви в циганската махала са зачестили. Само за няколко седмици полицията е регистрирала десетки престъпления.В квартала наскоро имаше и стрелба - възникна спор между две от големите ромски фамилии в Кюстендил. Това мобилизира всички полицаи в града.По-късно група роми изпочупиха с камъни прозорците на влака по линия София - Кюстендил.С цел да се редуцират престъпленията в махалата общината е решила да монтира камери за видеонаблюдение. За монтирането на камерите ще бъдат изразходвани 15 хил. лв. от общинския бюджет.Местната управа в Кюснтендил се надява, че с поставянето на камерите престъпността в квартала и града като цяло ще намалее.", "date": "2017.10.24", "title": "С камери намалят престъпността в циганската махала в Кюстендил"}
{"url": "https://news.bg/comments/kolko-bezplatno-e-zadalzhitelnoto-preduchilishtno-obrazovanie.html", "text": "През септември армия от 11602 специалисти, организирани в 1103 екипа за обхват започнаха издирването на 206 000 отпаднали и необхванати в предучилищно и училищно образование деца. Дори от този брой да приспаднем намиращите се в чужбина, размерът на бедствието \"отпадане\" остава стряскащо внушителен. Твърдението, че инвестицията в предучилищното образование е най-ефикасната и евтина мярка за превенция на отпадането е самоочевидно и разбиращо се \"с безвъпросна яснота\", като за него има и многобройни доказателства.Обхватът в предучилищно образование в България е нисък - по данни на Националният статистически институт нетният коефицент на записване в предучилищно образование през 2016/17 г. падна до 79,4 %, т.е. всяко пето българско дете не е обхванато. Тенденцията е низходяща още от 2013/14 г., Драматично нисък е обхватът в ромска общност:  според изследване на Агенцията на ЕС за основни човешки права от 2011 г. едва 45 % от ромските деца в България на възраст 3-6 г. посещават детска градина. Наличието на финансови бариери, вкл. такси за детски граднии, е една от причините (макар и не единствена!) за това много ромски деца да не посещават детска градина. Изпълнението на изследователския проект \"Готови за училище\" на Тръста за социална алтернатива сочи, че процентът на посещаващите детска градина ромски деца би се увеличил чувствително, така че близо половината от необхванатите ромски деца да се запишат в детска градина ако бъдат премахнати таксите. Общините, които са принципал на детските градини, имат законовото право да събират такси за посещаващите ги деца и голямата част от тях го правят.  Отнася ли се това до задължителната за предучилищно образование възраст на 5 и 6 години?Законът за предучилищното и училищното образование постановява, че \"Предучилищното образование е задължително от учебната година, която е с начало в годината на навършване на 5-годишна възраст на детето\" (чл. 8, ал. 1). В това отношение новият закон повтаря стария, който от 2010 г. изискваше задължително  предучилищно образование за 5 и 6 годишните деца.  Означава ли това, че родителите не заплащат такса?  По същество отговорът е \"Не, такси се заплащат и за повечето 5 и 6 годишни деца те не се различават от таксите за 2 - 4 годишните \". В подготвителните класове в училищата такси не се събират, като обучението в тях е полудневно (Министерството на образованието подсигурява целодневна организация от първи клас, но не и в подготвителните класове), но те така или иначе са \"краен вариант\": неписано правило е подготвителни класове да се правят само там, където няма детски градини и понастоящем не повече от 4 % от 5 и 6 годишните се обучават в подготвителни класове. За обучението в целодневни предучилищни групи в детските градини (т.нар. \"подготве\"-та), родителите заплащат такси, макар и те да не се наричат \"такса\".По информация, предоставена от МОН и отнасяща се до 204 общини към юни 2017 г., дванадесет общини не събират никакви такси за децата от 2 до 6 години в детските градини. Това са Златарица, Никола Козлево, Приморско, Средец, Чипровци, Стрелча, Искър, Баните, Болярово, Тунджа, Георги Дамяново, Етрополе. Други 13 общини са освободили от такси и всякакви плащания 5 и 6 годишните деца от задължителните предучилищни групи: Вълчи дол, Генерал Тошево, Момчилрад, Вършец, Кубрат, Исперих, Опака, Каолиново, Хитрино, Стралджа, Крушари, както и областните центрове Хасково и Шумен. Т.е. в 25 общини родителите на 5 и 6 годишните деца са освободени от основните финансови бариери. Това са 13 % от 204-те общини, за които МОН предостави информация, но в тях учат едва 5,47 % от децата, тъй като са малки селски общини (с изключение на Хасково и Шумен,  разбира се!). Родителите на останалите 94,53 % от децата в детските градини заплащат такси, вкл. за задължителните предучилищни групи, като размерът на таксите от съответния Общински съвет и варира от символичните 10 лв. (напр. в община Антоново) до не-символичните 60 лв. и дори повече (в част от големите областни центрове). Освен това, 58 общини намаляват сумата за 5 и 6 годишните (в сравнение с таксите, които същите общини събират за децата на 3 и 4 години), а 121 общини не правят такова намаление. Именно в последната група живеят най-много деца. Така например всяко пето дете в предучилищна възраст живее в столицата София, като таксите там не са диференцирани за задължителната и не-задължителната предучилищна възраст.Стандартите, чрез които държавата финансира делегираните от нея на общините дейности се определят ежегодно с решение на Министерския съвет. Частта от него по функция \"Образование\" се предлага от МОН. Те включват 17 стандарта - основни и допълващи, вкл. стандартите за детски градини, яслени групи и подготвителни групи. Разделени са според 7 категории общини, които отразяват релефа на територията и гъстотата на населението. Стандартите за 2017 г. са определени с РМС 920/02.11.2016. Те са както следва:посоченото е видно, че общините получават с между 250 - 272 лв. повече за дете в задължителна подготвителна възраст (5 и 6 г.), включено в подготвителна целодневна група в детска градина или в училище в сравнение с останалите деца от детските градини (от 2 до 4 г.). Посоченото означава, че за 9-те месеца, през които се организира целодневната подготвителна група \"поевтиняването\" на издръжката в нея би следвало да бъде между 27,77 лв. и 30,22 лв.РМС 702/02.11.2016, както и предшестващите го аналогични РМС, указват, че финансирането по посочените стандарти е за:\"Детски градини - целодневни групи за деца от 2- до 4-годишна възраст, яслени групи, специални групи за деца с умствена изостаналост, нарушено зрение, езиково-говорни нарушения и увреден слух - разходи за персонал, включително средствата за представително облекло и средствата по чл. 4 и 25 от Закона за здравословни и безопасни условия на труд;Подготвителни полудневни и целодневни групи за задължителна предучилищна подготовка в детска градина или в училище - разходи за персонал и присъща издръжка, без разходи за храна\"Т.е. делегираният от държавата бюджет не покрива единствено разходите за храна в подготвителните групи, поради което събираните от родителите суми са за храна и не са определяни като \"такса\". Подготвителните класове в училищата, предлагащи полудневно обучение, както и подготвителните групи в детските градини с полудневно обучение са напълно безплатни.Посочените числа биха навели наблюдателя на мисълта, че такси за 5 и 6 годишните (ще използваме за улеснение думата \"такса\", независимо че невинаги събираните суми са наречени с нея)не се събират или са с 27 - 30 лв. по-ниски. Това очакване бе изразено и в писмо на министъра на образованието Красимир Вълчев до общините от юли. Но както посочихме по-горе, 121 общини не намаляват под никаква форма таксите за задължителната предучилищна, а от 58-те общини, които намаляват таксите само една - В. Търново - го прави с 32 лв. При останалите, това е със значително по-ниска сумаКолко тежи задължителното предучилищно образование на общините?Намаляването и дори премахването на таксите за детска градина е крачка, която среща широка обществена подкрепа. Кметовете и общинските съветници се интересуват от обществената подкрепа. Фактът, че едва 25 общини са премахнали таксите за задължителната предучилищна възраст въпреки допълнителното финансиране, което получават, говори за наличието на системен проблем.Едната му страна е недостатъчното финансиране. Близо половината общини (47 %), са планирали през 2017 г. разходи в своите бюджети за дофинансиране на детските градини - въпреки събираните такси. Много е вероятно останалите 53 % от общините да поддържат деликатен баланс, при който сборът от средствата, с които държавата финансира делегираните от нея на общините дейности в предучилищното образование и събираните от родителите такси извеждат общинския бюджет \"на чисто\", т.е. не изискват дофинансиране от общините. Всъщност, липсата на такси определено се отразява на 25-те общини, които са направили задължителното предучилищно образование безплатно: 14 от тях дофинансират от бюджетите си детските градини. Напр. община Шумен инвестира 500 000 свои средства - \"дупка\", която би била изцяло запълнена, ако започне да събира такси за децата в подготвителните групи.Може ли държавата да направи задължителното предучилищно образование напълно безплатно?Разбира се, като това е въпрос на финанси и политическа воля.Както посочих по-горе, средствата, с които държавата финансира делегираните от нея на общините дейности в предучилищното образование са недостатъчни и общините ги допълват чрез таксите, които събират. При евентуално премахване на таксите за 5 и 6 годишните деца, държавата следва да подсигури допълнително увеличение на стандартите за делегираните на общините дейности, за да не създаде проблеми на общинските бюджети.По информация на МОН, отнасяща се до всички общини, сумарно общините събират 61 048 690 лв. годишно за обучението на 201776 деца в детските градини (от които 98524 деца са в задължителната за обучение 5 и 6 годишна възраст). Усреднено общините събират 27,5 лв. месечно за дете, но в това отношение разликата между отделните общини е чувствителна: 46 общини събират под 10 лева, 33 общини - между 10 и 15 лв., 59 други - между 15 и 20 лв. и т.н. Такси над средните нива от 27,5 лв. събират 45 общини. Посочените суми са осреднени - част от семействата не заплащат пълните такси, в част от общините няма такси или са намалили таксите за 5 и 6 годишните, което намалява средната сума.Без преувеличение може да се твърди, че ако средствата, които държавният бюджет предоставя на дете, което се обучава в целодневна подготвителна група бъдат увеличени с 200 - 270 лв., близо 80% от общините няма да изпитат никакви допълнителни затруднения от премахването на таксите за задължителното предучилищно образование.Разбира се, премахването на таксите е преди всичко политическо решение. Общините, които прилагат тази мярка, го правят поради ясно осъзнати политически приоритети: подсигуряването на пълен обхват и за най-бедните деца, задържане на младите хора в общината и др.Понастоящем политическият дебат за превръщането на задължителното предучилищно образование в истински безплатно е оставен на ниво местна власт. Време е той да се прехвърли на национално ниво, където следва да се води и да намери решение.", "date": "2017.10.24", "title": "Колко безплатно е задължителното предучилищно образование?"}
{"url": "https://news.bg/regions/mazh-zagradi-100-metra-ot-bulevard-v-plovdiv-kato-chasten-imot.html", "text": "Мъж загради над 100-метров участък от ключов булевард в Пловдив. Имотът, на който е изграден булеварда, попадал в частната собственост на човека, информира Нова телевизия.Оказва се, че преди 20 години семейството на Александър Пижев реституира земя, върху част от която е изградено едното платно на булевард \"Кукленско шосе\". На заградената територия има и обръщало за автобусите от обществения транспорт.Булевардът е една от основните пътни артерии на Пловдив - през него минава трафика от южния вход в града.Още преди години Пижев започнал битка с институциите с цел да получи обезщетение за имота си. Парцелът попада на територията на община \"Родопи\", от където обаче отказали да обезщетят човека. Така започнала тежка битка с отговорните институции, които си прехвърляли отговорността.Това довело собственика до предприемането на по-крайни мерки. Той загради големия участък от ключовия булевард, предизвиквайки огромно задръстване на южния вход на Пловдив. Наложи се и намесата на полиция.Предстои проблемът отново да бъде разгледан обстойно.", "date": "2017.10.24", "title": "Мъж загради 100 метра от булевард в Пловдив като частен имот"}
{"url": "https://news.bg/bulgaria/ministrite-se-otchitat-za-administrativnoto-obsluzhvane-prez-dekemvri.html", "text": "Министрите са задължени до 5 декември да се отчетат какво са направили, за да намалят нарушенията на Наредбата за административното обслужване. Това беше решено днес на Министерски съвет.Те ще трябва да осигурят и по-висока професионална квалификация на административните служители.В Правителството се одобри и докладът на вицепремиерът Томислав Дончев за изпълнението на Решението, с което инспекторатите към органите на изпълнителната власт бяха задължени до 20 септември да извършат пълен преглед за спазване на изискванията на Наредбата за административното обслужване при предоставяне на услуги в първостепенните и второстепенните разпоредители с бюджет.Проверена е работата в 377 администрации. Проблемите са свързани основно с лошата организация на обслужването и недостатъчното познаване на Наредбата, в това число обслужването на потребителите на принципа \"едно гише\", продължителност на работното време с граждани, адаптиране на служебните помещения и достъпа до тях за хора с увреждания, възможност за картови плащания и др.", "date": "2017.10.24", "title": "Министрите се отчитат за административното обслужване през декември"}
{"url": "https://news.bg/world/targovskite-pregovori-mezhdu-velikobritaniya-i-es-mogat-da-prodalzhat-3-g.html", "text": "Търговските преговори между ЕС и Великобритания могат да отнемат три години. Това предупреди главният преговарящ на ЕС за Брекзит Мишел Барние в интервю за белгийски вестник De Tijd, цитирано от \"Политико\".Запитан дали търговските преговори могат да отнемат повече време от очаквания двугодишен преходен период след Брекзит, Барние отговори: \"\".По думите му на масата за преговори има няколко варианта за търговските отношения след Брекзит, включително сключване на споразумение като това с Канада или нещо подобно като норвежкия модел., поясни Барние.Според него бъдещите отношения между Лондон и Брюксел идват с права и задължения., подчерта той.В отделен коментар за британския вестник \"Дейли телеграф\" Барние разкри, че екипът му е започнал да работи върху договора за напускането на Великобритания.Той добави ще напусне поста след Брекзит на 29 март 2019 г.", "date": "2017.10.24", "title": "Търговските преговори между Великобритания и ЕС могат да продължат 3 г. "}
{"url": "https://news.bg/crime/migratsionnata-politika-e-prioritet-za-mvr-v-ramkite-na-predsedatelstvoto-ni.html", "text": "В своята презентация към участниците в конференция \"Бежанската криза и развитието на миграционните процеси\", вътрешният зам.-министър Ципов се спря на темата \"Сътрудничество и координация на институциите на държавната власт по отношение на миграционните процеси. Приоритети на Българското председателство в областта на миграционната политика\".По думите му успешното партньорство е това не само между институциите вътре в отделните страни членки на ЕС, а основно между институциите на страните членки, съгласувано с основните агенции на ЕС. Той посочи, че в България, както и в някои други страни от ЕС, икономическата, социалната, географската и политическата ситуация не позволяват неограничена либерализация на големи миграционни потоци и движение на хора.Същевременно, пълното затваряне на границите и отхвърляне на онези хора, бягащи от войни и преследване по политически и религиозни причини, противоречи с основните европейски ценности. Именно затова основното, от което ЕС се нуждае е партньорство в управление и координиране на миграционната политика между понякога доста различни партньори (страни членки).\"Сътрудничеството по миграционната политика ще бъде в основата на работата на МВР в рамките на българското председателство на Съвета на ЕС. То ще обхваща не само всички страни-членки на ЕС, но и съседните ни страни от западните балкани и Турция\", заяви зам.-министър Ципов.Той коментира, \"в последните години се изправяме пред иронията, че Европейските държави поставиха под въпрос основната си рамка на сътрудничество заради различията си по отношение на миграционната политика ...Това сътрудничество и партньорство трябва да се опира на солидарност: 1.В приемането и разпределението на бежанските потоци - както между отделните страни членки така и вътре в страните между областите и общините; 2. В солидарността за непрекъснато изграждане добри контакти със страните на произход и транзит ,което гарантира и успешната политика на връщане; 3. Във финансовата подкрепа и инвестиране ,включително от страна на бизнеса в тези страни за да се спре икономическия мигрантски поток\".Напълно логично приоритетите на Българското председателство в областта на вътрешните работи са насочени в две основни направления: повишаване сигурността на гражданите на ЕС и по-ефективно управление на миграционните процеси. На трето място, като хоризонтален приоритет, имащ отношение както към нивото на вътрешна сигурност, така и към управлението на миграцията, извеждаме граничната сигурност, която за нас, като външна граница на Европейския съюз, винаги е била основен приоритет и на национално ниво.Успехът на Българското председателство ще се измерва в голяма степен от напредъка по законодателните предложения за реформа на Общата европейска система за убежище, допълни още Ципов.Той допълни, че българското председателство ще има нелеката, но много отговорна задача да постигне максимален напредък в преговорите по регламент Дъблин, Процедурния регламент и Директивата за условията за прием. Очакванията към нас са огромни, коментира Ципов.\"Ще наблюдаваме внимателно подготовката за въвеждането в практика на новите системи за гранична сигурност - системата \"Вход/Изход\" и Европейската система за разрешаване на пътуванията ЕТИАС. В същото време ще предложим задълбочени дискусии във връзка с проверките за сигурност по границите и във вътрешността на Съюза. Връщането на Шенгенското пространство към неговото нормално функциониране ще бъде също силно подкрепено от Българското председателство\", допълни още зам.- министър Ципов.Презентация на тема \"Европейска служба за брегова и гранична охрана и сътрудничество с българските компетентни органи по опазването на външната граница на ЕС\" представи заместник-директорът на ГД \"Гранична полиция\" старши комисар Стоян Иванов. Той запозна участниците с проведените съвместни операции на FRONTEX и оперативни дейности на сухопътните граници.", "date": "2017.10.24", "title": "Миграционната политика e приоритет за МВР в рамките на председателството ни"}
{"url": "https://news.bg/int-politics/tusk-ot-velikobritaniya-zavisi-dali-shte-ima-dobra-ili-nikakva-sdelka-za-brekzit.html", "text": "Председателят на Европейския съвет Доналд Туск коментира, че зависи от Великобритания да определи дали в преговорите за Брекзит ще бъде постигнато добро споразумение или изобщо няма да има сделка, съобщава \"Ройтерс\".\"Успяхме да изградим и поддържаме единство сред 27-те страни членки, но пред нас все още е най-трудният стрес тест. Ако не успеем да го минем, преговорите ще приключат с наше поражение. Трябва да запазим единството си независимо от посоката на преговорите. ЕС ще може да се справи с всеки сценарий, стига да не сме разделени\", изтъкна Туск пред Европейския парламент.\"Всъщност зависи от Лондон сега как ще свърши това - с добро споразумение, без споразумение или без Брекзит, но във всеки един от тези сценарий ще защитим нашите общи интереси само като сме заедно\", подчерта още председателят на Европейския съвет.", "date": "2017.10.24", "title": "Туск: От Великобритания зависи дали ще има добра или никаква сделка за Брекзит"}
{"url": "https://news.bg/world/blizo-sme-do-priklyuchvane-na-operatsiyata-v-siriya-obyavi-erdogan.html", "text": "Президентът на Турция Реджеп Ердоган заяви, че военната операция на страната в северозападната сирийска провинция Идлиб е до голяма степен приключена, но остава проблемът в Африн, контролиран от кюрдската милиция, информират Ройтерс и \"Дейли сабах\".Турската армия откри постове за наблюдение в провинция Идлиб този месец, което е част от споразумение с Русия и Иран за намаляване на боевете между сирийската опозиция и правителство, но също турското разгръщане се разглежда като операция срещу сирийските кюрди.Ердоган говори пред депутати от управляващата Партия на справедливостта и развитието.Турският лидер подчерта, че страната му е решена да се справи с всички заплахи, които са насочени към Турция.Той отново повтори критиката си по адрес на САЩ във връзка с оказваната от Вашингтон подкрепа за кюрдите в Северна Сирия. От коментара му стана ясно, че 3 500 камиона с оръжия са доставени на терористичната група въпреки възраженията на Анкара.", "date": "2017.10.24", "title": "Близо сме до приключване на операцията в Сирия, обяви Ердоган"}
{"url": "https://news.bg/politics/s-65-mln-leva-godishno-osiguryavat-sotsialen-asistent-na-50-hil-dushi.html", "text": "Около 65 млн. лева годишно ще струва на държавата заплащането на услугите личен асистент и домашен помощник. Това заяви в Русе зам.-министърът на труда и социалната политика Зорница Русинова, цитирана от БТА.Почти 50 000 души ще продължат да използват социалните услуги, които през последните 10 години са финансирани с европейски средства, призна социалният зам.-министър.Според Русинова, България е една от страните с най-щедро майчинство. Това заяви зам.-министърът по повод предложението в проектобюджета за 2018 година година родителят да получава по 380 лева месечно за отглеждане на дете до двегодишна възраст.Осигурени са 20 млн. лева за 1500 семейства по проекта на социалното министерство \"Родители в заетост\", финансиран по оперативна програма \"Развитие на човешките ресурси\". По този проект държавата ще плаща на детегледачи за деца до 5-годишна възраст, които не са приети в ясли или детски градини, за да могат родителите им да работят. Към момента са кандидатствали повече от 1200 родители. Заявки се приемат до края на месеца.По думите на Зорница Русинова в България има рекордно ниска безработица - около 6 процента, с близо два процента под средноевропейската. По думите й остават предизвикателствата с общините, които имат демографски проблеми и нямат реални работодатели.На места безработицата стига до 30 процента. Подготвя се национална програма в 196 общини, където процентът на безработица е над средния за страната. Това ще даде възможност на дълготрайно безработните да бъдат заети.", "date": "2017.10.24", "title": "С 65 млн. лева годишно осигуряват социален асистент на 50 хил. души"}
{"url": "https://news.bg/education/detskata-agresiya-viree-v-opasni-uchilishta.html", "text": "Около 80% от децата у нас учат в сгради не отговарящи на нормите за безопасност и това е една от причините за агресия в училище. Това заяви детският психолог Иван Игов, който участва в кръгла маса на тема \"Родителите - конфликтите - агресията и закрилата на децата\", организирана в Народното събрание.Иван Игов посочи още, че мярката за двусменен режим на работа на училищата е въведена още през 1972 година като временна мярка и от тогава досега в сгради строени за 300-600 деца учат по 1500-2000 ученика. Паралелките пък набъбват до 30-32 деца при норма 26.Над 50% от учениците изпитват страх от лошите хигиенни условия и не ходят до тоалетна в училище. Училищният климат в средните училища включва деца от шест възрастови групи, затворени в общо пространство. Всичко това оказва сериозно влияние върху децата, обяснява Игов.Според психолога е отнето правото на равно образование и обучение на две смени при 40 минути часове. Друг проблем е, че децата на седем и осем години учат неща, които не разбират, защото не са узрели за този тип познание.Решенията, които той предложи, са свързани със създаването на подкрепяща училищна среда, така че в едно училище да учат до 500 деца, на една смяна, така че те да са близки по възраст, а учебното съдържание съобразено с възрастовите разбирания.Иван Игов посочи, че агресията сред младежите може да е вътрешна и външна. По думите му ние по-често говорим за външните изяви на агресията и рядко за агресията, насочена навътре. Така в България всяка година има между 40-50 деца на възраст до 18 години, които проявяват суицидно поведение, изтъкна детският психолог и добави, че то трудно се забелязва, защото младежът е тих, скромен, притеснен. Игов поощри мярката на просветното министерство за психолог във всяко училище.По думите му е необходимо създаване на система за помощ и подкрепа, при която децата да могат да продължат напред, взимайки решенията как да продължат живота си. По време на дискусията стана ясно, че тежкото съдържание на учебниците като проблем датира още от далечната 89-та година, но за разлика от тогава сегашните деца не владеели технологията на ученето.Така се налагало студенти в първи курс да учат с частни учители за първите си изпити. Друг проблем е, че една трета от семействата в България се справят агресивно с проблемите, възникнали помежду им. Това е социален модел, който се пренася и сред децата.Като огромен проблем сред подрастващите бе отчетен кибертормозът - свързан с електронните средства за комуникация - мобилен телефон, интернет. Кибертормозът води до много голям риск от дългосрочни негативни последици, същевременно той е недобре разбиран, подценяван и недостатъчно управляван става ясно от думите на Игов. \"Кибертормозът - той е нещо, което се надгражда, свързан с агресията и тормоза. Оказва се, че пасивността също е форма на агресия. Нашето послание като държава към децата също е агресивно. Така дете - обект на тормоз много лесно прибягва към самоубийство\", изтъкна психологът.Три са основните форми на тормоз - физически, вербален и социален - изразяващ се в изолиране, игнориране, клюки, слухове, настройки, шпиониране, разрушаване на връзки, кибертормоз.Кибертормозът е труднопроследим, повсеместен, подценяван, влияе на отношенията на живо, изисква техническа грамотност, почти невидим за непосветените.Негови конкретни форми са по мобилен телефон - заплахи, обиди, псувни и др. - писане на неприятни неща в интернет - злепоставяне, настройване на другите, социални мрежи, представяне за друг човек, компютърни вируси и кражба на самоличност, обясни специалистът пред", "date": "2017.10.24", "title": "Детската агресия вирее в опасни училища"}
{"url": "https://news.bg/int-politics/8-strani-chlenki-na-es-iskat-protivodeystvie-na-propagandata-na-rusiya.html", "text": "Осем страни членки на Европейския съюз подписаха писмо с искане за \"противодействие на руската пропаганда, особено в Западните Балкани\", съобщава EUobserver, които са видели писмото, изпратено до шефката на европейската дипломация Федерика Могерини.Писмото е било изпратено преди 10 дни и е подписано от външните министри на Хърватия, Чехия, Латвия, Литва, Полша, Румъния, Швеция и Великобритания.Тези страни искат Европейската служба за външна дейност \"значително да засили работата си по противодействието на руската пропаганда, особено в южната част на Европа и в Западните Балкани\".Уточнява се, че в писмото се посочва, че \"в лицето на нестихващите дезинформационни кампании на трети страни, виждаме спешна необходимост от допълнително засилване на способностите на специалната институция на ЕС StratCom\".StratCom e основана от ЕС и подкрепяна от всички страни членки, чиято цел е да \"открива и опровергава неистините за ЕС, които ЕС смята, че разпространява Русия\"", "date": "2017.10.24", "title": "8 страни членки на ЕС искат противодействие на пропагандата на Русия"}
{"url": "https://news.bg/world/rokadi-v-polskoto-pravitelstvo.html", "text": "Премиерът на Полша Беата Шидло заяви, че скоро ще настъпят промени в кабинета й, информира Ройтерс.Но тя отказа да отговори на спекулациите дали постът й е под риск.В понеделник ежеседмичникът \"Шечи правди\" писа, че Шидло може да бъде заменена от Ярослав Качински, лидерът на консервативната партия \"Право и справедливост\".Днес таблоидът \"Факт\" информира, че най-вероятно Шидло ще запази работата си, но външният министър Витолд Вашчиковски и министърът на околната среда Ян Шишко могат да бъдат заменени.Преди година Шидло уволни няколко министри. Полски медии спекулират, че няколко други министри от кабинета, включително премиера, могат да изгубят постовете си.Качински оказва огромно влияние и според медии той може да замени Шидло преди парламентарните избори през 2019 г.\"\", каза Шидло пред частната медия TVN 24.\"\", поясни тя.Запитана дали е възможно да напусне, Шидло отговори, че не иска да спекулира, допълвайки, че не е изтощена.Социологическите проучвания показват, че Шидло е един от най-популярните политици в Полша.Почти 40% от поляците подкрепят управляващата партия, което предимно се дължи на щедра програма за социални разходи.", "date": "2017.10.24", "title": "Рокади в полското правителство"}
{"url": "https://news.bg/crime/mitnichari-otkriha-0-5-kg-zhivak-v-damska-chanta.html", "text": "Митничари откриха половин килограм живак, скрит в дамска чанта.На 21 октомври, събота, митническите и гранични служители на ГКПП \"Капитан Андреево\" започнали инспекция на лека кола, селектирана за щателна проверка. Колата била с българска регистрация и влизала от Турция в България.В хода на проверката на дамската чанта на една от пътничките в колата органите на реда открили картонена капсула, съдържаща стъклено шише с непрозрачна сребриста течност. На откритото шише имало надпис Mercury /Civa % 99.99. Шишенцето било с тегло от 500 грама.Предстои веществото да бъде изпратено за експертиза в лаборатория.По случая е образувано досъдебно производство под надзора на Окръжната прокуратура в Хасково. Срещу 44-годишната жена е повдигнато обвинение за пренасяне на стоки през границата на страната без знанието и разрешението на митниците.Според експерти живакът се използва при изработката на бижута от благородни метали, което може и да е причината за пренасянето на токсичното вещество.", "date": "2017.10.24", "title": "Митничари откриха 0.5 кг. живак в дамска чанта"}
{"url": "https://news.bg/regions/nyama-proekt-za-dobiv-na-shistov-gaz-v-blok-dobrich.html", "text": "Проектът за добив на газ в Добрич ще е по конвенционална технология, която е безопасна за хората и за животните. Това уверяват от фирмата, която възнамерява да добива шистов газ в Добрич - \"Русгеоком БГ\" в позиция, разпространена до медиите.В съобщението се казва, че проектът е за конвенционална технология от находище \"Спасово\" в блок \"Добрич\" и няма да се прилага методът на хидравлично разкъсване (т.нар. \"фракинг\").Водните сондажи в района се правят по същата техника и технология, която компанията ще използва. Прокарването на сондажи за природен газ, нефт и вода не предизвиква земетресения, уверяват от компанията.Сред изтъкнатите от фирмата ползи от реализацията на проекта са по-ниски цени на газа и разкриване на работни места. От \"Русгеоком БГ\" уверяват, че 50% от таксата по концесионния договор ще отива директно в бюджета на общината.\"Бихме искали да уверим българското общество, че действията на компанията са били и ще бъдат изпълнявани в съответствие с българското законодателство, високите професионални стандарти, в интерес на развитието и просперитета на българската енергетика. От \"Русгеоком БГ\" уважаваме и разбираме притесненията на местното население. Отворени сме да отговорим на всички въпроси и да опровергаем притесненията\", посочват още от \"Русгеоком БГ\".Припомняме, от средата на октомври се провеждат обществени обсъждания по доклада за оценката върху околната среда. От компанията обясняват на хората какво ще се случва и дали има опасност за тях, като ги \"успокояват\", че щели да ползват най-много два опасни химикала.Хората обаче са недоволни и не искат компанията да започва добив на газ. Те се притесняват от замърсяване на подземните води, които са единственият източник за питейни и битови нужди.Очаква се до 12 декември от Регионалната инспекция по околната среда и водите във Варна да представят становище за инвестиционното предложение за проучвания и добив на природен газ в Добруджа. Вече е в ход процедурата за оценка на въздействието върху околната среда (ОВОС).Междувременно от фирмата, която иска да получи 35-годишна концесия уверяват, че добивът на газ няма да има вредно въздействие върху околната среда и водоносните хоризонти. В България от десетилетия се прокарват сондажи и се добива природен газ по този начин и всеки може да види дали има поражения върху природата и хората в районите на действащите газови , пишат от компанията.Кандидат-концесионерът информира че при търсенето и проучване в блок \"Добрич\" са установили газонаситени пластове в две зони от разкрития чрез сондаж Р-1 Рогозина разрез. След провеждане на допълнителни детайлни изследвания и анализи на газонаситените обекти, резултатите бяха представени пред Министерството на енергетиката. Обект на инвестиционното предложение е  в пясъчници, които са конвенционален източник на природен газ. От компанията са представили доклад за оценка на въздействието върху околната среда.\"От \"Русгеоком БГ\" уважаваме и разбираме притесненията на местното население. Отворени сме да отговорим на всички въпроси и да опровергаем притесненията\", пише в съобщението, в което се позовават и на тенденцията на кабинета за добив на собствен газ.", "date": "2017.10.24", "title": "Няма проект за добив на шистов газ в блок \"Добрич\""}
{"url": "https://news.bg/crime/postoyanen-arest-za-sobstvenika-na-nelegalen-boen-arsenal-ot-shumen.html", "text": "Районният съд в Шумен постанови постоянен арест за 56-годишен мъж, притежавал и разпространявал незаконни огнестрелни оръжия, взривни вещества и боеприпаси.Припомняме, на 20 октомври, по образувано на досъдебно производство полицаи извършват претърсване в дома на 52-годишен мъж в село Салманово, област Шумен. В хода на проверката органите на реда откриват помещение в къщата, в което се съхранявал арсенал от 2 огнестрелни оръжия без номера и модели, взривни вещества - тротилови пресовки, и боеприпаси.52-годишният собственик на къщата обяснил, че намерените в дома му оръжия, боеприпаси и взривни материали са собственост на 56-годишния Петър П. от Шумен. Собственикът на къщата също е привлечен като обвиняем.Намерените огнестрелните оръжия, взривни вещества и боеприпаси са иззети от екип на Специализиран отряд за борба с тероризма във Варна (СОБТ). По случая са назначени балистични експертизи.Установено е, че обвиняемият Петър П. е осъждан многократно и е изтърпявал ефективни присъди. Последно е бил лишен от свобода за срок от 9 години. До днешното решение за постоянен арест 56-годишният мъж беше в ареста за срок до 72 часа.Ако бъде признат за виновен, 56-годишният Петър П. може да получи ефективна присъда за срок от 2 до 8 години. Определението на Шуменския районен съд подлежи на обжалване пред Окръжния съд в града.", "date": "2017.10.24", "title": "Постоянен арест за собственика на нелегален боен арсенал от Шумен"}
{"url": "https://news.bg/world/kitay-i-asean-s-opit-da-gradyat-doverie-s-voennomorski-ucheniya-v-sporen-region.html", "text": "Военноморските сили на Китай и държави от Югоизточна Азия се стремят към организирането на първите съвместни морски учения през следващата година. Това заяви военният министър на Сингапур Нг Енг Хен, цитиран от Ройтерс.Агенцията отбелязва, че въпросните държави се опитват да изградят доверие на фона на териториалните претенции в Южнокитайско море.Китай, Бруней, Малайзия, Филипините, Тайван и Виетнам имат претенции към акваторията.\"Сингапур го подкрепя\", каза Хен пред журналисти, след като бе запитан за предложението на Китай да се провеждат морски учения.Той поясни, че ще настояват всички страни членки на АСЕАН и Китай да участват в подобни учения.Ако тренирате съвместно, най-малко ще изградите доверие и разбирателство, изтъкна Хен.Ученията бяха обсъдени по време на среща между Китай и Сингапур в кулоарите на форума на военните министри на страните членки на АСЕАН във Филипините.Военният министър на Сингапур добави, че ще работят по детайлите и за намиране на подходящо място, където АСЕАН и Китай ще могат съвместно да тренират.По думите му САЩ и Япония също приветстват идеята за ученията.", "date": "2017.10.24", "title": "Китай и АСЕАН с опит да градят доверие с военноморски учения в спорен регион"}
{"url": "https://news.bg/int-politics/veche-samo-sasht-i-siriya-ne-podkrepyat-parizhkoto-sporazumenie-za-klimata.html", "text": "Никарагуа подписа Парижкото споразумение за климата, оставяйки САЩ и Сирия като единствените две страни в света, които не са се присъединили към световния пакт за климата, чиято цел е ограничаване на парниковите газове, съобщава \"Ройтерс\".Правителството на президента Даниел Ортега обяви, че световното споразумение от 2015 г. представлява \"единственият международен инструмент, който предлага условията за справяне с глобалното затопляне и неговите ефекти\".\"Ние приветстваме обявлението на Никарагуа, което допълнително подчертава ангажимента на международната общност да вземе пълна отговорност за нашата обща планета\", изтъкна Елиът Харис, помощник генерален секретар на Програмата на ООН за околната среда.Призивът на централноамериканската страна да се присъедини към Парижкото споразумение идва само седмици, след като тропическата буря \"Нейт\" опустоши региона, подчертавайки уязвимостта на Никарагуа и нейните съседи от последиците от изменението на климата.Парижкото споразумение, договорено от близо 200 страни преди две години, има за цел да ограничи затоплянето на планетата чрез ограничаване на глобалните емисии на въглероден диоксид и други газове, които учените смятат, че водят до глобалното затопляне.Американският президент Доналд Тръмп обяви през юни началото на 3-годишен процес за оттегляне от споразумението на основание, че ще постави САЩ в икономическо неравностойно положение.", "date": "2017.10.24", "title": "Вече само САЩ и Сирия не подкрепят Парижкото споразумение за климата"}
{"url": "https://news.bg/world/do-momenta-rusiya-otdelila-blizo-usd12-mlrd-za-svetovnoto-po-futbol.html", "text": "Руските власти съобщиха, че допълнителни 600 милиона долара ще бъдат отделени за организирането и провеждането на Световното първенство по футбол, информира АП.Няма разяснение от организаторите или от руското правителство за увеличените разходи, публикувани с правителствено постановление на кабинета на премиера Дмитрий Медведев.Разходите за световното по футбол са увеличени с 34,5 милиарда рубли (600 милиона долара) до 678 милиарда рубли (11,8 милиарда долара), се отбелязва в постановлението.57,6% от тези средства идват от федералния бюджет, 13,6% от бюджетите на регионалните власти и 28,8% от частни и държавни компании.", "date": "2017.10.24", "title": "До момента Русия отделила близо $12 млрд. за световното по футбол"}
{"url": "https://news.bg/economics/umnite-gradove-spestyavat-resursi-i-vreme-no-stavat-big-bradar.html", "text": "\"Когато говорим за интелигентни градове, говорим и за устойчиво градско развитие.\" Това заяви заместник- министърът на икономиката Лъчезар Борисов по време на конференцията \"Умни градове, умни домове, умни идеи\".Според зам.-министъра българската икономика се развива добре, а дигитализацията е неизбежна.Той съобщи, че икономическият министър Емил Караниколов е създал работна група, която да подпише пътна карта за електрическа мобилност, с която след време дори няма да е необходим ватман.Българският еврокомисар Мария Габриел заяви, че свързаността е в основата на умните градове. ЕК е ангажирана с изграждане на интелигентни градове. За развитието на тези градове е нужна високоскоростна връзка, нужни са обединени усилия на всички. \"5G мрежата е част от бъдещето, а цифровите умения са от съществено значение.\"По време на дискусията беше отбелязано, че умните градове ни спестяват с ресурси, енергия и време.Те обаче имат един голям недостатък- защитата на личните данни ще е проблемна, заради камерите навсякъде и заради телефоните, които ще знаят винаги местоположението ни. Държавата трябва да вземе мерки за по- добрата им защита.", "date": "2017.10.24", "title": "Умните градове спестяват ресурси и време, но стават \"биг брадър\""}
{"url": "https://news.bg/politics/pilotite-ot-graf-ignatievo-ne-iskat-da-trenirat.html", "text": "Отмениха днешните учебни полети в авиобаза \"Граф Игнатиево\", съобщи БНР. Военните ни пилоти масово са докладвали, че се чувстват психологически непригодни да летят на тренировъчните полети през днешния ден.Без промяна остава въздушния контрол над страната ни (Air Policing), в който до края на месец октомври участват италиански изтребители.Обяснението за масовия отказ днес пилотите да изпълнят тренировъчния си план е демотивираност и разочарование заради спирането на проекта за придобиване на нов изтребител за ВВС.Припомняме, на 5 октомври т.г. депутатите гласуваха да бъде върната процедурата по избор на нови бойни изтребители.В доклада на комисията по отбрана се посочва, че се задължава Министерството на отбраната да предложи нова финансова рамка и да актуализира основните оферти като се разшири обхвата от фирми за придобиване, включително на нови самолети. Председателят на ПГ на ГЕРБ Цветан Цветанов определи решението на парламента като правилно.Според председателя на досегашната комисията за избор на нов изтребител Димитър Стоянов, ако процесът не бъде ускорен, България няма да има пилоти, които да летят с тези самолети, смята Стоянов.Проблеми има и с новодоставените , които не могат да бъдат използвани поради липса на протоколи от завода производител.По думите на пилоти, бойната ни авиация е в критично състояние. Военните ни авиатори летят много малко часове. Това създава реална опасност от инциденти.", "date": "2017.10.24", "title": "Пилотите от \"Граф Игнатиево\" не искат да тренират"}
{"url": "https://news.bg/disasters/rekordni-zagubi-na-gorski-ploshti-po-sveta-prez-2016-g.html", "text": "Рязкото увеличение на горските пожари e довело до рекордни загуби през 2016 г. на горски площи по света, равняващи се на площта на Нова Зеландия. Това разкрива доклад на Global Forest Watch, цитиран от световните информационни агенции.Тревожният темп на унищожение на горите - 51 процента по-висок от предходната година, или загуба на 29,7 млн. хектара - се дължи отчасти на изменението на климата, което увеличи рисковете и интензитета на горските пожари чрез повишаването на температурите и засушаването на някои места.Метеорологичният феномен Ел Ниньо през 2015 и 2016 г., чиято интензивност е била една от най-високите в историята, също е изиграл роля, предизвиквайки тежки засушавания в тропическите райони. Много от тези тропически райони не са естествено податливи на пожари - но уязвимостта е нараснала заради лошото управление и утежнена от Ел Ниньо.Смъртоносните пожари в Бразилия и Индонезия са сред допринеслите най-много за загубата на горски площи. През тази година тежки пожари отново опустошиха региони в Португалия, както и в американския щат Калифорния.В района на Амазония в Бразилия са унищожени 9,1 млн. акра гори - повече от три пъти повече от 2015 г. През 2016 г. са били опустошени около 4 процента от горите в Португалия, което е най-високата пропорция от която и да е друга страна. Близо половината от всички гори, изгорели в Европейския съюз през 2016 г., са били в Португалия, където податливите на пожари евкалиптови и борови насаждения заедно с лошата почва насърчават смъртоносните пожари.Страната е на път да подобри рекорда за унищожени гори през 2017 г., като при неотдавнашните бедствия загинаха десетки хора.Обезлесяването, произтичащо от селското стопанство, дърводобива и минното дело също са допринесли за загубите на гори.", "date": "2017.10.24", "title": "Рекордни загуби на горски площи по света през 2016 г. "}
{"url": "https://news.bg/regions/prostrelyaniyat-politsay-v-sofiya-ostava-v-tezhko-sastoyanie.html", "text": "Все още има опасност за живота на полицая, който беше намерен с огнестрелна рана в дома си вчера, 23 октомври.Стана ясно, че полицаят работи в Седмо Районно полицейско управление в София. Най-вероятно мъжът е направил опит за самоубийство - той се е прострелял с личното си оръжие.Мъжът беше открит в безпомощно състояние от съпругата си. Той е бил транспортиран по спешност до УМБАЛ \"Св. Анна\" в София.От здравното заведение съобщиха, че късно снощи мъжът е бил успешно опериран. Неговото състояние е било стабилизирано, но той остава в реанимация.", "date": "2017.10.24", "title": "Простреляният полицай в София остава в тежко състояние"}
{"url": "https://news.bg/world/v-rumaniya-globyavat-roditeli-s-eur2-200-otkazali-da-vaksinirat-detsata-si.html", "text": "В Румъния родители, които отказват да ваксинират децата си, могат да бъдат глобени до 2 200 евро. Това е заложено в приет от Сената закон за задължително ваксиниране, информира Romania Insider.Според закона в случая със задължителните ваксини се предполага, че се дава съгласие за имунизация.Единствената по-значима промяна във внесения от правителството законопроект е премахването на положение, според което законът за ваксинация ще влезе в сила от 1 януари 2018 г. Не е включена друга дата във варианта на Сената, според местния сайт News.ro.Работодателите ще трябва да плащат разходите за ваксинация на служителите си, ако са изложени на риск от инфекция заради естеството на работа. Но работодателите също ще могат да удържат разходите за ваксинация от служителите си.В закона е заложено телевизията и радиото безплатно да провеждат кампании за ваксиниране.За да влезе в сила, законът трябва да бъде одобрен и от долната камара.През последните месеци в Румъния бяха регистрирани десетки случая на починали от морбили.", "date": "2017.10.24", "title": "В Румъния глобяват родители с €2 200, отказали да ваксинират децата си"}
{"url": "https://news.bg/crime/pilotite-imat-i-gorivo-i-dvigateli-uveryava-zam-ministar-zapryanov.html", "text": "Недостатъчна натренираност е причината за протеста на пилотите от авиобаза Граф Игнатиево. Това стана ясно от коментара в МС на заместник-министъра на отбраната Атанас Запрянов.Ръководството на МО прави всичко възможно да поддържа самолетите МИГ 29 в летателна годност, увери той. \"Десет двигателя сме получили от РСК МИГ- четири нови и шест отремонтирани. Няма проблеми с новите двигатели\", каза Запрянов.Отремонтираните по оценка на експертите са в добро състояние. Единственият проблем е, че чакаме оригиналните документи за ремонта. Имало осигурено гориво за пилотите.20 милиона лева допълнително даваме за авиационно гориво, стана ясно от думите му. То щяло да стигне до октомври догодина. Предстои среща с летците. Първо ще има среща с началника на отбраната и след това се отива на разговор с пилотите на Граф Игнатиево, обясни Запрянов.Ръководството на МО не искало те да се чувстват неуверени и щяло да преодолее неувереността им. \"Един боен пилот трябва да се чувства уверен, когато излита\", категоричен бе Атанас Запрянов.", "date": "2017.10.24", "title": "Пилотите имат и гориво, и двигатели, уверява зам.-министър Запрянов"}
{"url": "https://news.bg/energy/gazovite-ni-proekti-sa-v-polza-i-na-makedoniya-ubezhdava-petkova.html", "text": "Диверсификацията на източниците и маршрутите на газ в Македония ще се подобри от основните проекти, по които работи България в областта на енергетиката. Това заяви министърът на енергетиката Теменужка Петкова на среща със македонския министър на икономиката Крешник Бектеши.Припомняме, на 1 август тази година двамата министри подписаха Меморандум за разбирателство и сътрудничество в областта на природния газ. Меморандумът между България и Македония предвижда двете страни да проучат възможностите за изграждане на нова директна газова връзка между двете газови системи. За целта беше създадена , в която се включват представители на министерствата на двете страни, както и експерти от газопреносните оператори.Министър Бектеши е на посещение в София именно за провеждането на първото заседание на съвместната газова работна група, която ще проучи възможностите за развитие на нова директна връзка между газовите системи на двете държави.Според Петкова основен проблем за Балканите е липсващата инфраструктура, а страната ни работи усилено, за да преодолее този негатив. Министърът отново акцентира върху приоритетите на бъдещето председателство на България на Съвета на ЕС.Петкова запозна Бектеши със статуса на проектите за изграждане на междусистемни връзки със съседните на България държави. До края на този месец предстои обявяването на две обществени поръчки, свързани с изграждането на интерконектора Гърция-България. Целта е в средата на следващата година да стартира строителството на тръбата, така че през втората половина на 2020 година тя да влезе в търговска експлоатация.Енергийният министър припомни и че страната ни има сключен договор за доставка на 1 млрд. куб. м. природен газ от , който ще бъде доставян в страната именно чрез връзката с Гърция. По думите ѝ българо-румънският интерконектор вече е действащ, а дейностите по изграждане на българо-турския и българо-сръбския напредват.От своя страна министърът на икономиката в съседна Македония се съгласи, че липсващата инфраструктура е основен проблем и за Македония. \"За нас е нужна още една газова връзка с България, за да не зависим само от един източник\", обясни той и добави, че съвместната работна група, която заседава в София, ще проучи възможностите за развитие на нова връзка между газовите системи на двете страни.", "date": "2017.10.24", "title": "Газовите ни проекти са в полза и на Македония, убеждава Петкова"}
{"url": "https://news.bg/world/sarbiya-se-oplaka-ot-bezpretsedenten-natisk-na-sasht.html", "text": "Сърбия се оплака от невиждан натиск от страна на САЩ, информира местният сайт b92.Военният министър на Сърбия Александър Вулин коментира думите на заместника на държавния секретар на САЩ за Централна и Източна Европа Хойт Брайън Ий, който призова Белград да направи стратегически избор.Според Вулин изявленията на американския представител са \"най-тежкият обществен и много недипломатичен натиск върху нашата страна досега\".Хойт Брайън Ий говори по време на участието си на XVII-ия Сръбски икономически форум.Вулин поясни, че коментарите на американския дипломат представляват \"натиск върху правото ни да решаваме независимо\".\"\", се казва в съобщение на военния министър, разпространено от сръбската агенция Танюг.\"\".\"\", заключи Вулин.По-рано Ий заяви, че страната му \"не разбира\" защо руски персонал за хуманитарно подпомагане в руско-сръбски хуманитарен център в Ниш трябва да получава дипломатически имунитет.Той поясни, че това \"не е норма в международната общност\".", "date": "2017.10.24", "title": "Сърбия се оплака от безпрецедентен натиск на САЩ"}
{"url": "https://news.bg/health/v-dimitrovgradskata-bolnitsa-ne-sa-poluchavali-palnite-si-zaplati-ot-2015-g.html", "text": "Лекари, медицински сестри, санитари и служители в общинската болница в Димитровград са готови за протест. Те не са получавали целите си заплати от 2015 година. От тогава не са изплащани пари за извънреден труд и консумативи, съобщи БНР.Димитровградската болница е поредната общинска лечебница, която е на ръба на оцеляването след  и във . В отворено писмо до общината, здравното министерство и националния омбудсман се подписаха 105 души от персонала. Исканията на служителите от Димитровградската болница са за нормални условия на труд.Ние не искаме да изплащаме дълговете на болницата с нашите заплати, ножът е опрял до кокала. За четири години нямаме работно облекло - чехличките струват 7-8 лева. 270 е заплатата. Оцеляваме просто, казаха медицинските лица.\"Ние искаме забавените си заплати от 2015 година. Така че ние сме готови и на протести и ако трябва, ще подадем оставки\", заяви лидерът на КНСБ Златка Генчева.Управителят на общинската болница в Димитровград д-р Матей Матеев, който подаде оставка припомни, че не са повишени цените на клиничните пътеки. \"Само като си помислите, че се вдига минималната работна заплата, че се вдигат осигурителните прагове, а не се вдигат цените на клиничните пътеки. За какво да стоиш? Ако така са решили да закриват част от общинските болници, нека го закрият\", обясни д-р Матеев.Кметът на Димитровград Иво Димов уточни, че в момента общината не може да предостави тези средства за заплати.", "date": "2017.10.24", "title": "В Димитровградската болница не са получавали пълните си заплати от 2015 г."}
{"url": "https://news.bg/int-politics/otkrili-nay-modernite-amerikanski-orazhiya-v-sklad-na-daesh-v-siriya.html", "text": "Най-големият склад на терористите от ДАЕШ (\"Ислямска държава\"), пленен от сирийската армия в град Ал Маядин в източната част на Сирия, е съдържал последните модели оръжия на НАТО от САЩ, Белгия и Великобритания. Това обяви сирийският бригаден генерал Хасан Сухейл пред журналисти, цитиран от руски медии.\"Ще ни отнеме най-малко шест дни, за да извадим всички тези трофеи, оставени тук от ДАЕШ след бягството им. Има много оръжия и различни произведени в чужбина средства за комуникация\", уточни генералът.Ал Маядин беше логистичен център на терористите, с добре организирана система от складове и работилници. След освобождението на града, трофеите на сирийските военни са включвали малокалибрени и противотанкови оръжия, артилерия и снаряди, самоделни мини, както и танкове и БТР-и, върху които преди това терористите са сложили ръка, конфискувайки ги от иракската армия.Сирийската армия също така е показала на журналистите радарно оборудване, медицински устройства и работилници за производство на безпилотни самолети.", "date": "2017.10.24", "title": "Открили най-модерните американски оръжия в склад на ДАЕШ в Сирия"}
{"url": "https://news.bg/world/konservatorite-v-avstriya-zapochvat-koalitsionni-pregovori-s-natsionalistite.html", "text": "Лидерът на Народната партия на Австрия Себастиан Курц съобщи, че ще се опита да състави коалиционно правителство с крайнодясната Партия на свободата, информират АП.Консерваторите и националистите имат обща позиция за намаляване на имиграцията и бързо депортиране на бежанци, чиито молби са отхвърлени, както и борба с радикалния ислям.В петък австрийският президент възложи мандат на Курц за формиране на правителство.Курц заяви днес, че ще покани Партията на свободата за започване на разговори за коалиция.\"\", съобщи той на пресконференция в централата на Народната партия, цитиран от Ройтерс.Той допълни, че правителство на малцинството е \"добър план Б\", ако преговорите се провалят.31-годишният Курц, който е външен министър на отиващото си правителство на социалдемократите, е на път да стане най-младият лидер в Европа.Топ дипломатът на Австрия отбеляза още, че ще се опита да формира правителство до Коледа. По думите му новият кабинет трябва да има \"ясна проевропейска посока\".", "date": "2017.10.24", "title": "Консерваторите в Австрия започват коалиционни преговори с националистите"}
{"url": "https://news.bg/regions/navodnenie-po-ulitsite-na-stara-zagora.html", "text": "Проливният дъжд създаде сериозни затруднения за движението на автомобили в Стара Загора, съобщи БГНЕС.На места в областния град дъждът предизвика образуването на огромни локви. На един от главните булеварди в Стара Загора - булевард \"Славянски\", остана непроходим. Там локвите достигнаха дълбочина от около половин метър.Вследствие на наводнението десетки автомобили в града закъсаха.Припомняме, днес се очаква дъждовете на територията на страната да продължат.Оранжев код за обилни валежи е обявен за областите Плевен, Велико Търново, Русе, Разград, Ловеч, Габрово, Търговище, Шумен, Пловдив, Стара Загора, Сливен, Бургас, Ямбол, Хасково, Кърджали, Смолян. ", "date": "2017.10.24", "title": "Наводнение по улиците на Стара Загора"}
{"url": "https://news.bg/crime/spas-ot-kocherinovo-priznal-pred-gdbop-che-e-aleksandar-nikolov.html", "text": "Софийски градски съд потвърди мярката за неотклонение задържане под стража на Спас Василев, станал по-известен като Александър Николов.Съдът прецени, че лицето може да се укрие и по този начин да осуети наказателното преследване. Като аргумент беше изтъкнато, че лицето е търсено многократно на адреса по лична карта, но се е оказало, че от години не живее там. Също така според протокола за задържане Спас Василев е доведен принудително, а не се е предал сам, както твърди защитата.Съдът не прие аргумента на защитата, че престъплението е извършено без умисъл, защото при продажбата на билетите, Спас е заявил, че работи за агенция за обслужване на полети.Според съда досега не са събрани достатъчно доказателства, че Александър Николов от фейсбук профила и Спас Василев са едно и също лице.Георги Ценев, адвокат на Спас Василев, заяви, че протоколът по задържането на Спас е неправилно оформен, защото той се е предал доброволно, а там пишело, че е доведен принудително. По думите му някой не си е свършил качествено работата и затова те не са могли да се възползват от предпоставката, че Спас няма намерение да се укрива.Ценев обясни, че Спас е отишъл в ГДБОП, тъй като знаел, че това е компютърно престъпление, представил се, че е Спас Василев и разказвал всичко в продължение на четири часа, след което принудително е заведен в 4-то РУ на МВР, където описват само тази част от задържането.По думите на адвоката, в ГДБОП Спас Василев си е признал, че е Александър Николов, защото е заявил, че е този, който търсят. Освен това е предоставил достъп до профила си.Адвокатът не знае какво още Спас е признал пред ГДБОП, не са говорили и за Александър Николов.Припомняме, Спас Василев е в ареста с повдигнато обвинение за измама с 10 самолетни билети на стойност 490 лв.Към делото са присъединени и преписки от Благоевград за престъпление от 2010 г. и от Дупница за престъпление от 2011-2012 г.", "date": "2017.10.24", "title": "Спас от Кочериново признал пред ГДБОП, че е Александър Николов"}
{"url": "https://news.bg/int-economics/gazprom-vlagat-300-mln-evro-v-petrolna-rafineriya-v-sarbiya.html", "text": "Руската компания \"Газпром нефт\" обяви, че започва изграждането на нов комплекс за добив в петролна рафинерия до сръбския град Панчево, съобщава Money.bg.\"Газпром\" ще работи със сръбското си дъщерно дружество NIS, като инвестицията ще бъде в размер на 300 млн. евро.Капацитетът на съоръжението ще достига 2000 тона дневно. Като част от проекта сръбската NIS ще започне да произвежда петролен кокс, който се получава при преработката на суровината. В момента такъв не се прави в Сърбия.Проектът е важна част от втората фаза на мащабна програма на руския гигант за обновяването на съоръженията на NIS. По нея от \"Газпром нефт\" работят от 2009 година, като проектът в Панчево трябва да бъде завършен до 2019 година.Работата по първата фаза приключи през 2012 година, като след нея заводът на NIS в града започна да произвежда горива по стандарта Euro-5.\"Газпром нефт\" държи 56,15% от сръбското дружество, а 29,87 на сто от него са собственост на сръбското правителство.", "date": "2017.10.24", "title": "\"Газпром\" влагат 300 млн. евро в петролна рафинерия в Сърбия"}
{"url": "https://news.bg/education/pravitelstvoto-prie-deystviya-za-razmrazyavane-na-evroparite-za-nauka.html", "text": "Правителството при актуализиран план за действие по Оперативна програма \"Наука и образование за интелигентен растеж\".Актуализацията в плана за действие се налага заради констатациите в предварителния одитен доклад на Европейската комисия, според който у нас е регистриран напредък както в изпълнение на Плана за действие, така и в отделянето на Управляващия орган в самостоятелна изпълнителна агенция, което ще доведе до пълно съответствие на системите за управление и контрол.В края на месец април одитна мисия на генералните дирекции на ЕК \"Регионална и урбанистична политика\" и \"Трудова заетост, социални въпроси и приобщаване\" изготви предварителен одитен доклад. По този доклад беше приет План за действие, а над 90% от мерките, заложени в него, към момента вече са изпълнени.Предприети са и сериозни действия във връзка с най-критичната констатация на одитния доклад, а именно - гарантиране разделянето на функциите между Управляващия орган на ОП \"Наука и образование за интелигентен растеж\" и МОН като конкретен бенефициент по проектите, финансирани от програмата.Според правителството най-ключово в предприетите действия е това, че Управляващият орган се отделя в самостоятелно звено, Изпълнителна агенция \"Оперативна програма Наука и образование за интелигентен растеж\", което в най-висока степен ще гарантира неговата функционална независимост.", "date": "2017.10.24", "title": "Правителството прие действия за размразяване на европарите за наука"}
{"url": "https://news.bg/crime/politsai-otkriha-blizo-3-kg-kanabis-16-hil-leva-i-5-hil-evro-v-kashta-v-burgas.html", "text": "Близо 3 кг канабис, 16 200 лева и 5 160 евро са открили служители на Първо РУ- Бургас, след предприети оперативни действия.В хода на претърсване, извършено в къща на ул. \"Пробуда\" в града, те открили суха тревна маса, с тегло около 50 грама, реагирала при полеви наркотест на канабис.В гардероб в дома попаднали на плик с около 150 г суха тревна маса, а в таванско помещение, в момент на сушене намерили множество стръкове канабис, с общо тегло около 2 кг.Служителите на реда открили и два плика, в които били скътани банкнотите в левове и евро. Установен е собственикът на дома, 50-годишният С.П., криминално проявен, той е обявен за издирване.В рамките на разследването криминалистите извършили претърсване и в квартира, наета от мъжа. Оттам те иззели още три плика с 600 г канабис и две електронни везни.По случая е образувано бързо полицейско производство, работата по разследване продължава под ръководството на прокуратурата.", "date": "2017.10.24", "title": "Полицаи откриха близо 3 кг канабис, 16 хил. лева и 5 хил. евро в къща в Бургас"}
{"url": "https://news.bg/world/ubiystvoto-na-zhurnalista-v-malta-mozhe-da-e-svarzano-s-kontrabanda-na-petrol.html", "text": "Има вероятна връзка между убийството на разследващия журналист от Малта Дафне Галиция, която беше убита при бомбен атентат през миналата седмица, и италианско разследване на престъпна мрежа за контрабанда на гориво. Това заяви главният прокурор на Сицилия Кармело Дзукаро пред \"Гардиън\".Дзукаро, който води разследването срещу престъпната мрежа, изтъкна пред изданието, че \"не може да изключи\" вероятността, че някои от хората, които са разследвани могат да стоят зад убийството на Галиция.Разследването се простира до Либия, Малта и Италия и е свързано с организирана престъпна мрежа в Сицилия.\"В миналото тя работеше по статии за контрабанда на гориво между Либия и Малта\", каза Дзукаро, допълвайки, че имената на някои от разследваните са споменати от нея в няколко материала.Докато разследването на контрабандната мрежа продължава месеци, италианските власти извършиха няколко ареста след убийството на малтийския журналист. Но никой от задържаните не е обвинен за убийството на журналиста.Според италианския прокурор Малта се е \"превърнала в някакъв престъпен рай за всякакви гангстери\".Съдебни документи показват, че престъпната организация, която е в центъра на контрабандата на петрол, незаконно е прехвърлила петрол за около 30 милиона евро само през последните 12 месеца. Горивото е незаконно прехвърлено от рафинерия в Либия до Малта и след това до Италия, Испания и Франция.", "date": "2017.10.24", "title": "Убийството на журналиста в Малта може да е свързано с контрабанда на петрол"}
{"url": "https://news.bg/int-politics/obyaviha-si-tszinpin-za-nay-mogashtiya-kitayski-vozhd-ot-vremeto-na-mao-tszedun.html", "text": "Китайската комунистическа партия реши да затвърди идеологическата доктрина на Си Цзинпин в устава си, издигайки го до същото равнище като основателя на китайската комунистическа държава Мао Цзедун.Си Цзинпин постоянно затяга хватката си върху властта, откакто стана президент през 2012 г.Единодушното гласуване за вписването на \"Доктрината на Си Цзинпин\" в устава се състоя в края на конгреса на Комунистическата партия в Пекин. Повече от 2000 делегати заседават при закрити врата в най-важния политически форум в Китай.Конгресът започна през миналата седмица с 3-часова реч на Си, където той за първи път представи своята философия, наречена \"социализъм с китайски характеристики в нова епоха\".Висшите властници и държавните медии след това започнаха да повтарят постоянно тази идеология, наречена \"Доктрината на Си Цзинпин\", което е знак, че Си Цзинпин е циментирал влиянието си в партията.БиБиСи отбелязва, че канонизирането на \"Доктрината на Си Цзинпин\" в партийния устав означава, че съперници за властта не могат да се противопоставят на силния човек в Китай без да застрашат управлението на Комунистическата партия.Предишни лидери на Китайската комунистическа партия въведоха своите идеологии в устава или мисленето на партията, но никой освен Мао Цзедун не е описвал своята философия като \"доктрина\", която е на върха на идеологическата йерархия.Само Мао и Дън Сяопин прикрепиха имената си към своите идеологии.", "date": "2017.10.24", "title": "Обявиха Си Цзинпин за най-могъщия китайски вожд от времето на Мао Цзедун  "}
{"url": "https://news.bg/world/zhurnalistite-v-gartsiya-zapochnaha-48-chasova-stachka.html", "text": "Водещите синдикати на журналистите в Гърция обявиха 48-часова стачка, предаде агенция \"Новости\".Протестът започна в 6:00 часа тази сутрин и ще завърши в 6:00 часа на 26 октомври.Заявлението за стачката беше подписано от съюза на водещите атински вестници, съюза на журналистите от периодичния електронен печат, както и от синдикатите на журналистите от Солун, Македония и Тракия.Организаторите на стачката заявяват, че тя е опит да бъде спасена единната журналистическа организация за допълнително осигуряване и подпомагане EDOEAP, благодарение на която журналистите получават допълнителни пенсии и медицинска помощ.", "date": "2017.10.24", "title": "Журналистите в Гърция започнаха 48-часова стачка"}
{"url": "https://news.bg/world/sasht-kam-sarbiya-ne-mozhete-da-stoite-na-dva-stola.html", "text": "Не можете да стоите на два стола едновременно. Това предупреди заместникът на държавния секретар на САЩ за Централна и Източна Европа Хойт Брайън Ий, цитиран от Inserbia.Според американския представител държави като Сърбия, които искат да станат членки на ЕС, трябва да изпратят много ясен сигнал и да не балансират между две страни.\"\", подчерта Ий.Той също поясни, че е важен начинът, по който Сърбия демонстрира ангажимента си към европейските ценности, защото държавата е \"наблюдавана отблизо от международната общност\".Сърбия се стреми към членство в ЕС, но в областта на сигурността поддържа тесни отношения с Русия, изключвайки варианта за присъединяване към НАТО. ", "date": "2017.10.24", "title": "САЩ към Сърбия: Не можете да стоите на два стола"}
{"url": "https://news.bg/finance/1-133-mlrd-lv-po-malko-v-byudzheta-ako-se-vavede-neoblagaem-minimum-ot-510-lv.html", "text": "1,133 млрд. лв. по-малко приходи в бюджета, ако се въведе необлагаемия минимум от 510 лв. Това каза в сутрешния блок на Нова телевизия заместник-министърът на финансите Кирил Ананиев, който е бил финансов министър и заместник финансов министър в редица правителства и е участвал в изготвянето на 35 държавни бюджета.Ананиев обясни, че въвеждането на необлагаем минимум би засегнал всички работещи български граждани, а не само тези, които са на заплата до 510 лв. Така този, който взима заплата от 720 лв., ще плати данък 10% на горницата, която остава след като се приспадне необлагаемия минимум от 510 лв.\"От доходите на всички работещи български граждани ще се приспадне необлагаем минимум\", уточни Ананиев.Той определи като куриоз намерението на левицата, обявено вчера на пресконференция и изтъкна, че този плосък данък от 10% е бил въведен, когато премиер е бил Сергей Станишев.Ананиев посочи, че плоският данък е включен в програмата на правителството и правителството държи той да остане. Така общото увеличение на разходите за персонал в предложения проектобюджет възлиза на 730 млн. лв. Те са разпределени в приоритетните за сектори, това са най-вече системата на образованието, системата на отбраната и сигурността, на социалното осигуряване и грижите.\"С проектобюджета има увеличение на заплатите както на работещите в армията, така и на работещите в полицията\", заяви той. В отбраната разходите за персонал ще бъдат увеличени със 100 млн. лв., а тези в МВР с 55 млн. \"Този ресурс не трябва да се разпределя на калпак\", обясни Ананиев.", "date": "2017.10.24", "title": "1,133 млрд. лв. по-малко в бюджета, ако се въведе необлагаем минимум от 510 лв."}
{"url": "https://news.bg/world/klimatichnite-promeni-struvat-na-sasht-miliardi-dolari-zagubi.html", "text": "Климатичните промени вече струват милиарди долари загуби всяка година на американските данъкоплатци. Това се констатира в доклад на Сметната палата на САЩ, цитиран от АП.В доклада се предупреждава, че в бъдеще загубите от климатичните изменения ще се увеличат.Пояснява се, че федералното правителство е изхарчило повече от 350 милиарда долара през последното десетилетие за програми за подпомагане при бедствия и за покриване на загубите от наводнения и осигуряване на посевите. В загубите не влизат тазгодишните три големи урагана и пожарите, които се очаква да бъдат най-скъпоструващите в историята на държавата.В доклада се прогнозира, че загубите ще се увеличат в бъдеще, достигайки потенциално до 35 милиарда долара на година до 2050 г. От Сметната палата отбелязват, че федералното правителство няма ефективен план за намаляване на загубите от климатичните промени.Президентът на САЩ Доналд Тръмп многократно заявява, че климатичните промени са измама. Преди няколко месеца той официално обяви, че САЩ напускат Парижкото споразумение за климата. Американският лидер също спря приети при администрацията на Обама инициативи за намаляване на парниковите газове.Според палатата финансовите загуби от климатичните промени варират в различните региони. В югоизточната част на САЩ се увеличава рискът от катаклизми заради все по-често образуващите се бури и надигането на морското ниво. В западната част на САЩ се очаква увеличаване на сушата, горските пожари и горещите вълни, а в централната - проблеми с посевите.В доклада на Сметната палата е направен преглед на 30 правителствени и академични изследвания, свързани с влиянието на климатичните промени, което оказва на национално и регионално ниво. Също така са интервюирани 28 експерти, които са запознати с изследванията.", "date": "2017.10.24", "title": "Климатичните промени струват на САЩ милиарди долари загуби"}
{"url": "https://news.bg/politics/parvanov-vizhda-vaorazhen-neutralitet-v-otnosheniyata-mezhdu-radev-i-borisov.html", "text": "Георги Първанов определи отношенията между президент и премиер като състояние на въоръжен неутралитет.В ефира на Нова телевизия президентът в периода 2002-2012 г. заяви: \"Помня по-тежки отношения в тези контакти между премиера и президента. Това са отношения, които бих определил с едно понятие от българската история от времето на Първата световна война - въоръжен неутралитет. Във всеки случай след тези припламвания на искрите, които видяхме след несъстоялия се или по-скоро разпаднал се КСНС - след това се влиза в период на мирно съвместно съществуване, тоест не се дава гласност на напрежението, което съществува от двете страни на \"Дондуков\".Според него сега става дума за силни личности, които трудно мелят помежду си.По думите му, БСП не е готова за предсрочни избори, като това било част от ескалацията на вътрешнопартийното напрежение, от помпането на самочувствието.\"Аз не бих казал, че сега са налице условия за предсрочни избори, за да се случат те трябва да са налице няколко фактора - първо да има проблеми в управляващата коалиция\", изтъкна той.Според него въпреки усилията на Валери Симеонов да компрометира мнозинството, той все още не успява да го постигне, като това нямало да се случи скоро.\"Второ, трябва да има силна опозиция. Не в смисъл говореща високо, радикално, а опозиция, която да се възприема като алтернатива. Сега се правят някакви стъпки, но засега \"Позитано\" се възприема по-скоро като част от пейзажа, без да се налага като алтернатива, така както е в Европа. Трето, трябва да има силно социално напрежение\", заяви Първанов.По думите му, говоренето, че ще има предсрочни избори след една година, е за да не се говори за предсрочни избори сега.\"Лошо е, когато се назначават роднини, но това е Михалаки Георгиев, меракът на чичо Денчо. Големият въпрос е, някой ще провери ли кои са се облагодетелствали от участие в бордове и от европейски проекти. Това, че някой получава в детската градина заплата, за мен не е най-тежкият проблем на държавата\", коментира Първанов.На въпрос какво има предвид, след като поставя въпроса за бордовете сега, бившият лидер на АБВ коментира: \"Години наред партиите без изключение вкарваха най-напред своите апаратчици на места, където очевидно стояха неадекватно. Видях това, което е в \"Булгартрансгаз\" - там видях примери не само на роднини, но и на хора, които са свързани с партията.\"Според него сега управляващите имат шанса да реализират намерението за ревизия на прехода, за която много се е говорило преди изборите.Относно антикорупционния орган, Първанов припомни, че ако е колективен орган е едно, а ако едноличен ще е друго. \"Моята идея беше да бъде колективен орган подобно на Конституционния съд, например\".Първанов бе категоричен, че в сегашното положение очевидно всеки ще бори корупцията на другия, което по думите му \"пак ни връща в разбирането за уговорения мач\".Георги Първанов заяви, че активно помага на младите си колеги в АБВ, които имали какво да кажат и по бюджета, и по алтернативния бюджет.\"С президента Радев също се чухме в последните седмици няколко пъти. Той има едни идеи, които сигурно ще огласи\", посочи Първанов.Относно избора на бойни изтребители, Първанов припомни, че като върховен главнокомандващ на армията винаги се е борил за по-висок бюджет, но никога не си е позволявал да дава препоръка или да настоявам да се реализира една или друга сделка.Според него въпросът се политизира, тъй като не ставало въпрос за нашата ориентация. \"Ние сме избрали своята стратегическа ориентация, ние сме част от НАТО. Второ, не е въпрос на съвместимост и \"Грипен\"-ите сигурно могат да бъдат съвместими с натовските самолети, т. е. не трябва на всяка цена да купим от една страна самолети, за да ни потупат по рамото - да харчим, да хвърлим толкова пари, за да се харесаме на някого. Трябва да се вземе решение, което да е полезно за армията\", призова той.", "date": "2017.10.24", "title": "Първанов вижда \"въоръжен неутралитет\" в отношенията между Радев и Борисов "}
{"url": "https://news.bg/world/kndr-predupredi-che-podtikvat-pobarkaniya-tramp-kam-yadrena-voyna.html", "text": "След информацията, че САЩ се подготвят да поставят бомбардировачите под 24-часова бойна готовност, в редакционен материал Северна Корея нарече американския лидер Доналд Тръмп \"побъркан\" и \"хулиган\", информират руски медии.Специализираният сайт Defense One първи съобщи, че американските бомбардировачи B-52 ще бъдат приведени в 24-часова бойна готовност.Северна Корея обаче не гледа по такъв начин.\"\", отбелязва Корейската централна новинарска агенция, цитирана от различни местни медии.КНДР обикновено нарича Южна Корея и Япония марионетки на САЩ.Според агенцията чиновниците в Белия дом, в Държавния департамент и във военното министерство на САЩ \"изпитват затруднения при охлаждането на прегрелия от военна треска Тръмп\", но само южнокорейските марионетни сили подтикват \"побъркания да натисне ядрения бутон\".Отбелязва се още, че Южна Корея \"винаги се обръща към американските си господари\".", "date": "2017.10.24", "title": "КНДР предупреди, че подтикват \"побъркания\" Тръмп към ядрена война"}
{"url": "https://news.bg/world/protsesat-sreshtu-ubiytsite-na-kim-chen-nam-za-kratko-se-premesti-na-myastoto-na-ubiystvoto.html", "text": "С белезници, бронежилетки и под засилена охрана, двете жени, обвинени за убийството на доведения брат на лидера на КНДР Ким Чен-ун, бяха разведени на международното летище в Малайзия по време на посещение на съда на мястото на престъплението, съобщава Ройтерс.25-годишната индонезийка Сити Айшах и 28-годишната виетнамка Доан Тхи Хуон са заподозрени за убийството на Ким Чен-нам на международното летище в Куала Лумпур на 13 февруари. Те са го убили за около 20 минути, допирайки до лицето му кърпа с химическо оръжие VX. Жените твърдят, че са вярвали, че участват в игра със скрита камера.Двете жени бяха върнати на мястото на престъплението като част от процеса. С тях бяха представители на съда, водени от съдия Азми Арифин, над 100 полицаи и десетки журналисти. Съдебните власти проследиха събитията преди, по време и след убийството.Мястото на престъплението включва няколко локации на терминала, където видеокамери заснеха убийството на Ким Чен-нам. Сред тях е ресторант, където Сити Айшах се срещнала с мъж с неустановена самоличност, тоалетните, където според свидетели двете жени отишли след атаката, клиниката, където жертвата потърсила медицинска помощ и стоянката за таксита, където са забелязани заподозряните след атаката.Съдебният процес навлезе в третата си седмица. До момента 12 души са свидетелствали. По време на процеса химик заяви, че е открил следи от отровния газ по дрехите на Сити Айшах и на виетнамката Доан Тхи Хуон, както и по ноктите на Хуон.", "date": "2017.10.24", "title": "Процесът срещу убийците на Ким Чен-нам за кратко се премести на мястото на убийството"}
{"url": "https://news.bg/politics/shefat-na-dbg-predupredi-deleneto-na-dyasnoto-obsluzhva-gerb-i-bsp.html", "text": "Всяко делене на дясното е услуга за ГЕРБ и БСП, които единствени имат полза от такова. Това коментира Димитър Делчев, председател на \"Движение България на гражданите\" (ДБГ) по телевизия \"България от еър\".\"Обкалям страната и виждам какво се случва. Хората от СДС, \"Да, България\", ДСБ, БЗНС и гражданите искат обединение на десницата. Ако тръгваме да разбиваме монополола на ГЕРБ по места и да освободим България от корупционната зависимост, това няма да стане с ново разделение\", категоричен беше Делчев.Аз ще говоря с всеки, който иска да се бори за тази промяна, допълни председателят на ДБГ. Според него е необходим нов начин на мислене и честен разговор за партньорството и морала в дясно.\"Трябва много да се внимава с поставянето на условията от хора, които са били министри на Борисов\", предупреди той.По думите му, здравият разум щял да надделее над дребните лидерски претенции и заради желанието на хората по страната да работят заедно за разбиването на модела на ГЕРБ.Делчев заяви, че Бюджет 2018 показвал нежеланието на правителството да извършва необходимите реформи. Административното увеличаване на залати няма да доведе до вдигане на доходите, а обратно.", "date": "2017.10.24", "title": "Шефът на ДБГ предупреди: Деленето на дясното обслужва ГЕРБ и БСП"}
{"url": "https://news.bg/regions/tehnicheski-problem-blokira-tunela-na-lavov-most.html", "text": "Временно е спряно движението в транспортния тунел на Лъвов мост в посока район \"Люлин\". Причината за затварянето е технически проблем, заради който помпите, които изпомпват дъждовната вода, са спрели.Работи се по отстраняване на аварията.Екипи на \"Софийска вода\", \"Транспортна инфраструктура\", Столичен инспекторат и Аварийно-спасителното звено към Столична община са на място.", "date": "2017.10.24", "title": "Технически проблем блокира тунела на Лъвов мост"}
{"url": "https://news.bg/int-politics/v-es-se-razbraha-za-novi-trudovi-pravila-predotvratyavashti-sotsialniya-damping.html", "text": "Страните от Европейския съюз постигнаха съгласие за въвеждането на нови правила за предотвратяване на т. нар. социален дъмпинг и за това работодателите да плащат на чуждестранните работници същите заплати като на местните хора. Това обяви еврокомисарят по заетостта, социални политики, умения и мобилност Марио Тийсен, цитиран от ДПА.\"Равно заплащане за еднакъв труд на едно и също място е в сърцевината на #СоциалнаЕвропа\", написа Тийсен в \"Туитър\" след срещата на министрите на труда и социалната политика в Люксембург вчера.Директивата за командированите работници от 1996 г. урежда наемането на работници от ЕС в други страни в рамките на Общността и налага определени стандарти, като например плащането на минимални заплати на местно равнище. Синдикатите обаче се оплакват, че работодателите често използват юридически празноти, за да злоупотребяват с правилата.Във Франция и други страни директивата се възприема като прокарала пътя за работодателите да наемат работници от Източна Европа на безценица, известно като \"социален дъмпинг\", като същевременно намаляват заплатите и социалните придобивки на местните хора.Френският президент Еманюел Макрон е най-гласовият критик на регламентите, уреждащи тези въпроси и лобира сред правителствата в Централна и Източна Европа за реформиране на директивата.Според данни от 2015 г. законодателството засяга малко над 2 млн. работници в Общността: Полша, Германия и Франция са основните изпращащи страни, докато Германия, Франция и Белгия са основните приемни страни на командировани работници.Европейската комисиоя изтъква, че чуждестранните работници често получават само половината от това, което получават местните жители.", "date": "2017.10.24", "title": "В ЕС се разбраха за нови трудови правила, предотвратяващи \"социалния дъмпинг\""}
{"url": "https://news.bg/world/sasht-zasilvat-voennoto-si-prisastvie-v-afrika-sreshtu-premestvaneto-na-daesh.html", "text": "САЩ възнамеряват да засилят военното си присъствие в Африка, за да ликвидират джихадистите от ДАЕШ (\"Ислямска държава\"), които търсят нови места за укриване след падането на \"халифата\" им.Това заяви на пресконференция председателят на Обединения комитет на началник щабовете на въоръжените сили на САЩ генерал Джоузеф Дънфорд, цитиран от АФП.След като ДАЕШ де факто изгуби столицата си Ракка в Сирия този месец и иракския си бастион Мосул по-рано, групировката \"има стремежи да установи по-голямо присъствие\" в Африка, предупреди Дънфорд.Според него джихадистите от Либия до Синай, в Източна и Западна Африка вече представляват заплаха.Той коментира операцията на 4 октомври в Нигер, Западна Африка, при която загинаха четирима американски войници и петима нигерийски войници. По думите на генерала американските войници са загинали при засада на границата на Нигер с Мали. Дънфорд уточни, че операцията е извършена от местни екстремисти, свързани с ДАЕШ.Инцидентът шокира много американци, тъй като не знаеха, че в африканската страна има стотици американски войници.Дънфорд подчерта, че армията ще отправи предложения към президента Доналд Тръмп и военния министър Джим Матис за изпращане на допълнителни сили за отговор срещу заплахите.Днес генералът ще се срещне със свои колеги от 75 държави, за да обсъдят следващата фаза от кампанията срещу ДАЕШ.По официални данни в Африка има хиляди американски войници.По думите на Дънфорд тези елитни части обучават местните сили за борба с тероризма.Генералът подчерта още, че войната се пренася на много бойни полета.\"\", добави той.САЩ оказват военна поддръжка в Мавритания, Мали, Чад, Нигер и Буркина Фасо.Като цяло САЩ имат около 6 000 военнослужещи в 53 африкански държави, разкри Дънфорд.Най-голямото военно присъствие на САЩ е в Нигер, където има около 800 военнослужещи от специалните части.Дънфорд обеща САЩ да останат в страната въпреки загиналите американски войници.Намерението ни е да продължим операциите там, каза още той.", "date": "2017.10.24", "title": "САЩ засилват военното си присъствие в Африка срещу преместването на ДАЕШ"}
{"url": "https://news.bg/world/rahoy-planira-sazdavane-na-spetsialno-ministerstvo-za-kataluniya.html", "text": "Премиерът на Испания Мариано Рахой планира да създаде министерство, което ще се занимава с Каталуния.Това пише френското списание L\"Expansion.В събота централното правителство пристъпи към задействане на член 155 от конституцията с цел сваляне на каталунското правителство и свикване на предсрочни регионални избори. В петък Сенатът се очаква да одобри мерките.Каталунският лидер Карлес Пучдемон описа мерките като \"най-голямата атака\" срещу региона и местното население от дните на военния диктатор Франсиско Франко.В същото време правосъдният министър на Испания Рафаел Катала заяви пред радио, цитиран от Ройтерс, че политическата криза в Каталуния не може да бъде решена само със свикване на предсрочни местни избори.По думите му, ако Пучдемон се яви пред горната камара на испанския парламент, това би било положителна мярка в намирането на решение на кризата.", "date": "2017.10.24", "title": "Рахой планира създаване на специално министерство за Каталуния"}
{"url": "https://news.bg/finance/razhlabvame-kolanite-s-noviya-byudzhet-kritikuva-ekspert.html", "text": "Проектобюджетът за 2018 г. трябва да залага на превишение (или т. нар. излишък, б. р.), а не на баланс и дефицит. Това обяви финансистът Любомир Дацов, бивш заместник-министър на финансите. Според него е налице разхлабване на бюджетната политика. \"Ние сме в четвъртата година на възстановяване. Има едно правило, че такъв дълъг период би трябвало бюджетът да бъде планиран на превишение, а не на дефицит, както е в случая. А правителството планира, според данните, които бяха публикувани, да завърши на балансиран бюджет, т. е. на нулата, което означава, че то планира едни много големи, извънредни разходи до края на годината\", коментира експертът пред БНР.Бюджетът трябва да изгражда буфери за смяна на икономическия цикъл, предупреди Дацов. По думите му, вече има признаци, че икономиката работи над капацитета си, което означава, че държавната хазна трябва да се подготви за смяна на възходящия цикъл след няколко години.При настоящото състояние на публичните финанси в бюджета трябва да има излишък, а не дефицит, категоричен е Дацов.\"Вече икономиката ще дава признаци, поне от две години на \"прегряване\", главно поради пазара на труда, което означава, че бюджетът трябва да се подготви, да почне да гради буфери, евентуално тогава, когато ще се смени икономическият цикъл\", анализа той.Според Любомир Дацов изборът да се подпомогнат определени секторни политики с допълнителните пари, които могат да бъдат осигурени от бюджета, е правилен.\"Не знам какъв ще е резултатът, но по принцип е добра идея тогава, когато не се дава на всеки по равно, така се прави селективна политика или има подоходни критерии, защото тогава действително се подпомагат най-нуждаещите се, а не всички на равна нога. Това е доказано, че е правилният подход\", изтъкна финансисът.", "date": "2017.10.24", "title": "\"Разхлабваме коланите\" с новия бюджет, критикува експерт"}
{"url": "https://news.bg/politics/boyko-borisov-hvarlya-darzhavata-da-se-bori-s-falshivite-bolnichni.html", "text": "Премиерът Бойко Борисов иска тест период за болничните. Когато дават фалшиви болнични се ощетяват всички, заяви той преди днешното правителствено заседание.Специални комисии ще проверят в рамките на месец-два къде и дали се издават фалшиви болнични. Фирмите получават през болничните повече пари, отколкото внасят като данъци по всички пера, недоволен е премиерът около схемата с болничните.Става въпрос за над половин милиард лева щети, недоволен е Борисов.В същото време имало протести на компании, които искат да закриват заводи и да се местят заради това, че в Ихтиман например един доктор давал 200 болнични листа или дори 500 болнични листа. В същото време имало компания, която само за миналата година има издадени 105 000 болнични, стана ясно от думите му.Ние сме изключително социална държава, заяви Борисов и отсече: Сега цялата държава ще се бори с фалшивите болнични. После - строги мерки. Фалшивите болнични ощетяват всички.Премиерът обясни, че са ангажирали всичките сили на полицията, да не пострадат тези хора, които са болни, заради тези, които мамят.Като дойде петък знаете колко болнични се издават и хайде в Гърция, критикува той. Министър-председателят е категоричен, че става въпрос за парите на хората. Населението е намаляло, а с 60% повече са се увеличили болничните, недоволен е Борисов. В същото време се увеличават разходите за здравеопазване.В Полша за фалшив болничен отнемат правата на лекаря, заяви премиерът.След днешното редовно заседание на МС предстои допълнително заседание с финансовия, вътрешния и здравния министър, на което ще има представители и на НОИ.Припомняме, промяната, която се предлага при изплащането на болничните, е, да се намали сумата, изплащана за първите три дни от болничния.В момента тя е 70% и се заплаща от работодателя. Предлага се процентът да се намали на 50%. Срещу мярката ", "date": "2017.10.24", "title": "Бойко Борисов хвърля държавата да се бори с фалшивите болнични"}
{"url": "https://news.bg/health/nova-katastrofa-po-patya-sofiya-pernik.html", "text": "И тази сутрин възникна катастрофа по пътя София - Перник, при пътен възел \"Даскалово\", съобщи Агенция \"Пътна инфраструктура\".Движението в района на произшествието се осъществява в едната пътна лента и се регулира от служители на \"Пътна полиция\".Междувременно стана ясно, че един от пострадалите във вчерашната катастрофа при Владая е в тежко състояние. Мъжът е в реанимация с опасност за живота. Това заяви за Нова телевизия директорът на УМБАЛСМ \"Пирогов\" проф. Асен Балтов.Балтов обясни още, че мъжът има коремна травма и разкъсан черен дроб. Той е бил опериран по спешност. Той има и допълнително счупване на бедрената кост.По думите на шефа на \"Пирогов\" в болницата са настанени общо трима от ранените при пътния инцидент. Вторият пациент е с гръдна травма, множество счупени ребра и счупване и увредени връзки на лакътната става.Третият пострадал е в най-стабилно състояние. Той е с счупена бедрена кост и извадено рамо.Предстои и тримата пострадали да бъдат оперирани.Друг от пострадалите при катастрофата е бил транспортиран в \"Токуда\". Припомняме, вчера, 23 октомври, микробус се преобърна по таван по пътя София-Перник, в отсечката между село Владая и кръстовището на Драгичево. Микробусът е самокатострофирал - предполага се, че водачът е загубил контрол върху автомобила, вследствие на което микробусът се ударил в мантинелата и на двете пътни платна и се обърнал.При инцидента пострадаха общо 7 души. Няколко часа след удара един от ранените почина.", "date": "2017.10.24", "title": "Нова катастрофа по пътя София-Перник"}
{"url": "https://news.bg/bulgaria/oranzhev-kod-za-valezhi-v-16-oblasti-temperaturite-se-ponizhavat.html", "text": "Днес дъждовете продължават в цялата страна, температурите се понижават.Оранжев код за обилни валежи е обявен за областите Плевен, Велико Търново, Русе, Разград, Ловеч, Габрово, Търговище, Шумен, Пловдив, Стара Загора, Сливен, Бургас, Ямбол, Хасково, Кърджали, Смолян.В останалата част от страната е обявен жълт код. Очаква се в западните райони на страната дъждовете временно да отслабнат.Ще има слаб до умерен вятър. Очаква се той да бъде по-силен в областите Плевен, Велико Търново, Русе, Разград, Търговище, Шумен, Сливен, Бургас, Ямбол, Хасково, Кърджали, Враца, Варна, Добрич, Силистра.На изток той постепенно ще се усилва и ще промени посоката си - първоначално от северозапад, а след това от североизток.Максималните температури ще са между 11 и 16 градуса. Минималните са в рамките на 8-15 градуса.", "date": "2017.10.24", "title": "Оранжев код за валежи в 16 области, температурите се понижават"}
{"url": "https://news.bg/int-politics/visokata-tsena-na-absurdnite-ilyuzii-za-republika-kataluniya.html", "text": "Няколкостотин хиляди души излязоха на улицата в Барселона, след като испанският премиер оповести следващите си стъпки в опасния политически покер около независимостта на Каталуния. А те гласят: ограничаване на каталунската автономия и разпускане на каталунското правителство. Мариано Рахой едва ли може да направи нещо друго, като имаме предвид лавиращите маневри на каталунския лидер Карлес Пучдемон. В предишни етапи на тази криза Рахой и неговото правителство извършиха доста политически глупости, но в случая нямат особен избор, защото нито една държава не може да допусне да я разиграват по този начин.Част от каталунците в момента са опиянени от революционни чувства. Веят се знамена, пеят се бунтовни песни, скандират се лозунги на непокорство, а всичко това създава чувство за общност и приповдигнато настроение. Хората са малко като на купон и това настроение е обзело най-различни прослойки - млади и стари, чиновници и университетски преподаватели.Правителственият говорител в Барселона реагира сдържано и каза, че сега трябва да се отговори с разум и сърце, но не и спонтанно. Това предупреждение като че ли е позакъсняло, след като Карлес Пучдемон и неговите привърженици през последните две години непрекъснато раздухваха огъня и помпаха с емоции въпроса за независимостта.Това много напомня на БрекзитВ каталунската драма се открояват няколко прилики с Брекзита. Въодушевлението у част от каталунците се подклажда от масивна дезинформационна кампания. Нейните автори пропагандират шокиращо абсурдни илюзии за бъдещето на \"Република Каталуния\" и за нейните икономически възможности. А мнозина сякаш изобщо  в бъдеще. Това само би развалило приповдигнатото им настроение.Така например много от привържениците на независимостта все още вярват, че Каталуния ще остане в ЕС, че животът им ще продължи както досега, че каталунският износ ще процъфтява и занапред, а Европа все някак ще се притече на помощ. И всеки, който твърди обратното, е просто мърморко и зложелател. По същия начин привържениците на Брекзита и до днес попиляват всеки, който ги предупреждава за последиците от излизането на Великобритания от ЕС.Привържениците на независимостта са се вкопчили в илюзиите, които им бяха набити в главите от идеолозите на автономията. Те подклаждат сляпо въодушевление и загърбват реалностите. Своя принос даде и Карлес Пучдемон, отстъпил инициативата на хора, които вече не можеше да контролира. Да не забравяме и регионалния телевизионен канал ТВ3, който се превърна в пропаганден рупор на независимостта.Започващата седмица ще отведе всички актьори в тази драма към политическо минно поле, където вече никой не може да избегне случайните експлозии. Защото ако в петък Мадрид суспендира автономията, положението може да стане критично.Мариано Рахой трябва да потърси подкрепа от добри познавачи на Каталуния и от такива политици, които ще намерят среден път между юридическата неотложност и провокацията. Трудно ще бъде занапред да се управлява този полуавтономен регион, без да се дразнят излишно каталунците. Бурето с барут лесно може да хвръкне във въздуха.Карлес Пучдемон и неговите хора трябва най-сетне да докажат, че могат да мислят с главите си, а не с други части на тялото. Най-добре ще е, след като Мадрид суспендира поста му, Пучдемон да направи място на някой не толкова радикален лидер, който би могъл да преговаря с Мадрид. Но на Пучдемон може би всъщност му е все едно дали неговият регион ще се провали - важното е той самият да загине от геройската смърт на мъченик за националната кауза.Високата цена на илюзиитеПрез следващите дни ще се разбере накъде върви Каталуния. Навярно ще се води дълга окопна война, която ще постави на изпитание испанската демокрация и за години напред ще навреди на икономиката. А за самата Каталуния с всеки изминал месец политическата и икономическата цена на мечтата за независимост става все по-висока.", "date": "2017.10.24", "title": "Високата цена на абсурдните илюзии за \"Република Каталуния\""}
{"url": "https://news.bg/press/gerb-i-bsp-v-spor-za-byudzheta-balgariya-i-makedoniya-se-pokloniha-v-stratsin-plevneliev-s-priziv-kam-radev.html", "text": "Бюджетът на страната за идната година е сред водещите теми на вестниците във вторник.\"Министерството на финансите публикува законопроекта за държавния бюджет на Република България за 2018 г. и актуализираната средносрочна бюджетна прогноза за периода 2018-2020 г., която представлява мотивите към него. По закон документът трябва да бъде внесен в Народното събрание до края на този месец. Политиката по приходите е ориентирана към поддържане на икономическия растеж, подобряване на бизнес средата и насърчаване на инвестициите, чрез запазване на ниски нива на данъчните ставки на корпоративните данъци и данъците върху доходите на физическите лица, ограничаване на данъчните измами и повишаване на макроикономическата и фискална устойчивост в дългосрочен план, се казва в мотивите към законопроекта. Министерството на финансите обявява, че приоритетите в Бюджет 2018 са фокусирани върху реформите в сектор \"Образование\", отбраната и сигурността, социалната и здравна политика, както и провеждането на Председателството на Съвета на ЕС през първата половина на 2018 г...\" - в. \"Дневник\".\"За всекиго по нещо\" - така изглежда проектобюджетът за 2018 г. Министерството на финансите най-сетне публикува плана за приходите и разходите на държавата за идната година. На пръв поглед документът следва обещания от правителството приоритетен ръст на средствата за три области - образование, социална политика и сектор \"Сигурност\". В планираните увеличения по отделните направления обаче се очертава и още един необявен официално приоритет - заплатите на чиновниците. Разходите за общи държавни служби догодина ще са 2.474 млрд. лв., което е с 311 млн. повече от тази година. Ръстът е 14%, почти колкото е заложеното увеличение и на парите за образование. \"Общи държавни служби\" са министерствата, агенциите, държавните комисии, областните администрации, Народното събрание, президентството. Армията чиновници няма да расте - с две изключения. НАП получава картблаш да назначи още 200 данъчни експерти, за да затегне контрола. Агенцията по вписванията също ще може да увеличи щата си - със 75 бройки. Според проектобюджета през 2018 г. държавата ще похарчи 39.323 млрд. лв. - близо 4.5 млрд. лв. повече в сравнение с отиващата си година. Процентно най-висок ръст на разходите - 14.6%, има в сектор \"Образование\". Догодина по това направление ще бъдат насочени 3.84 млрд. лв., което е с 490 млн. лв. повече. 330 млн. лв. от това увеличение ще са за заплати. Другият голям печеливш е здравеопазването. Предвидените средства за догодина са 4.712 млрд. лв., което е с 11.5% повече. Сектор \"Отбрана и сигурност\" ще получи 282 млн. лв., или 6% по-голям бюджет, който догодина ще достигне 4.449 млрд. лв. Както вече е известно, със 100 млн. лв. допълнително ще бъдат увеличени заплатите на военните, а с 55 млн. лв. - на полицаите. Най-голямото перо в разходната част на бюджета - социалното осигуряване, подпомагане и грижи, ще нарасне с 6% догодина и ще достигне 13.071 млрд. лв. Като абсолютна сума увеличението е 744 млн. лв. Правителството залага голям скок на социалните разходи догодина, но всъщност огромната част от парите отиват в една посока - за пенсии. И тъй като за отделния човек повишенията ще се измерват най-често с няколко левчета, нито пенсионерите ще бъдат доволни, нито другите групи българи, разчитащи на подкрепа от държавата...\" - в. \"Сега\".\"В бюджета от БСП предлагаме отстраняване на причините за проблемите - искаме отпадане на принципа \"парите следват ученика\" и болниците да не са търговски дружества. Това каза лидерът на БСП Корнелия Нинова по време на представяне на проекта на бюджет за 2018 г., изготвен от БСП. \"Нашият бюджет е бюджет на промяната на моделите\", каза тя, цитирана от Фокус. По думите ѝ досега например са се наливали милиарди в здравеопазването години наред, милиони в образованието, но здравеопазването не става по-добро, а все повече деца напускат училище и се закриват училища. \"Значи този модел не работи. Да наливаш пари и да виждаш, че резултатът е обратен. Ето защо ние подходихме по различен начин. В този бюджет предлагаме не лечение на последиците, а отстраняване на причините за проблема\", подчерта лидерът на БСП. \"Имаме няколко приоритета\", каза Нинова. Сред тях тя посочи здравеопазването. \"Колкото и пари да наливаме там, виждате ефектът какъв е\", коментира тя.\"Причината е в модела - болниците да са търговски дружества. Затова в нашия бюджет предлагаме смяната на този модел и болниците вече да не са търговски дружества, а да са регистрирани по Закона за лечебните заведения\", обясни лидерът на БСП. \"Образованието ни е втори приоритет. Приветстваме повече пари за образование и за увеличение на заплатите на учителите, но за нас това също не решава проблемите в образованието. Няма да спре закриването на малките училища, в малките общини няма да увеличи децата, които да се образоват и няма да подобри качеството на образованието. Проблемът за нас е също в сбъркания модел - парите следват ученика. Ето защо в нашия бюджет и в политиките, които сме заложили, предлагаме отмяната на този модел. Да не мислим първо как парите ще ги вържем в бюджета на едно училища, а след това за качеството на образованието\", заяви лидерът на БСП. По думите ѝ принудени от тази система директорите на училищата водят на списък на статистика ученици, които не ходят на училища, за да не се закрие училището им. Освен това БСП готви и искане за отмяна на плоския данък и четиристепенна скала за облагане. Това също е предвидено в проектобюджета, който трябва да бъде одобрен от конгреса в събота.\" - в. \"Стандарт\".Европредседателството също е сред тематичните акценти.\"Четириезичен речник на парламентарното измерение на Българското председателство на Съвета на ЕС за 2018 г. - на български, английски, френски и немски език ще бъде издаден от Народното събрание. Това става ясно от обществена поръчка, публикувана на сайта на парламента. Езиковият наръчник ще е от 550 страници и ще бъде пуснат в лимитирани бройки...\" - в. \"Труд\".\"Меморандум за сътрудничество между министерството за председателството на Съвета на Европейския съюз и 21 хотелски вериги подписа министър Лиляна Павлова днес. С документа страните се уговарят да си сътрудничат в организацията и логистиката по време на председателството през първото шестмесечие на 2018 г. Хотелите са 3, 4 и 5-звездни и са разположени на територията на София, информира пресслужбата на министерството. Някои от тях са в близост до основните сгради на провежданите по време на председателството събития - НДК и резиденция \"Бояна\", други са в района на центъра и летище София. Целта е участниците сами да избират удобните за тях локации. България има ангажимент към настаняването само на най-високопоставените гости - ръководителите на делегации и един от придружаващите ги делегати - общо около 2000 души. Хотелът за ВИП гостите е \"Маринела\" и беше избран чрез обществена поръчка. Всички останали делегати сами резервират и плащат настаняването си. Наложената практика изисква страната-домакин само да препоръча подходящи хотели. За целта в системата за акредитация ще има информация за хотелите, която делегатите ще виждат по време на регистрирането си за участие в събитията на председателството и могат сами да избират из между няколко от тях. Министерството вече има календар на събитията и според него вече могат да бъдат планирани и правени необходимите резервации. Над 22 000 гости ще посетят България в периода на провеждане на първото Българско председателство 1 януари - 30 юни 2018 година...\" - в. \"Дневник\".\"Министерството вече има календар на събитията и според него вече могат да бъдат планирани и правени необходимите резервации. \"Благодаря за това, което постигнахме. Вярвам, че заедно ще допринесем за доброто представяне на страната ни\", обърна се министър Лиляна Павлова към мениджърите на хотелските вериги. Провеждането на Българското председателство ще е уникално за страната ни събитие, каквото не е провеждано досега, не само по отношение на броя на гостите, които очакваме, но и на неговата продължителност, припомни тя...\" - в. \"24 часа\".\"Плевнелиев призова за политически консенсус по време на европредседателството Той се обърна специално към държавния глава Румен Радев с апел за единство За политически консенсус по време на председателството на Съвета на Европейския съюз призова президентът Росен Плевнелиев (22 януари 2012 - 22 януари 2017),съобщава БНР. Той се обърна специално към настоящия държавен глава Румен Радев с апел за единство. Според Плевнелиев България вече е готова да приеме председателството, което ще бъде през първите шест месеца на следващата година. По думите му, извеждането на перспективата пред Западните Балкани по време на Българското председателство на ЕС е много добър ход. Преди да е започнало председателството на България, вече всички благодарят за това, че ние вдигнахме един смислен приоритет, коментира Плевнелиев. Той е категоричен, че организационно България ще се справи отлично с председателството, единствено може да има проблеми с политическия консенсус.\" - в. \"Сега\".\"Росен Плевнелиев с цикъл лекции в страната, организирани от Американския университет Кои са факторите, изграждащи лидера, в днешното динамично общество? Как се става лидер в условията на глобализация, миграция и дигитализация? Как модерното образование може да подпомогне създаването на лидера? Своите отговори на тези въпроси ще даде президентът Росен Плевнелиев по време на предстоящите \"Вечери на Американския университет в България\", които ще се проведат между 30 октомври и 28 ноември в Пловдив, Плевен, Русе, Варна и Бургас. Поредицата от срещи с обществеността на тези градове е под мотото \"Лидерите на бъдещето\", което е и основната тема в лекцията на президента Плевнелиев (2012-2017). Той ще сподели визията си за бъдещето на лидерството в контекста на глобализацията, миграцията и дигитализираното общество. Стъпвайки на личния си професионален и лидерски път, президентът Росен Плевнелиев ще представи ключовите фактори за изграждане на лидера в днешно време, ще очертае нужните качества и умения, съобразени със съвременната динамика в обществото, както и какъв тип модерно университетско образование може да подсигури развиването им...\" - в. \"24 часа\".В. \"Стандарт\" съобщава за съвместно поклонение на български и македонски представители в местността Страцин: \"Представители от Република Македония и от България се поклониха пред загиналите български военни по време на втората фаза от Втората Световна война в местността Страцин, недалеч от град Куманово. Българските военни загиват при сраженията в Страцин при опит да спрат изтеглянето на германската армия от Гърция към Централна Европа. Битката се води на 25-ти октомври 1944 година. От българска страна в поклонението участваха Иво Антонов от Министерството на отбраната, бригадният генерал Явор Матеев, командир на 68-ма бригада и военното аташе Илиян Кръстев. От македонска страна бяха кметът на Куманово Максим Димитриевски и генералите Филип Кутели, Илия Николовски и Борче Стояновски, както и симпатизанти на Българския културен клуб в Скопие.След полагането на венци бе отслужена панахида в църквата в Страцин в памет на загиналите.\" - в. \"Стандарт\".Вестниците отделят място и на финансовото състояние на здравеопазването.\"25 болници тази година са сключили договори със здравната каса по изключение. Това сочи справка на НЗОК, поискана от надзорния съвет, цитирана от clinica.bg. Надзорът поиска справката, след като се оказа, че частната болница \"Кардиолайф\" в Ловеч е получила договор с касата доста бързо и без да се спази изискването в закона новите лечебни заведения да получават финансиране чак за календарната година след регистрацията си, а не в същата. Болницата доскоро е съществувала като лаборатория на територията на областната МБАЛ в града. Договорът между двете, а след това и прехвърлянето на част от финансирането на държавната болница към частната клиника от районната каса се смятат и за част от причините областната болница да е пред фалит. Повечето получили финансиране по изключение за определени дейности са общински и областни болници, а причината да получат договор, без да отговарят на правилата, е била липсата на нужните кадри или ниво на компетентност, т.е. не са отговаряли на медицинските стандарти. Например в болницата в Мадан са липсвали различни специалисти, тя обаче е получила разрешение за работа с касата, след като е сключила договор с различни структури. Така образната диагностика в момента се обезпечава от специалист на трети договор, а анестезиите - от един специалист на пълен работен ден и основен трудов договор и двама специалисти на четири часа. По подобен начин договори са получили болниците в Етрополе, Златоград, Ардино, Момчилград, Крумовград, Карлово, Димитровград, Девин. По изключение договори са сключили и областни болници, които също изпитват недостиг на специалисти, макар и за по-специализирани дейности. Сред тях са областният онкодиспансер в София-област, областните болници в Търговище, Казанлък, Видин, Велико Търново, Враца, Смолян, Габрово и дори университетските болници по ендокринология, по инфекциозни болести в София, Военна болница, \"Св. Екатерина\". По изключение с договор е и частната АГ болница \"Д-р Щерев\" в София, но не е ясно с какъв мотив. Самата \"Кардиолайф\" не присъства в справката. От касата наскоро обясниха, че е получила моментално договор, тъй като област Ловеч се е оказала само с едно лечебно заведение, където има кардиология, а в такива случаи законът позволява финансирането да започне веднага, без да се чака следващата година. По същата причина миналата година договор за онкология получи \"Уни Хоспитал\" в Панагюрище, тъй като се оказа, че в област Пазарджик други болници с такава дейност няма.\" - в. \"Сега\".\"Амбициите на Министерството на здравеопазването са до половин година всеки българин да има достъп до електронното си здравно досие чрез код за достъп, съобщи днес по БНТ здравният министър Николай Петров. Той допълни, че болниците ще бъдат задължени да попълват цялата информация и тя ще е достъпна. \"Трябва да престанем с хартиените епикризи, хартиените рецепти и здравни книжки. Базата данни я имаме, кодовете за достъп са налични, но само 30 хил. души са проявили интерес\", допълни министърът. Той обясни, че с информационни кампании и съдействието на личните лекари и болниците всички ще бъдат информирани, че могат да видят тази информация. Според професор Петров по този начин ще се засили и контрола върху дейностите, финансирани от здравната каса. В отговор на въпрос той уточни, че още следващата година НЗОК ще разполага с 400 млн. лева повече. Бюджетът на Министерството на здравеопазването също ще бъде увеличен, като само средствата за капиталови ремонти ще се повишат с 5 млн. лева до 20 млн. лева. \"Това е много добре но и по-голяма отговорност. Нужни са пари, но нямаме аргументите да кажем колко\", призна здравният министър. Според него трябва да се преостойностят клиничните пътеки и да се анализира тяхното съдържание. \"Средствата по всяка от тях са определени през 2006 г., когато средната работна заплата беше 600 лева, сега е над 1000 лева. Процентът за заплащане на труда е все по-голям и това създава напрежение и стремеж да се правят повече пътеки, да се изкарват пари, с които да се защитят заплатите\", обясни Николай Петров.\" - в. \"Дневник\".", "date": "2017.10.24", "title": "ГЕРБ и БСП в спор за бюджета, България и Македония се поклониха в Страцин, Плевнелиев с призив към Радев...  "}
{"url": "https://news.bg/world/dvama-ruski-voenni-otkriha-ogan-vav-voynskite-si-chasti-ima-5-zhertvi.html", "text": "Старши лейтенант от руската гвардия откри огън във военна част в Чечня и уби четирима свои колеги, след което беше застрелян при ответен огън, предаде Би Би Си.Инцидентът е станал в понеделник, 23 октомври, около четири часа местно време.Информацията е огласена в официално съобщение на руските военни. Не се съобщава какви са мотивите за стрелбата.Междувременно беше съобщено също, че руски военен е застрелял свой колега в Армения, след което се е самоубил. Според официалната информация, става дума за случаен инцидент.В края на септември 23-годишен ефрейтор, призован в Дагестан, откри огън срещу офицер и войници, при което уби трима души, а двама бяха ранени. Ефрейторът също беше убит при задържането му.", "date": "2017.10.24", "title": "Двама руски военни откриха огън във войнските си части, има 5 жертви"}
{"url": "https://news.bg/politics/parizh-podkrepi-prioritetite-ni-za-evropredsedatelstvoto.html", "text": "Франция подкрепя България за приоритетите на страната ни по време на българското председателство на ЕС, предаде БНТ.Вицепремиерът и външен министър Екатерина Захариева се срещна в Париж с министъра за Европа и външните работи на Франция Жан-Ив льо Дриан.\"Както дебатирахме с моя колега по време на нашето председателство, наистина има сериозни предизвикателства. Дебатът за бъдещето на Европа, така, както си я представя Франция в речта, начертана от президента Макрон. Планът, който председателят Туск даде за дебатите за бъдещето на Европа, брекзит, отбранителната политика. Знаете, че Франция изключително много подкрепя обща отбранителна политика. Бюджетът - да не забравяме, че преговорите по бюджета ще започнат. Това са все теми, които са от общ интерес за двете страни и ние получихме уверението, че те ще съдействат с експертиза и с подкрепа, в каквото имаме нужда, когато ние поискаме.\" - коментира министър Захариева.По-рано вчера тя разговаря и с генералния секретар по европейските въпроси Филип Леглиз-Коста.Днес Екатерина Захариева ще се срещне с френския министър на правосъдието.", "date": "2017.10.24", "title": "Париж подкрепи приоритетите ни за европредседателството  "}
{"url": "https://news.bg/world/generalniyat-sekretar-na-saveta-na-evropa-e-potresen-ot-napadenieto-sreshtu-ruska-zhurnalistka.html", "text": "Генералният секретар на Съвета на Европа Турбьорн Ягланд е потресен от жестокото нападение срещу журналистката от \"Ехото на Москва\" Татяна Фелгенгауер, която беше ранена с нож в офиса на радиото, предаде Дойче веле.Татяна Фелгенгауер е оперирана и в момента е поставена в изкуствена кома. Лекарите дават надежди за възстановяването й, съобщи \"Ехото на Москва\".Журналисти от няколко издания проведоха акция в нейна защита.Ягланд призова руските правоохранителни органи да разследват старателно и бързо посегателството срещу Фелгенгауер.Той напомни, че Европейската конвенция по правата на човека защитава правото на изразяване и че журналистите имат право да вършат работата си без да бъдат подлагани на насилие и заплахи.Радио \"Ехото на Москва\" е сред медиите, изразяващи критични мнения към руските власти.Според руските медии, нападателят е психически лабилен човек, който е изпитвал лична ненавист към журналистката.Шефът на германския клон на \"Репортери без граници\" Кристиан Мир обвърза нападението с враждебния климат, в който са принудени да работят в Русия независими медии като \"Ехото на Москва\".По думите му, дори нападението да не е пряко свързано с работата на Татяна Фелгенгауер, подобна атмосфера оказва влияние. ", "date": "2017.10.24", "title": "Генералният секретар на Съвета на Европа е потресен от нападението срещу руска журналистка"}
{"url": "https://news.bg/world/disertatsiyata-na-stivan-hoking-srina-sayta-na-keymbridzh.html", "text": "Публикуването на докторската дисертация на Стивън Хокинг от 1966 г. доведе до срив сайта на университета \"Кеймбридж\", съобщи Би Би Си.Свободният достъп до научния му труд, посветен на разширяващите се вселени, беше разрешен в полунощ на 22 срещу 23 октомври.Файлът с дисертацията на 24-годишния Хокинг е посетен от над 60 хиляди потребители в мрежата.Големият учен, който днес е на 75 години, сам пожела дисертацията му да бъде достъпна за всички, които искат да я прочетат. Той се надява неговият труд да вдъхновява хората.Досега текстът на дисертацията му, в обем от 134 страници, можеше да бъде прочетен срещу такса от 65 британски лири.", "date": "2017.10.24", "title": "Дисертацията на Стивън Хокинг срина сайта на „Кеймбридж”"}
{"url": "https://news.bg/world/sasht-yaponiya-i-yuzhna-koreya-s-dvudnevni-raketni-ucheniya.html", "text": "Южна Корея, САЩ и Япония започнаха двудневни ракетни учения, обяви южнокорейската армия, цитирана от Ройтерс.Ученията са своеобразна подготовка при ракетна или ядрена атака на Северна Корея.Игрите ще се проведат във водите до крайбрежието на Южна Корея и Япония, се казва в съобщението на армията.Тренировките се провеждат на всеки няколко месеца след сключеното през миналата година споразумение за сигурност между САЩ и Южна Корея.", "date": "2017.10.24", "title": "САЩ, Япония и Южна Корея с двудневни ракетни учения"}
{"url": "https://news.bg/world/leybaristite-v-nova-zelandiya-sklyuchiha-koalitsionna-sdelka-s-natsionalistite-i-zelenata-partiya.html", "text": "Новият премиер на Нова Зеландия Джасинда Ардърн от Новозеландската лейбъристка партия подписа споразумения с антиимигрантската партия Първо Нова Зеландия и Зелената партия, след като се договориха за формиране новото правителство на страната, информира ДПА.Лидерът на Първо Нова Зеландия Уинстън Питърс ще стане вицепремиер и се смята, че ще поеме външното министерство.В документите не се посочва разпределението на министерските постове, което ще стане ясно в средата на седмицата.Приоритетите на правителството включват допълнително финансиране за здравната система, подпомагане на бездомните, справяне с чуждестранните спекуланти и засилване на усилията в борбата срещу климатичните промени, каза 37-годишният лидер на лейбъристите.Нейното правителство също ще се съсредоточи върху устойчиво икономическо развитие, подкрепа за регионалните икономики, засилване на износа, увеличаване на заплатите и намаляване на неравенството.Документите показват, че новото правителство ще изпълнява политиките на лейбъристите за имигрантите, макар че Първо Нова Зеландия агитираше за намаляване на нетната имиграция от около 70 000 имигранти до 10 000 на година.Коалицията ще засили мерките при издаване на работни визи, както и предприемане на действия срещу експлоатирането на мигранти.Допълнителна част към споразумението със Зелената партия включва намаляване на парниковите емисии до 2050 г., референдум за легализирането на канабиса до 2020 г. и създаване на независима комисия за климата.Новото правителство ще положи клетва в четвъртък.", "date": "2017.10.24", "title": "Лейбъристите в Нова Зеландия сключиха коалиционна сделка с националистите и Зелената партия"}
{"url": "https://news.bg/int-politics/yuzhna-koreya-i-frantsiya-se-razbraha-za-zatyagane-na-sanktsiite-sreshtu-severna-koreya.html", "text": "Френският външен министър Жан-Ив льо Дриан и неговият южнокорейски колега Кан Кюн-уа са постигнали съгласие да настояват за по-строги санкции и натиск срещу Северна Корея, за да накарат изолираната комунистическа държава да седне на масата за преговори.Двамата дипломати подчертаха, че ядрените и ракетните програми на Пхенян представляват \"най-неотложната и значителна заплаха\" за световната сигурност.Льо Дриан и Кан също така са се съгласили, че всички възможни мирни мерки трябва да се използват за разрешаване на ядрения проблем около Северна Корея и за деескалация на напрежението на Корейския полуостров.\"Освен това те се разбраха да проведат третия си стратегически диалог в удобно и за двете страни време през следващата година в Сеул и да поддържат близки взаимоотношения и занапред\", изтъкнаха от южнокорейското външно министерство.", "date": "2017.10.24", "title": "Южна Корея и Франция се разбраха за затягане на санкциите срещу Северна Корея"}
{"url": "https://news.bg/regions/asenovgrad-podnovyava-protestite.html", "text": "Жителите на Асеновград възнамеряват да подновят масовите протестни действия. Очаква се гражданите да се вдигнат отново на бунт и да излязат по улиците на града в неделя, 29 октомври.Причината за новият протест е решението делото срещу от ромската махала, които пребиха деца от спортния клуб по гребане, да бъде прекратено.За прекратяването на делото става ясно от уведомително писмо от съда, което родителите на децата получават. В писмото се посочва, че делото се прекратява и се връща обратно в прокуратурата, съобщи Нова телевизия.Жителите на Асеновград обаче са категорични, че ще продължават да настояват за бърз процес и ефективни присъди за биячите на децата им.От прокуратурата също заявиха, че нещата няма да останат така. Към момента в съда вече е внесен протест срещу решението делото да бъде прекратено.Припомняме, по-рано на 19 октомври, четвъртък, от прокуратурата настояха делото да стартира отново.Припомняме,  цигани нападнаха първо момичета, които тренират кану-каяк в езерото \"40-те извора\", а след това инцидентът прерасна в масово сбиване. По-късно , а в последствие и още двама.Събитията предизвикаха бурни реакции в града. Хиляди се събраха на серия от протести срещу .", "date": "2017.10.24", "title": "Асеновград подновява протестите"}
{"url": "https://news.bg/health/za-6-godini-60-skok-na-bolnichnite.html", "text": "За последните 6 години болничните листове са нараснали с 60% - от 1,9 млн. на 3 млн. за цялата година, това обясни шефът на НОИ Ивайло Иванов.Средствата, които се изплащат за болнични листове са в размер на 500 млн. лв, стана ясно от думите му. Предложението първите три дни болничен да се изплащат само на 50% е с цел ограничаване ползване на неправомерно използвани болнични.Във Великобритания, Франция, Австрия, почти във всички държави има период на болничните, в който лицето не получава възнаграждение от работодателя или държавното осигуряване.\"България възприе най-мекия вариант-да се изплащат 70% от работодателя за първите три дни, а нашето предложение е да се изплащат 50%. По този начин ще намалим желанието на служителите да ползват болнични\", изтъкна Иванов.Припомняме, промяната, която се предлага при изплащането на болничните, е, да се намали сумата, изплащана за първите три дни от болничния.В момента тя е 70% и се заплаща от работодателя. Предлага се процентът да се намали на 50%. Срещу мярката възразиха остро синдикатите преди дни.", "date": "2017.10.24", "title": "За 6 години - 60% скок на болничните"}
{"url": "https://news.bg/world/singapur-zamrazyava-prodazhbata-na-chastni-avtomobili.html", "text": "Сингапур, едно от най-скъпите места в света да си закупиш автомобил, обяви, че ще замрази броя на частните автомобили по пътищата от следващата година, но обеща да разшири обществения транспорт, информира АФП.Транспортните власти поясниха, че от февруари 2018 г. ще бъде ограничен ръстът на всички автомобили и мотоциклети от 0,25% за година до 0%.Богатата държава, в която живеят около 5 милиона души, вече наложи квоти за броя на продаваните автомобили и за броя им на пътищата. С това си решение градът-държава избегна големи задръствания за разлика от други азиатски градове.Властите оскъпиха закупуването на автомобил, като първо човек трябва да се сдобие със специален сертификат с валидност 10 г., който струва около 37 000 долара.Автомобил Toyota Corolla Altis може да струва около 80 хиляди долара в Сингапур, включително цената за сертификата, което е около 4 пъти по-скъпо в сравнение със САЩ.Към края на 2016 г. в Сингапур са регистрирани повече от 600 000 лични автомобила.В съобщение транспортните власти поясниха, че 12% от общата територия на страната е заета с пътища и почти няма място за разширяване на инфраструктурата.Но правителството ще похарчи над 20 милиарда долара през следващите 5 г. за разширяване и модернизиране на транспортната система, включително и метрото.", "date": "2017.10.24", "title": "Сингапур замразява продажбата на частни автомобили"}
{"url": "https://news.bg/politics/razpisahme-vklyuchvaneto-si-v-noviya-fond-za-otbrana-na-es.html", "text": "България ще се присъедини към инициативата за създаване на Постоянно структурирано сътрудничество (ПСС) в областта на отбраната на ЕС, съобщиха от пресслужбата на МС.Министрите от кабинета \"Борисов-3\" приеха решение за присъединяването на България към общата нотификация до Съвета на Европейския съюз и Върховния представител за външна политика и политика за сигурност на ЕС. С подписването на документа започва процедура за създаване на Постоянно структурирано сътрудничество (ПСС) в областта на отбраната на Съюза.Основната цел на ПСС е повишаване на отбранителния капацитет на ЕС в изпълнение на приоритетите, залегнали в Глобалната стратегия на Съюза за външна политика и сигурност. В рамките на ПСС ще бъдат създадени възможности за съвместно изграждане на високотехнологични и скъпоструващи отбранителни способности, в т. ч. чрез съфинансиране от Европейския фонд за отбрана.Припомняме, Европейската комисия отваря  млрд. евро. Обявената цел на Фонда е да подпомогне държавите членки с цел по-ефективно разходване на парите на данъкоплатците, намаляване на дублирането на разходите и постигане на по-добро съотношение между качество и цена.С инициативата ще има по-бърз напредък във военно отношение за държавите от ПСС. Отбранителни индустрии и развойните организации на тези държави ще участват активно в процеса на разработване и производство на нови способности, гласят мотивите към документа.Така парите, вложени в проекти, ще останат в отбранителната индустрия на ЕС. Така ще се помага за укрепването на военната промишленост на страните, ще се повишава нейната конкурентоспособност и се очаква да се създават работни места.Участието в Постоянно структурирано сътрудничество (ПСС) на отбраната на ЕС, освен представянето на нотификация, предполага и готовност от всяка държава да се включи в поне един мащабен проект по инициативата, уточниха от МС.", "date": "2017.10.24", "title": "Разписахме включването си в новия фонд за отбрана на ЕС"}
{"url": "https://news.bg/disasters/silnite-dazhdove-navodnyavat-i-gartsiya.html", "text": "Проливните дъждове, които заливат Балканския полуостров, създават сериозно проблеми в някои райони на Гърция, предаде БНТ.В много области в южната ни съседка има ураганни ветрове, които допълнително затрудняват местните жители.Според местни медии към момента заради обилните дъждове са наводнени мазета и къщи на много домакинства. Наводнени е и болнично заведение в град Патра, намиращ се на полуостров Пелопонес.Местните жители на остров Кефалония разказват и че там се е образувало торнадо.Обилните валежи създадоха проблеми в предвижването на автомобилите в страната. На места в Солун заради дъжда коли са закъсали по улиците.В зимните центрове на Северна Гърция е валяло и сняг. Очаква се лошото време в южната ни съседка да продължи до четвъртък.", "date": "2017.10.24", "title": "Силните дъждове наводняват и Гърция"}
{"url": "https://news.bg/health/bolnichnite-izboli-ochite-na-zdravniya-ministar.html", "text": "След оперативното заседание при премиера здравният министър Николай Петров посочи, че от фалшивите болнични страдали работодатели, но също така се ощетявал бюджетът на НОИ.\"Вече са набелязани мерки и срокове, които да отрегулират това, ставащо все по-уродливо явление\", обяви пред медиите Николай Петров. Здравният министър иска повече коректност към действително болните пациенти.Ще променим, където е необходимо наредбите, уверен е Николай Петров. Той обеща и множество проверки.\"Всякло нещо, когато започне да ескалира идва момент, в който излиза на повърхността, ето това е нещото, което излиза на повърхността\", обясни здравният министър. Ще се засили контролът, отново подчерта той. Ще се търси строга отговорност от тези, които злоупотребяват с болнични.", "date": "2017.10.24", "title": "Болничните \"изболи очите\" на здравния министър"}
{"url": "https://news.bg/int-politics/islyamska-darzhava-veche-kontrolira-samo-5-ot-teritoriyata-na-siriya.html", "text": "Под контрола на терористичната групировка ДАЕШ (\"Ислямска държава\") са останали не повече от 5 на сто от територията на Сирия. Това твърди руският военен министър Сергей Шойгу, цитиран от руските медии.\"Днес ДАЕШ контролират не повече от 5 процента, като до началото на операцията (30 септември 2015 г.) на Въздушно-космическите сили на Русия ДАЕШ контролираха над 70 процента от територията на Сирия\", уверил Шойгу.Той също така заявил, че за две години в резултат на действията на руските Въздушно-космически сили са били унищожени 948 тренировъчни лагера, 666 фабрики и цехове за производство на боеприпаси, както и около 1 500 единици военна техника на терористите.\"Освободени бяха 998 града и населени места, освободената площ е над 500 хил. кв. км. Ликвидирани бяха голяма част от терористите. Започна процесът по възстановяването на мирния живот в страната. Над 1 млн. души се завърнаха по домовете си\", уточни руският военен министър.Той също така отбелязал, че в резултат на действията на руските власти вече около 2 500 населени места са се присъединили към процеса на помирение. Действията на руснаците били прекъснали и голяма част от източниците на финансиране на терористичната групировка.", "date": "2017.10.24", "title": "\"Ислямска държава\" вече контролира само 5% от територията на Сирия"}
{"url": "https://news.bg/regions/mazh-pochina-pri-katastrofa-kray-devin.html", "text": "Мъж почина след пътно произшествие по пътя Девин - Смолян, съобщи bTV.Предполага се, че 45-годишният водач пътувал в посока Смолян, когато загубил контрол върху автомобила заради висока скорост. Колата му излетяла от пътното платно и се приземила по капак в рибарник, намиращ се 4 метра под нивото на пътя.Инцидентът е станал около 19.10 часа вчера, 23 октомври. Водачът е починал на място. Колата е била изтеглена от екипи на пожарната в Девин.", "date": "2017.10.24", "title": "Мъж почина при катастрофа край Девин"}
{"url": "https://news.bg/int-politics/kseniya-sobchak-nastoya-za-osvobozhdavaneto-na-politicheskite-zatvornitsi-v-rusiya.html", "text": "35-годишната руска телевизионна водеща Ксения Собчак, която иска да се кандидатира за президент на Русия, откри първата си пресконференция от предизборната кампания, като поиска освобождаването на всички политически затворници в страната, съобщава \"Асошиейтед прес\".Собчак обяви кандидатурата си за президент през миналата седмица, като изтъкна, че Русия се е уморила от настоящия си политически елит. Критиците смятат, че планът на Собчак допълнително ще фрагментира опозицията, докато придава легитимност на предстоящите през март догодина избори, създавайки впечатление за състезателност в тях.Ксения Собчак, която е дъщеря на ментора на президента Владимир Путин, бившия кмет на Санкт Петербург Анатолий Собчак, откри днешната си пресконференция, настоявайки всички руснаци, осъдени по политически причини, да бъдат освободени.Тя се присъедини към протестите против Кремъл и често критикува правителството, но в същото време избягва да критикува самия Путин. Тя се обявява против всички политици, което е основният ѝ предизборен лозунг. Путин все още не е казал дали ще се кандидатира за пореден мандат, като масово се очаква да го стори.", "date": "2017.10.24", "title": "Ксения Собчак настоя за освобождаването на политическите затворници в Русия"}
{"url": "https://news.bg/world/volfgang-shoyble-izbran-za-predsedatel-na-bundestaga.html", "text": "Бившият финансов министър на Германия Волфганг Шойбле е избран от мнозинството депутати за председател на Бундестага, съобщава ДПА.Изборът беше проведен на първото заседание на новия парламент след изборите през септември, които бяха спечелени от консерваторите на германския канцлер Ангела Меркел.Ветеран от Християндемократическия съюз на Германия, Шойбле е най-дълго служещият депутат в страната след избирането му през 1972 г.501 депутати от 709 избраха Шойбле за председател на парламента.Шойбле вероятно ще трябва да използва цялата си политическа власт, за да контролира потенциално непокорния нов парламент, в който влизат шест партии. Сред тях са и \"Алтернатива за Германия\" - първата голяма крайнодясна партия, която влиза в Бундестага от Втората световна война.", "date": "2017.10.24", "title": "Волфганг Шойбле избран за председател на Бундестага "}
{"url": "https://news.bg/world/lideri-bez-detsa-i-badeshte-vodyat-slyapo-evropa-kam-katastrofa.html", "text": "Редакторът в Il Foglio Джулио Меоти предупреждава в своя статия за GateStoneInstitute, че бездетните лидери на Европа явно нямат и причина да се притесняват за бъдещето на континента.Никога не e имало толкова много бездетни политици, които да водят Европа, както днес. Те са модерни, отворени и мултикултурни и знаят, че \"всичко свършва с тях\". В краткосрочен план това е облекчение, тъй като не харчат за семейства, няма жертви и никой не се оплаква от бъдещите последици. Изследователски доклад, финансиран от Европейския съюз, обобщава: .Личните и културни фактори оформят нагласите към доброволна липса на деца в Европа, показва въпросният доклад на ЕС. Европейците все по-малко виждат това като проблем. Интересно е, че равенството между половете в едно общество играе ключова роля.Да бъдеш майка или баща означава, че имаш реален дял в бъдещето на страната си, а най-ключовите лидери в Европа не оставят след себе си деца. Това са германският канцлер Ангела Меркел, холандският премиер Марк Рюте, френският президент Еманюел Макрон, шведския премиер Стефан Лофвен, премиерът на Люксембург Ксавие Бетел, шотландският първи министър Никола Стърджън.Тъй като лидерите на Европа нямат деца, изглежда нямат и причина да се притесняват за бъдещето на континента, а германският философ Рюдигер Сафрански пише: \"за бездетните, мислите за бъдещите поколения нямат значение.\"\"Европа извършва самоубийство или поне нейните лидери са решили да се самоубият\", пише Дъглас Мъри в The Times. \"Европа днес има малко желание да се възпроизведе, да се бори за себе си или дори да вземе собствена страна в спор\". Мъри, в новата си книга озаглавена \"Странната смърт на Европа\" нарича това \"екзистенциална цивилизационна умора\".Меоти допълва, че Ангела Меркел е направила фаталното решение да отвори вратите на Германия за милион и половина мигранти, за да спре демографската криза в своята страна. Не е съвпадение, че Меркел, която няма деца, е наречена \"състрадателната майка\" на мигрантите. Меркел очевидно не се интересува дали огромният приток на тези мигранти ще промени немското общество, вероятно и завинаги.Бездетният статус на Меркел отразява германското общество: 30% от германските жени нямат деца според статистиката на ЕС, а сред студентите с висше образование броят е още по-голям - 40%. Германският министър на отбраната, Урсула фон дер Лейен заявява, че ако не се вдигне раждаемостта, страната ще трябва да си \"изключи светлините\".Според ново проучване, публикувано от Institut national d'études démographiques, една четвърт от европейските жени, родени през 70-те години, могат да останат бездетни. Една от девет жени, родени в Англия и Уелс през 1940 г. е бездетна на 45-годишна възраст, а при родените през 1967 г. е вече една на всеки пет.Меоти коментира, как Еманюел Макрон отхвърля твърдението на Франсоа Оланд, че \"Франция има проблем с исляма\". Той е против прекратяването на гражданството на джихадистите и продължава да настоява, че \"Ислямска държава\" не е ислямска: \"Това, което представлява проблем, не е ислямът, а определени поведения, за които се казва, че са религиозни и след това наложени на лица, които практикуват тази религия.\"Макрон проповядва някакъв мултикултурен бюфет, говори за колониализма като \"престъпление срещу човечеството\" и подкрепя \"отворените граници\". Според философа Матю Бок-Коте, 39-годишият Макрон, женен за 64-годишната си бивша учителка е символ на \"щастливата глобализация, освободена от паметта на френската изгубена слава\", коментира Меоти.В същото време турският лидер Ердоган призовава мюсюлманите да имат \"пет деца\", а ислямски имами в различни части на света призовават верните да \"раждат деца\". От своя страна борещите се за реална доминация на исляма се опитва да предизвикат цивилизационен сблъсък в Европа и описват как западни страни-домакини се сриват - без население, без ценности и изоставящи собствената си култура, допълва Меоти.\"Ако погледнете Меркел, Рюте, Макрон и други смятате ли, че борещите се за доминация на исляма всъщност грешат? Нашите европейски лидерите ни водят сляпо към катастрофа. Защо трябва да ги е грижа, ако в края на живота им Европа няма да бъде Европа? Както обяснява Джошуа Мичъл в свое есе, \"намирането на себе си\" става по-важно от изграждането на света. Всички минали поколения вече са направила това за нас. Сега нека да играем\", приключва своята статия Меоти.", "date": "2017.10.24", "title": "Лидери без деца и бъдеще водят сляпо Европа към катастрофа"}
{"url": "https://news.bg/crime/osadiha-43-litsa-za-sazhitelstvo-s-maloletni-i-nepalnoletni-v-kazanlak.html", "text": "От началото на 2017 година до сега Районната прокуратура в Казанлък е разгледала общо 54 досъдебни производства за престъпления против брака, семейството и младежта.47 от тези производства са срещу пълнолетни лица, които без брак са заживели на съпружески начала с лица от женски пол, които нямат навършена 16-годишна възраст.Районната прокуратура в Казанлък е съставила още 2 досъдебни производства за това, че пълнолетно лице е склонило или улеснило непълнолетни лица от мъжки и женски пол да заживеят на съпружески начала, без да имат сключен брак.Останалите 5 производства са за същите престъпления, с разликата, че става въпрос за малолетни лица, т.е. такива, ненавършили 14-годишна възраст.От всичките 54 досъдебни производства 46 са били внесени в Районния съд в Казанлък. 7 от производствата са с обвинителен акт, 7 - със споразумение и 32 - с предложение за налагане на административно наказание.Общо 43 лица са осъдени по посочените по-горе три престъпления, като четири от тях са жени. Съдът е постановил само една ефективна присъда срещу пълнолетен мъж, който съжителствал с малолетно момиче. 9 лица са с условни присъди. Наложените глоби са 30 и възлизат на обща стойност от 30 000 лв. 3 лица са с наложено наказание \"пробация\", а други 4-ма са с наложено наказание \"обществено порицание\".Данните на прокуратурата за първите девет месеца на предходната 2016 година показват, че новообразуваните дела за престъпления от този род, ръководени от Районна прокуратура-Казанлък, са били 16. В съда са внесени 15 производства, а осъдените лица са 17.През настоящата 2017 година се наблюдава значителен ръст на новообразувани дела, внесени в съд и осъдени лица. Това се дължи на периодичните срещи на прокурорите от Районната прокуратура в Казанлък с различни държавни институции като Дирекцията \"Социално подпомагане\", Отдел \"Закрила на детето\" и други. Проверките и срещите обхващат общините Казанлък, Гурково, Павел баня и Мъглиж.Припомняме, наскоро Районният съд в Казанлък осъди 28-годишния А.Ю. за това, че от 16 юли 2016 година до 27 април 2017 година е живял на съпружески начала и без брак с лице, ненавършило 14-годишна възраст. Мъжът беше осъден на 6 месеца затвор.", "date": "2017.10.24", "title": "Осъдиха 43 лица за съжителство с малолетни и непълнолетни в Казанлък"}
{"url": "https://news.bg/society/zlato-bronz-i-keramika-ot-bronzovata-epoha-pokazvat-v-arheologicheskiya-muzey.html", "text": "Находки от благородни метали, керамика от некропола при Дъбене и множество бронзови предмети показват в изложбата: \"Злато и бронз. Метали, технологии и контакти в Източните Балкани през бронзовата епоха\". Експозицията бе открита в Националния археологически музей в София.Целта на кураторите е да покажат ролята на източните части на Балканския полуостров като кръстопът за обмен на идеи, технологии и суровини, където се срещат основни култури на древния свят - Егейско-анатолийски култури, Източнохалщатски културен кръг, Северно Причерноморие и др.Изложбата показва ролята на българските земи като важен източник на суровини през бронзовата епоха. В нея са включени представителни находки от благородни метали, като съкровищата от Вълчитрън и Бързица, предмети от злато, бронз и керамика от некропола при Дъбене, колективните находки от Янково и Здравец. Някои от експонатите са свидетелство за техническите достижения, културния обмен и търговия на далечни разстояния, представени с колективните находки от Побит камък и Могилица. В тях се включват многобройни каменни калъпи за отливане на разнообразни бронзови предмети - оръжия, скиптри, сечива, украшения.Експозицията е продължение на представената през май 2017 г. във Виена експозиция \"Първото злато. Ада тепе: най-древният златодобивен рудник в Европа\" и е посветена на българското и австрийското председателство на Съвета на Европейския съюз през 2018 г.За три месеца и половина изложбата е посетена от над 100 000 души, обясни доц. д-р Христо Попов, заместник-директор на НАИМ при БАН. \"Големият успех събуди у нас идеята да я покажем и в България. Ето защо адаптирахме първоначалните идеи и сега Ви я представяме в разширен вид. Изложбата в София ще представи близо два пъти повече експонати и нови дигитални филми и 3-D реконструкции.\"Сред суровините за производството на бронзови изделия са медните слитъци, които свидетелстват за развитата търговия в района на Средиземноморието и Европа през бронзовата епоха. Посетителите могат да видят множество предмети, изработени от бронз - сърпове и кухи брадви от Върбица и Овча Могила, сечива като шила, длета, плоски брадви, брадви с втулка и оръжия - мечове и рапири, върхове на различни типове копия, двойни брадви, свидетелстващи за контакти с егейско-микенския културен кръг и с Централна Европа.Акцент в изложбата е комплекс от находки, представящи ежедневния живот в златодобивния рудник Ада тепе и селището към него, представени от керамични съдове, кремъчни, каменни и метални сечива и инструменти, както и златна стопилка и златно мънисто, свидетелстващи за топенето и производство на златни изделия в древния рудник.Куратори на изложбата са доц. д-р Христо Попов, заместник-директор на НАИМ при БАН, доц. д-р Стефан Александров, Секция по тракийска археология, д-р Яна Димитрова, отдел Експозиции и Кръстю Чукалев, отдел Фондове, НАИМ при БАН.Основни партньори от австрийска страна са Музей за история на изкуството Виена и Институт за ориенталска и европейска археология при Австрийската академия на науките. За тази експозиция са ползвани предмети от 29 археологически и исторически музеи в страната, които предоставиха предмети от своите фондове.Това са: Експозицията има четири основни акцента - изследване на керамика, проучвания на архитектура и стратиграфия, хронология и анализи на злато и други метали. Тя ще бъде отворена за посетители от 25 октомври 2017 г. до 28 януари 2018 г.", "date": "2017.10.24", "title": "Злато, бронз и керамика от Бронзовата епоха показват в Археологическия музей"}
{"url": "https://news.bg/int-politics/iran-osazhda-na-smart-agent-na-mosad-za-ubiystva-na-ucheni.html", "text": "Иран осъди на смърт лице, признато за виновно, че е предоставило информация на Израел, довела до убийството на няколко висши ядрени учени, съобщава прокурор от Техеран, цитиран от \"Ройтерс\".\"Лицето е имало няколко срещи с (израелската разузнавателна агенция) Мосад и им е предоставило чувствителна информация за иранските военни и ядрени обекти в замяна на пари и пребиваване на Швеция\", според Абас Джафари Долатабади, цитиран в доклад на съдебната власт и новинарска агенция.В заглавието на доклада осъденото лице е описано като \"агент на Мосад\".", "date": "2017.10.24", "title": "Иран осъжда на смърт агент на Мосад за убийства на учени"}
{"url": "https://news.bg/regions/obshtina-simitli-pomaga-na-postradalite-v-katastrofata-mezhdu-vladaya-i-dragichevo.html", "text": "Кметът на община Симитли Апостол Апостолов обяви, че общината ще помогне на пострадалите при катастрофата между Владая и Драгичево, съобщава БНР. Пострадалите строителни работници и семейството на починалия им колега ще получат подкрепа от общината.В падналия в дерето микробус е пътувала строителна бригада от селото. Хората повече от две години са работили на обекти в столицата. Строителството е секторът, в който повечето от мъжете от селото работят, обясни кметът на общината.\"Имаме доста такива бригади, които пътуват всеки ден. Добри майстори, търсят ги много\", изтъкна Апостолов.Селото скърби за загубата на 53-годишния Занко Пляков, който почина в столична болница.В тежко състоянието е и Росен Чобанов, който е в реанимацията на ВМА.Семействата на ранените получават информация за състоянието на близките си от кмета Апостолов.\"Сега, преди малко ми казаха, че личната карта на това момче, което почина, Бог да го прости, не могат да я намерят. Мъчим се, с каквото може да помогнем\", обяснява Апостол Апостолов. .", "date": "2017.10.24", "title": "Община Симитли помага на пострадалите в катастрофата между Владая и Драгичево"}
{"url": "https://news.bg/politics/karakachanov-otseche-armiyata-ne-e-detska-gradina.html", "text": "\"Не приемам приказки за стачки и бунтове. Армията не е детска градина.\" Това заяви на извънреден брифинг военният министър Красимир Каракачанов след проведена среща с военни ръководител по повод . Все пак министър Каракачанов заяви и че \"никой не си е помислял подобни действия\".По думите на министъра включително и нуждата от брифинг след срещата е именно да се дадат пояснения по \"недоразумението, раздухано днес\". Той не си спести и коментара, че е убеден, че създалата се ситуация ще бъде използвана за политически спекулации.Между ръководството на Министерство на отбраната и базата в Граф Игнатиево има добър диалог, отчете още Каракачанов, въпреки че за пореден път призна, че има сериозни проблеми в авиацията ни.На първо място според Каракачанов стои проблемът с ремонта и поддръжката на наличната техника, а на второ, но успоредно място, проблемът със закупуването на нов изтребител. \"Подчертавам нов, а не стари самолети\", посочи Красимир Каракачанов.Военният министър припомни , където обясни, че очакваме от Русия да ни предостави документите за гаранцията по ремонта на двигателите за руските МиГ-ове.\"Има договор, който е сключен от предишното ръководство на МО, обясни Красимир Каракачанов и посочи, че този договор не може да се променя. \"Ние искаме договорът да се спази Не можем да рискуваме да приемаме едни двигатели без всичко по договора да е изпълнено, а след това нещо да се случи. Грижата на човешкият живот е на първо място, човекът е най-ценното нещо в армията\", посочи министърът.Каракачанов повтори и основните усилия на министерството - новите проекти за модернизация да вървят успоредно и в авиацията, и във флотата, и в сухопътните войски.Отделени за 100 млн. за заплати, допълни Каракачанов и подчерта, че те не са вдигани от 2013 година.Военният министър посочи, че е важно военните да бъдат мотивирани освен със заплати, и с нова техника. \"Правим, но заявявам човешкият живот е преди всичко\", отсече Каракачанов.Преди министър Каракачанов пред медиите излезе командирът на авиобазата в Граф Игнатиево генерал Иван Лалов, който увери, че летателният състав не прави бунт.Лалов изтъкна, че те не са имали за цел да получат подобен отзвук.\"Провеждаме тренировъчни полети, а не сме на война\", натърти ген. Лалов. В авиацията е абсолютно по правилата, ако някой летателен състав почувства, че не е в състояние да проведе задачите, да докладва и да откаже да го направи, обясни командирът.\"Иначе хората излитат и понякога не се връщат\", натърти авиаторът и отново подчерта, че бунт не е имало.", "date": "2017.10.24", "title": "Каракачанов отсече: Армията не е детска градина"}
{"url": "https://news.bg/int-politics/turtsiya-zove-gartsiya-da-ne-se-prevrashta-v-ubezhishte-za-prevratadzhii.html", "text": "Турският външен министър Мевлют Чавушоглу призова Гърция да не се превръща в \"сигурно убежище\" за превратаджии, като цитира 995 души, които са подали молба за убежище след неуспешния преврат, съобщава \"Ройтерс\".Говорейки на съвместна пресконференция с гръцкия си колега Никос Коциас, Чавушоглу коментира, че търсещите убежище трябва да бъдат преценени и да се определят тези, които са свързани с мрежата на Гюлен.\"Не бихме искали нашата съседка Гърция, с която подобряваме връзките си, да бъде сигурно убежище за гюленистите. Вярваме, че тези заявления ще бъдат оценени щателно и че предателите няма да бъде поощрявани\", коментира Чавушоглу.В отговор Коцияс коментира, че решенията относно търсещите убежище са взети от гръцката съдебна система и трябва да бъдат зачетени, дори ако \"не се харесва на някои\".Отношенията между Турция и Гърция бяха още по-напрегнати през май, след като гръцки съд реши да не екстрадира осем турски войници, които избягаха в Гърция след миналогодишния опита за преврат.Турция твърди, че мъжете, които са избягали в Гърция във военен хеликоптер са участвали в опита да свалят президента Ердоган и многократно са искали те да им бъдат екстрадирани.Гръцки съдилища са блокирали две искания за екстрадиция от Анкара. \"За съжаление, гръцките съдилища не екстрадираха (осемте войници), което ни разочарова много\", коментира Чавушоглу.Той допълва, че двама други войници, обвинени в опит за убийство на Ердоган в нощта на преврата, също са избягали в Гърция и че Турция е поискала екстрадирането им.", "date": "2017.10.24", "title": "Турция зове Гърция да не се превръща в убежище за превратаджии"}
{"url": "https://news.bg/regions/publikuvaha-doklada-za-ovos-na-am-ruse-veliko-tarnovo.html", "text": "Публикуваха доклада за Оценка на въздействието на околната среда на инвестиционно предложение за АМ \"Русе - Велико Търново\" на страницата на Агенция \"Пътна инфраструктура\", съобщиха от АПИ.Предвидени са 10 срещи в населените места, през които ще преминава трасето на автомагистралата. Те ще бъдат между 28 ноември и 1 декември 2017 г.На 28 ноември е дискусията в общините Павликени, Горна Оряховица и Велико Търново, а на 29 ноември в Полски Тръмбеш, Ценово и Бяла. На 30 ноември докладът ще бъде представен пред жителите на общините Борово, Две могили и Иваново. На 1 декември е обсъждането в община Русе.АМ \"Русе - Велико Търново\" е с приблизителна дължина 133 км. Началото на проекта е на 3 км източно от съществуващия Дунав мост при Русе, а краят е след Дебелец, по посока на път II-55.В разработените варианти на трасе са проучени възможните технически решения за изграждане на автомагистралата по нов терен извън съществуващия път I-5. Проектът е разделен на три участъка: Русе - Бяла /от 0+400 до км 40+357/, обход на гр. Бяла /от км 40+357 до км 76+200/ и Бяла - Велико Търново /от км 76+200 до км 133+500/.Припомняме, пътят Русе-Бяла е един от най-интензивните маршрути с най-много катастрофи. Един от най-тежките инциденти в този участък бе на 7 декември 2007 година. Тогава в сблъсък между  души. Преди година предишният регионален министър Лиляна Павлова обясни, че участъкът ще се изгражда на 3 или на 4 лота.Автомагистралата е сред приоритетните обекти, тъй като направлението осигурява транзитния трафик по коридор №IX и международен път Е85.АМ \"Русе - Велико Търново\" ще бъде основна връзка, свързваща втория мост над река Дунав при Русе с гр. Велико Търново, с път I-4 София - Велико Търново - Варна, път I-3 София - Плевен - Русе и бъдещия участък от АМ \"Хемус\".Докладът за ОВОС на инвестиционното предложение, заедно с всички негови приложения, а също и Докладът за оценка на степента на въздействие могат да се видят на интернет страницата на Агенция \"Пътна инфраструктура\" - www.api.bg. Те са на разположение и на хартия в администрацията на конкретната община всеки работен ден.Пълният график за срещите по дни и часове в приложения линк - http://www.api.bg/index.php/bg/obyavi/obyava-za-provezhdane-na-sreshi-za-obshestveno-obszhdane-za-obekt-am-ruse-veliko-trnovoДокладът е в секция \"Нормативна база\", подсекция \"Документи\" - http://www.api.bg/index.php/bg/normativna-baza/dokumenti/dovos-ruse-veliko-trnovo/.", "date": "2017.10.24", "title": "Публикуваха доклада за ОВОС на АМ \"Русе - Велико Търново\" "}
{"url": "https://news.bg/world/sushata-unishtozhava-hrana-dostatachna-za-izhranvaneto-na-poveche-ot-80-mln-dushi.html", "text": "Сушата унищожава храна, достатъчна за изхранването на повече от 80 млн. души годишно. Такива са заключенията в доклад на Световната банка, оповестен от \"Ройтерс\". Според данните, 81 млн. души, или колкото е населението на страна като Германия, например, остават без храна заради бедствието. Въпреки че щетите от наводненията по света са по-видими, то последствията от сушата не са по-малко опасни и засягат поколения наред. Те са хуманитарни и икономически. Очаквано като пример се дава Африка, където в селските райони с основен поминък земеделие момичетата от по-бедни семейства са подложени както на глад, така и нямат достъп до образование, принудително са омъжвани твърде млади и раждат често недоносени бебета. Така се стига до омагьосан кръг, заключава докладът. ", "date": "2017.10.24", "title": "Сушата унищожава храна, достатъчна за изхранването на повече от 80 млн. души "}
{"url": "https://news.bg/world/turska-opozitsionna-partiya-iska-predsrochni-mestni-izbori.html", "text": "Лидерът на основната турска опозиционна Републиканска народна партия  призова за предсрочни местни избори, предаде Анадолската агенция.В отговор на срещата на парламентарната си група в столицата Анкара Кемал Кълъчдароглу предложи не се чака 17 месеца до редовните избори.Неговата партия ще подкрепи в парламента конституционната промяна, необходима за провеждане на ранните местни избори.Тя ще подкрепи законопроекта за предсрочните местни избори, като добави, че квалифицирано мнозинство от 367 депутати ще го подкрепи в 550-местния парламент., каза той.Управляващата \"Партия на справедливостта и развитието\" има 316 депутати, докато Републиканска народна партия има 132, а Партията на националистическото движение - 36 депутати.Изявлението на Кълъчдароглу идва след неотдавнашните оставки на някои кметове от управляващата партия.В понеделник кметът на западния вилает Бурса обяви оставката си, докато кметът на Анкара Мелих Гьокчек обяви, че ще се оттегли в събота.Миналия месец кметът на Истанбул Кадир Топбас подаде оставка, заявявайки, че няма да спре връзките с партията си.", "date": "2017.10.24", "title": "Турска опозиционна партия иска предсрочни местни избори "}
{"url": "https://news.bg/euronews/ep-mozhe-da-nalozhi-veto-na-planovete-za-brekzit.html", "text": "Европейският парламент може да наложи вето върху плановете за 2-годишния преходен период за Брекзит, предаде \"Индипедънт\". Оказва се, че британският премиер Тереза Мей може да се сблъска с още трудности в преговорите с Брюксел. Манфред Вебер, председател на най-голямата партия ЕНП, заяви, че ще се противопостави на всякакви опити Великобритания да има същите права извън Европейския съюз, каквито е имала и като част от Общността. Той обаче не е против плана за съответния период като цяло. Вебер е един от първите по-влиятелни европейски политици коментирал открито по темата Брекзит. От Европейската комисия за момента отказват коментар, докато не бъде постигнат прогрес в преговорите. Председателят на Европейския съвет Доналд Туск коментира по-рано днес, че зависи от Великобритания да определи дали в преговорите за Брекзит ще бъде постигнато добро споразумение или изобщо няма да има сделка. Британските политици убеждаваха, че през преходния период преди \"развода\" не се очакват големи промени. Преговорите между Лондон и Брюксел вървят трудно, признават и двете страни. Остават важни въпроси за решаване като границата със Северна Ирландия и правата на гражданите от ЕС, които живеят и работят във Великобритания. ", "date": "2017.10.24", "title": "ЕП може да наложи вето на плановете за Брекзит "}
{"url": "https://news.bg/world/tsik-potvardi-rezultatite-ot-izborite-v-makedoniya.html", "text": "Централната избирателна комисия на Македония потвърди резултатите от първия тур на местните избори, предаде МИА. Официално бяха потвърдени и резултатите от общините, за които бяха подадени оплаквания. Няма да има повторен вот в нито една община. Припомняме, че на първия тур на вота от 15 октомври социалдемократите на Заев постигнаха убедителна победа.На 29 октомври ще се проведе втори тур. Той ще се проведе в 35 общини. Кампанията вече тече. Заев пое управлението на Македония през май или близо 6 месеца след изборите през декември 2016 г., с което се сложи край на двугодишна политическа криза, възникнала след скандал с подслушване по високите етажи на властта.В коалицията на Заев влизат и партии, които представляват етническите албанци. През април разгневени националисти щурмуваха парламента, след като за председател на парламента беше избран етнически албанец.По-рано Заев обяви, че страната не обмисля предсрочни парламентарни избори. ", "date": "2017.10.24", "title": "ЦИК потвърди резултатите от изборите в Македония "}
