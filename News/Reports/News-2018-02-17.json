{"url": "https://news.bg/bulgaria/lavina-ubi-zhena-v-pirin.html", "text": "Лавина уби жена в района на хижа \"Синаница\" в Пирин. Загиналата е 25-годишна. Спасителите са открили тялото й. Това съобщи директорът на Планинската спасителна служба (ПСС) при БЧК Емил Нешев, цитиран от БНТ и в. \"Сега\".Трима туристи са предприели преход в планината. Около 17 часа жената е стъпила на снежна козирка, която се отчупила и при падането си е повлякла лавина.Останалите двама участници в прехода не са пострадали. Около 18 часа на мястото са пристигнали спасители от планинската служба от Банско и Сандански.", "date": "2018.02.17", "title": "Лавина уби жена в Пирин "}
{"url": "https://news.bg/politics/bsp-vazmuteni-ot-politseyski-proverki-v-selo-brest.html", "text": "БСП разрпространи декларация до медиите, с която остро осъждат и се противопоставят на \"безпрецедентния и скандален случай за оказване на полицейски натиск върху граждани от село Брест, община Гулянци\".Според информацията предоставена от БСП, тази сутрин в дома на Пламен Давидов Тодоров е извършен обиск от униформени полицейски служители с 6 патрулни коли. Пламен Тодоров е регистриран като упълномощен представител на БСП в предстоящите частични избори за кмет на с. Брест, които са насрочени за 18 февруари.В жалба, изпратена до Районна прокуратура Никопол, БСП категорично настояват да бъдат предприети необходимите законови действия, \"за да не се допуснат полицейски произвол и натиск над избирателите в село Брест в определения за размисъл ден\".Убедени са, че \"представителите на правоохранителната и правораздавателната система в Република България са съпричастни в общата борба с пресъпността и няма да допуснат случаят от тази сутрин да се превърне в неприкрит опит за използване на брутални действия и сплашване на избирателите от Брест, както и намеса на униформени служители в изборния процес\".БСП завършват своята декларация с вярата, че с правомощията, които са им разписани от българското законодателство, органите на реда ще осигурят свободно и независимо упражняване на избирателните права на гражданите на Брест.", "date": "2018.02.17", "title": "БСП възмутени от полицейски проверки в село Брест"}
{"url": "https://news.bg/int-politics/germaniya-natiska-za-vazstanovyavane-na-spetsialnite-otnosheniya-na-es-sas-sasht.html", "text": "Германският външен министър Зигмар Габриел разкритикува остро подхода \"Америка на първо място\" на американския президент Доналд Тръмп, подчертавайки, че близките отношения на САЩ със силен Европейски съюз са толкова в интерес на Вашингтон, колкото и на Европа, съобщава \"Асошиейтед прес\".Зигмар Габриел каза пред световни лидери и висши военни на Мюнхенската конференция по сигурността, че след като САЩ вече не са единствената безспорна суперсила, разумно е да разчитат за помощ на традиционните си партньори в Европа, които споделят подобни ценности.Същевременно германският първи дипломат изтъкна, че е ясно, че европейските страни също се нуждаят от САЩ, ако искат да \"оформят бъдещето, а не просто да го понасят\".\"Нашата сила в Европа не е достатъчна за това. Нито ЕС, нито САЩ могат да го сторят сами. Трябва да разчитаме на нашите приятели и партньори\", подчерта Габриел.Европа също така трябва да работи по-добре заедно сама по себе си, посочи още той и допълни, че ЕС се нуждае както от инструменти, така и от обща стратегия за ефективно утвърждаване на интересите си в световен мащаб. Габриел отбеляза, че въпреки че Европа не може да се опира просто на военна стратегия, тя също така не може да пренебрегне военните и отбранителните разходи.\"Като единствените вегетарианци, ще имаме проблем в света на хищниците\", предупреди многозначително германският външен министър.Никоя страна в Европа не се е възползвала толкова от американската помощ, колкото Германия след Втората световна война, заяви Габриел, добавяйки, че \"ние с нетърпение научихме\" принципите на демокрацията, мултилатерализма, международното право и свободната търговия от отношенията със САЩ.\"Може би това може да обясни защо по-специално ние, германците, сме толкова разочаровани, когато погледнем през Атлантическия океан - защото вече не разпознаваме нашата Америка\", изтъкна той.Габриел призова за завръщане към по-голямо съвместно сътрудничество, заявявайки, че сега не е време за \"просто преследване на индивидуалните национални интереси\".", "date": "2018.02.17", "title": "Германия натиска за възстановяване на специалните отношения на ЕС със САЩ"}
{"url": "https://news.bg/politics/dunavskata-strategiyata-e-moshten-instrument-za-mobilizirane-na-stranite.html", "text": "\"Дунавската стратегия има съществен принос за подобряване на стабилността и сигурността в Европа чрез изградените устойчиви мрежи и партньорства\", заяви зам.-министърът на регионалното развитие и благоустройството Деница Николова, на Интерпарламентарната конференция.Според Николова, Дунавската стратегията е мощен инструмент с потенциал да мобилизира страните по-лесно да се справят с предизвикателствата по отношение на разширяването и сигурността. \"Сътрудничеството в рамките Дунавската стратегия улеснява създаването на устойчиви партньорства, обмен на ноу-хау, добри иновационни практики и мултикултурен диалог\", коментира зам.-министърът.Николова посочва, че са изведени девет стратегически проекта за над 40 милиона евро в областта на водния транспорт, транспортната инфраструктура, енергетиката, подобряване на административния капацитет, образованието, младежки инициативи и иновации. \"Те допринасят за интегриран подход при справянето с конкретни регионални проблеми, като подобрена плавателност, по-добра свързаност, предотвратяване на наводнения, замърсяване на водите, като всичко това не се ограничава от националните граници\", допълва тя. България като ротационен председател на Дунавската стратегия ще се стреми да работи за популяризиране на Стратегията и да определи съвместни решения на общите предизвикателства. \"Ще се съсредоточим върху дискусиите по отношение на културното наследство и туризма като основна тема на Седмият годишен форум на Дунавската стратегия\", коментира Николова. Зам.-министърът допълни, че \"в рамките на предвидената среща на министрите, отговорни за туризма се надяваме държавите да се обединят върху конкретен стратегически проект в сектора и да се дефинират източници на финансиране\".", "date": "2018.02.17", "title": "Дунавската стратегията е мощен инструмент за мобилизиране на страните"}
{"url": "https://news.bg/economics/mrrb-imotni-skitsi-se-izdavat-bezsrochno.html", "text": "Издадените от Агенцията по геодезия, картография и кадастър - АГКК скици на имоти, независимо от датата на издаването им, са валидни до настъпване на промени в данните за имота, за който се издават.Това става благодарение на приетите изменения в Наредбата за съдържанието, създаването и поддържането на кадастралната карта и кадастралните регистри, съгласно която правното основание за предоставяне на услугата презаверка на скица или схема отпадна.Облекчението е част от мерките, предприети от МРРБ и неговите структури в посока намаляване на административната тежест за гражданите и бизнеса и подобряване на условията за инвестиции в страната.От началото на годината само в АГКК - София-град са подадени 13 361 заявления за предоставяне на услуги. Броят на издадените скици на поземлени имоти и сгради в урбанизираната територия, от началото на годината досега, са 178 260. В неурбанизираната територия са 14 069. Издадените скици за имоти в урбанизираната част за миналата година възлизат на 1 260 713, а за неурбанизираната - 119 428 броя. Общо приетите заявления в София, за 2017-та година, са 95 831.За цялата страна от началото на година досега подадените заявления за услуги от АГКК са 68 802 броя, като само 10% от предоставяните от агенцията услуги са заявени електронно.Административен орган, лице с публични функции, обществена организация и други органи и лица, пред които се представя скицата на имот или схемата, могат да извършват безплатни онлайн проверки в кадастралната карта и кадастралните регистри относно данните за имота, чрез уеб портала за онлайн-услуги -\"КАИС\" на Агенцията по геодезия, картография и кадастър.След извършената онлайн проверка, при липса на промени в границите и данните за имота, издадената скица, независимо от датата, на която е издадена, е актуална и същата може да се използва като официален документ.За да се подобри обслужването на потребителите на кадастрални услуги, от агенцията са осигурили няколко канала за достъп и възможности за заявяване и получаване на услуги от кадастралната карта и кадастралните регистри. Това може да стане на място - на гише, в която и да е служба по геодезия, картография и кадастър в страната, независимо от местонахождението на имота; чрез куриерска или пощенска услуга до посочено от заявителя място; по електронен път - чрез отдалечен достъп до информационната система на кадастъра.Заявената по електронен път услуга може да се получи като електронен документ - по електронен път, или на хартиен носител - на гише в избрана от заявителя приемна на СГКК.С общините и ведомствата има сключени споразумения за достъп до информационната система на кадастъра за извършване на справки, заявяване и получаване на електронни скици или схеми за имоти тяхна собственост, или за имоти собственост на физически и юридически лица, които са им необходими за провежданите от дадена община или ведомство административни процедури.Сключените споразумения с общините дават възможност на гражданите и юридическите лица за достъп до услугите, предоставяни от АГКК, на общинско ниво.Чрез отдалечен достъп до информационната система на кадастъра нотариусите могат да заявяват и да получават от АГКК електронни скици и схеми, които да разпечатват на хартия, да заверяват и да използват за провежданите от тях нотариални производства. По този начин не е необходимо от страните по една нотариална сделка да се изискват скици и схеми на хартиен носител.", "date": "2018.02.17", "title": "МРРБ: Имотни скици се издават безсрочно"}
{"url": "https://news.bg/int-politics/lavrov-za-obvineniyata-na-sasht-za-ruskata-namesa-prosto-brashtolevene.html", "text": "Външният министър на Русия Сергей Лавров обяви, че повдигнатите обвинения от страна на американските власти срещу 13 руснаци и 3 руски компании, обвинени в сложен заговор за подриване на президентските избори в САЩ през 2016 г., са \"просто бръщолевене\".Запитан за обвиненията от страна на САЩ по време на Мюнхенската конференция за сигурност, Сергей Лавров отговори: \"Нямам отговор. Можете да публикувате каквото и да е, а ние виждаме тези обвинения да се умножават, твърденията се умножават.\"Той изтъкна, че американските власти също така са заявили, че никоя държава не е повлияла на резултатите от американските президентски избори.\"Докато не видим фактите, всичко останало е просто бръщолевене\", отсече Лавров.Обвинението, внесено вчера от специалния прокурор Робърт Мюлър , представлява най-подробните официални твърдения досега за незаконна руска намеса по време на предизборната кампания, в резултат на която Доналд Тръмп се настани в Белия дом.Междувременно съветникът по националната сигурност на Тръмп - Хърбърт Макмастър, заяви пред конференцията в Мюнхен, че доказателствата за намесата на Русия в американските избори са безспорни и неопровержими.Макмастър отговори на въпрос на руски делегат на конференцията, малко след като Лавров напусна същата трибуна.", "date": "2018.02.17", "title": "Лавров за обвиненията на САЩ за руската намеса: Просто бръщолевене"}
{"url": "https://news.bg/int-politics/7-postradali-pri-sblasatsi-mezhdu-politsiya-i-antifashisti-v-bolonya.html", "text": "Италианската полиция се е сблъскала със стотици антифашистки демонстранти в Болоня, които се опитва да попречат на планирана кампанията от страна на ръководителя на неофашистката \"Форца Нуова\". Според агенция ANSA шест демонстранти и един полицай са ранени.Полицията е използвала сълзотворен газ, водни оръдия и палки срещу демонстрантите, които се опитали да пробият кордона и да стигнат до площада, където бе насрочена крайно дясна кампания в традиционно левия град Болоня.Лидерът на \"Форца Нуова\", Роберто Фиоре използвайки лозунга \"Италия за италианците\", е говорил пред група поддръжници, описани от ANSA като няколко десетки. Протестите, организирани от синдикати и социални активисти, са на фона на страхове от възобновяване на неофашистки настроения преди националните избори в Италия на 4 март.Берсани, бивш министър в правителството, който е кандидат на малка ляво партия, също е сред демонстрантите заедно с други леви политици.\"Вече много пъти сме виждали как да реагираме на фашисти и терористични явления. Ние винаги сме правили това, като излизаме по улиците и сме там заедно. Това продължава да е начина\", коментира Берсани.", "date": "2018.02.17", "title": "7 пострадали при сблъсъци между полиция и антифашисти в Болоня "}
{"url": "https://news.bg/politics/za-protsaftyavasht-biznes-e-nuzhna-borba-s-koruptsiyata-iztakna-radev-v-makedoniya.html", "text": "Българският президент Румен Радев и македонският му колега Георге Иванов разговаряха с представители на стопанските камари на двете държави. По-късно през деня българският държавен глава се срещна с председателя на Събранието на Република Македония Талат Джафери.\"Много е важно да развиваме сътрудничеството си в дългосрочни и перспективни производства. Отвореността към чуждестранни инвестиции и навлизането на повече нови предприятия на пазара спомагат и за създаването на по-добър модел на функциониране на цялото общество\", заяви държавният глава и добави, че процъфтяващият честен бизнес налага нови стандарти за по-строга борба с корупцията.Бизнесът в България и Република Македония трябва да има ясно определени обща визия и стратегия, за да растат стокообменът и благосъстоянието на гражданите от двете страни на границата, коментира българският президент.\"Много се радвам, че имаме вече политическо доверие на най-високо ниво. Това е предпоставка за бъдещите успехи на нашите предприемачи\", каза президентът по време на форума.Подписан е Меморандум за сътрудничество между Македоно-българската стопанска камара и Българо-македонската търговска палата. Представителите на бизнес организациите, придружаващи държавния глава, договориха с македонските си колеги подписването на Меморандум за разбирателство между Агенцията за насърчаване на малките и средни предприятия и Инвест Македония.Като неизменни предпоставки за икономически растеж и ръст на чуждестранните инвестиции на България и Република Македония президентът Радев определи сигурността във вътрешен и външен план, добросъседските отношения в региона и волята за инвестиране на усилия във високи технологии и иновации.На срещата с бизнеса Румен Радев изрази и готовността на България да обмени своя опит в усвояването на европейски фондове със Скопие и увери, че страната ни ще подкрепя проектите за инфраструктурна, дигитална и транспортна свързаност, която да улесни икономическата дейност от двете страни на границата.", "date": "2018.02.17", "title": "За процъфтяващ бизнес е нужна борба с корупцията, изтъкна Радев в Македония"}
{"url": "https://news.bg/politics/otbranata-na-evropa-e-na-dneven-red-v-es.html", "text": "Засилване на сътрудничеството между ЕС и НАТО и по-нататъшното развитие на отбранителните способности на ЕС, кибер защита и старегическите комуникации обсъдиха участниците в Интерпарламентарната конференция за Общата външна политика за сигурност и Общата политика за сигурност и отбрана в София.Директорът на дирекция \"Управление и планиране при кризи\" на Европейската служба за външна дейност Габор Иклоди заяви, че по-голямата интеграция по въпросите на отбраната и подобряването на сътрудничеството ще помогнат да се засили европейската отбранителна способност. По думите на Габор Иклоди днес политическото внимание отново е насочено към отбраната и тя е напред в дневния ред на Европа.Председателят на Комисията по отбрана на Народното събрание ген. Константин Попов отбеляза, че продължава работата по Европейския фонд за отбрана и приемането на регламента за Европейската програма за развитие на отбранителна индустрия (EDIDP), които ще създадат възможност на всички държави- членки да участват в различни проекти, посочи ген. Попов. Той допълни, че трябва да бъдат създадени стимули за участие на малки и средни предприятия.Заместник-ръководителят на Европейския център за политическа стратегия и бивш министър на отбраната на Румъния Михнеа Моток припомни тезата на председателя на Европейската комисия Жан-Клод Юнкер, че европейската отбрана и защита трябва да влезе в политическия дневен ред на ЕС. Необходимо е да се проучи дефицитът в европейските отбранителни способности и да се помисли по какъв начин да бъде избегнат, смята Моток. Кибер и хибридната заплаха засягат всички страни в и извън ЕС, никой частен или публичен сектор не е защитен от тях, добави той.Бившият министър на отбраната на България и бивш посланик на страната в НАТО Бойко Ноев отбеляза, че ЕС трябва да задълбочи стратегическото партньорство и сътрудничество с НАТО, трябва да се дадат нови възможности на операциите на НАТО в Европа и трябва да се разшири сътрудничеството не само с НАТО, но и със САЩ, Обединеното кралство, Турция и някои други държави.Убеден съм, че имаме нужда от \"член 5-ти\" на ЕС, да, в нашия договор има подобен член, но той трябва да бъде обогатен и към него да бъде добавена такава формулировка, която да включва социалните проблеми и икономическия живот, посочи Бойко Ноев. Трябва да бъдем по-решителни, когато обещаваме помощ в областта на сигурността, добави той.Бившият министър на отбраната проф. Тодор Тагарев посочи, че стремежът към по-силна и повече европейска отбрана изисква обществена подкрепа и тя трябва да бъде устойчива Европейският парламент може да приеме политики и да насърчава балансиран и по-равнопоставен принос на всяка държава-членка.Той посочи, че от европейските сили се иска да играят все по-разширени роли - да пазят от терористични операции, да охраняват границите, при масови безредици, за осигуряване на кибер защита на критични елементи от инфраструктурата, осигуряване на стратегически комуникации. Според него непрекъснато разчитане на военните за изпълнение на тези роли може да има негативен ефект върху правоохранителните органи, както и върху други единици.Президентът на Атлантическия клуб в България и външен министър на страната в периода 2001-2005 г. Соломон Паси обобщи дискусия от работен семинар \"Отношенията между ЕС и Китай\". Необходимо е да се задълбочи сътрудничеството между ЕС и Китай по много въпроси, е било отбелязано по време на обсъждането. Участниците в семинара са се обединили около становището, че е необходимо ЕС да вложи усилие за организиране и участие в създаването на съвет Китай - ЕС.\"С приемането на заключителния документ на Интерпарламентарната конференция за Общата външна политика и политика за сигурност и Общата политика за сигурност и отбрана отправяме ясно послание като парламентаристи, че постигането на общ подход в областта на външната политика и гарантирането на сигурността на Съюза е възможно\", заяви председателят на Комисията по външна политика Джема Грозданова.В приетия с консенсус заключителен документ ръководителите на парламентарните делегации на комисиите по външни работи и по отбрана на държавите-членки на ЕС и Комисията по външни работи на ЕП се обединяват около разбирането, че ЕС следва да поеме повече отговорност на международната сцена, да говори с един глас и да мобилизира ресурси в изпълнение на стратегическите си приоритети.", "date": "2018.02.17", "title": "Отбраната на Европа е на дневен ред в ЕС"}
{"url": "https://news.bg/int-politics/merkel-iska-napredak-v-sistemata-na-es-za-predostavyane-na-ubezhishte.html", "text": "Германският канцлер Ангела Меркел иска Европейският съюз да постигне напредък по отношение на обща система за предоставяне на убежище, като предупреди, че държавите-членки, които очакват финансова подкрепа от страна на блока, трябва да покажат солидарност и по отношение на мигрантите, съобщава АП.Меркел коментира, че въпросът е един от нейните приоритети и се надява, че това ще е възможно до юни.Германия е приютила над 1 милион души, търсещи убежище от войни и преследване през последните години, оказвайки силен натиск върху бюджета на страната, което подпомага антимигрантски настроения.Докато някои други европейски държави, като Швеция, Гърция и Италия, също носят тежък товар на миграцията, няколко държави от ЕС отказват да приемат голям брой мигранти.", "date": "2018.02.17", "title": "Меркел иска напредък в системата на ЕС за предоставяне на убежище"}
{"url": "https://news.bg/society/pod-mototo-badeshtoto-ni-prinadlezhi-premina-lukovmarsh.html", "text": "С патриотична музика и призив към участниците и присъстващите да няма знаци, символи и скандирания, забранени от българското законодателство, започна факелното шествие Луковмарш от площад \"Света Неделя\". Събитието е под засилен полицейски контрол и към момента шестващите наброяват около 150 души. \"С Луков марш ние се опитваме да демонстрираме и да покажем, че няма да оставим да ни отнемат бъдещето в България, именно затова и мотото на факелното шествие е \"Бъдещото ни принадлежи\", заяви един от организаторите на шествието – Звездомир Андонов. Той допълни, че \"нашата Европа се бори против комунизъм и капитализъм\".На инстицуионално ниво Луковмарш няма подкрепата на парламента и Столична община. Инициатор на събитието е Пламен Димитров, ръководител на БНС по информация от официалния сайт на организацията.Хората на шествието са облечени предимно в черно и носят лозунги \"Народе, сега или никога\", \"Западните покрайнини, Босилеград\". Много венци, български знамена, както и бяло-зелени, черно-червени и синьо-бели-червени знамена носят шестващите.Към момента няма скандирания и обиди. Един от най-големите транспаранти е на ген. Христо Луков с надпис \"Заедно за Европа\".Луковмарш се очаква да премине през площад \"Света Неделя\", бул. \"Мария Луиза\", бул. \"Княз Александър Дондуков\", бул. \"Цар Освободител\", ул. \"Георги С. Раковски\", бул. \"Васил Левски\", ул. \"Тракия\" 1, където е бил домът на ген. Луков.Според Андонов \"няма сила на света, която да ни забрани да почитаме един герой, воин и държавник, какъвто безспорно е генерал Луков.\" По думите му, движението БНС се бори за оцеляването на българския народ.Припомняме, по-рано днес се проведе протестно шествие срещу Луковмарш под надслов \"Без нацисти по улиците ни!\" се проведе в София. Протестът е организиран от движението \"Антифашистко действие - София\".Шествието започна в градинката между Банята и Джамията, пред Музея за история на София. Участниците заявяват, че са против пропагандирането на неонацистки идеи.Пред News.bg, Надежда Иванова, участник в шествието, сподели, че както вчера, така и днес не е имало опити за провокации. Минувачи са ръкопляскали, искали са флайери с информация за събитието, изразявали са подкрепа. На въпрос какво е за нея ген. Луков, тя го определи като герой, помогнал на българите от Кюстендил срещу сръбските войски и избран за министър на войната.Събитието завърши спокойно по план без данни за сблъсъци и други проблеми. ", "date": "2018.02.17", "title": "Под мотото \"Бъдещото ни принадлежи\" премина Луковмарш"}
{"url": "https://news.bg/crime/chetirima-bezhantsi-i-shofyor-zadarzha-pri-spetsaktsiya-v-plovdiv-politsiyata.html", "text": "Четирима бежанци без документи и таксиметров шофьор са били задържани в петък при мащабна спецакция на полицията край Пловдив. Колата е била спряна за проверка на магистрала \"Тракия\" и така са открити нелегалните мигранти. Това съобщи директорът на областната дирекция на МВР старши комисар Атанас Илков, също взел участие в акцията, цитиран от \"24 Часа\".Петимата са били отведени за разпит и са в ареста за 24 часа. Таксиджията обяснил, че е качил представящите се за сирийци мигранти в района на Харманли. Те му обяснили, че са от бежанския лагер и трябвало да видят свои близки.Образувано е досъдебно производство. ", "date": "2018.02.17", "title": "Четирима бежанци и шофьор задържа при спецакция в Пловдив полицията"}
{"url": "https://news.bg/politics/radev-posreshtnat-toplo-v-bigorskiya-manastir.html", "text": "Това каза президентът Румен Радев по време на днешното си посещение в Бигорския манастир в Македония, съобщиха от президентската пресслужба. То бе част от визитата му в съседката. Той бе посрещнат от игумен Партений, който даде висока оценка на това посещение. Радев бе придружаван от Пловдивския митрополит Николай и Старозагорския митрополит Кристиян.Президентът благодари за топлото посрещане и увери, че ще работи за духовното единство на хората от двете страни на границата. Това е първото посещение на чуждестранен държавен глава посещава Бигорския манастир \"Свети Йоан Предтеча\" от създаването на манастира преди хиляда години.", "date": "2018.02.17", "title": "Радев посрещнат топло в Бигорския манастир "}
{"url": "https://news.bg/disasters/13-zaginali-pri-katastrofa-na-voenen-helikopter-v-meksiko.html", "text": "Най-малко 13 души са загинали, след като военен хеликоптер се разби в Мексико, предаде BBC. Според различни източници, броят на жертвите варира между 13 и 17 души. Сред намиращите се на борда е бил и вътрешният министър на страната, който е невредим. Той пътувал към засегнатия от силното земетресение щат Оахака. Припоммяме, че земетресение с магнитуд 7,2 разтърси южните и централните части на Мексико.Епицентърът е бил близо до тихоокеанското крайбрежие, на 148 километра югозападно от град Оахака в южния щат Оахака.Усетен е и в столицата. За момента няма данни за загинали при труса. ", "date": "2018.02.17", "title": "13 загинали при катастрофа на военен хеликоптер в Мексико "}
{"url": "https://news.bg/crime/katastrofa-v-blagoevgrad-prati-koloezdach-v-bolnitsata.html", "text": "Колоездач е бил блъснат около 19 часа тази вечер в Благоевград, предаде БГНЕС.Мъжът е бил ударен от джип. Инцидентът е станал на пешеходна пътека на бул. \"Джеймс Баучер\". Пострадалият е транспортиран до Спешно-приемно отделение на МБАЛ. Получил е травма на главата от падането. Състоянието му се изяснява.Местопроизшествието е отцепено от полицията.", "date": "2018.02.17", "title": "Катастрофа в Благоевград прати колоездач в болницата "}
{"url": "https://news.bg/world/chetirima-izraelski-voenni-raneni-pri-napadenie-do-gaza.html", "text": "Най-малко четирима израелски военни са били ранени при експлозия в близост до границата с Газа, предаде \"Ройтерс\".Двама от тях са в тежко състояние. От армията са потвърдили за атаката. Нападението е било извършено на южната граница. Все още никой не е поел отговорност. Припомня се обаче, че Газа е под контрола на радикалното палестинско движение Хамас. Газа възобнови обстрела по Израел, след като президентът на САЩ Доналд Тръмп призна Йерусалим за столица на Израел. ", "date": "2018.02.17", "title": "Четирима израелски военни ранени при нападение до Газа "}
{"url": "https://news.bg/comments/nevazpitaniyat-prezident.html", "text": "Не свикна с бон тона на политическата коректност президентът Радев. Ако във военното училище не са му обяснили, че за първия милион не се пита, то би трябвало да е чувал, че в дома на обесения за въже и пред Борисов за Пеевски не се говори. На всичкото отгоре държавният глава отправи въпроси към премиера не за първия милион, който се губи в дълбините на смутните времена, а за далеч по-скорошни случки. Невъзпитано.И първият министър се обиди. Реакцията му бе - \"Бият Паниковски!\" На въпросите отговори с контравъпроси. Все едно че става дума не за законно (до къде ли?) избран народен представител от легитимна политическа сила, а за зелено чудовище, което яде деца на закуска. Което автоматично навежда на мисълта, че срещите Борисов - Пеевски, за които доста хора знаят, но още повече си траят, не ще да са обикновена раздумка на турско кафе. \"Абсолютно ми е чиста съвестта!\", избухна премиерът, макар че за съвестта му въобще не ставаше дума. Тя поначало не е категория, с която борави юриспруденцията.Всъщност президентът също се бе ядосал на свързването на името на човек от неговия екип с въпросното едро лице. И напомни за коледния подарък на Човека от сараите за Борисов и неговата партия в навечерието на вота на недоверие. И за колаборационното гласуване на управляващите и ДПС по закона за КТБ. Това не бе много разумно, защото като по-опитен играч лидерът на ГЕРБ не пропусна веднага да контрира, че и БСП не е била подминавана от \"подаръци\", давани или разпореждани от същата щедра ръка.Няма да се спираме върху репликите, отнасящите до външната политика. Борисов напоследък се изживява по-скоро като генерален секретар на ООН, отколкото като премиер и се опитва да огрее отвсякъде международното положение. Но ако Радев не бе реагирал на принципното нарушаване на протокола и поканата на Ердоган през главата му - нямаше да стои добре.Препоръката към Борисов да прочете т.нар. Истанбулска конвенция на английски или френски си бе просто нетактична заядица. Като знае, че работата с езиците е малко нещо \"конграчулейшънс\", можеше да прояви деликатност. И без това министър-председателят вече изтанцува обичайното \"една - напред, две - назад\".Всъщност Б.Б. вместо да се сърди, можеше благодарно да стисне ръката на съседа си през бул. Дондуков\". Президентът изигра своята политическа карта сравнително добре. Сатанизираният Пеевски и ДПС са изключително необходими в определени моменти. Като чадър - докато не завали пороен дъжд ги забравяме в ъгъла, но при първите капки се сещаме. Дали ще сочим с пръст опонента, че има някакви по-особени сношения с невидимия в парламента депутат, дали ще разчитаме на гласовете на Движението за прокарването на едно-друго в пленарна зала, дали ще въртим пазарлък с тях преди избори или ще ги търсим после - все стават. Какви са дългосрочните виждания на Радев за развитието на този псевдоскандал - трудно е да се каже.Но за Борисов това е добре дошло. Ще се говори за \"генералски дуел\" президент-премиер, а не за безобразното поведение на вицето Симеонов, за \"войната между институциите\", а на за все по-отчетливо скърцащите колела на коалиционната каруца, за това кой с кого къде и защо се среща по тъмна доба, а не за безобразията, които се легитимират от Неговите депутати. А пък колко назад в новинарския поток (а оттук - в общественото внимание) ще отидат проблемите в здравеопазването, образованието, екологията, увеличените депутатски възнаграждения. А нулевия ход по разкриването на знакови престъпления. И когато над всичко това се възправи снажната фигура на Пеевски - конспирацията ще е по-харчена и от турски сериал.Всъщност в цялата история той пак се оказа целия в бяло. В станалия напоследък типичен за него епистоларен жанр се обърна към първите мъже в държавата да се държат като големи момчета и да се разбират за самолетчетата и танковете си без да го намесват. Нито Иво Христов бил виждал, нито с Борисов си бил имал работа. Е, не стигна до наглостта на премиера да отсече - \"Абсолютно ми е чиста съвестта!\", но смисълът се отгатва.И е прав. Всички обвинения към едрия бизнесмен-депутат досега са от категорията \"носи се слух, че се говори\". Единственото безспорно е, че Пеевски е недосегаем. Не защото притежава кой знае какъв интелект. Просто никой не му изнася да се разрови в неговия бизнес, в политическите обвързаности на представители на разнолики партийни формации с него, в произхода на капиталите му. Това, естествено, не става с хвърляне на остри, но безответни въпроси през медиите (защото и той си има медии със силни метателни способности), а чрез събиране на годни доказателства, които да залегнат в обвинителен акт. Колкото до това, че Пеевски си има малко вестници и телевизори - не това е болката на държавата. Това, че си има прокуратура е по-неприятното. Защото докато той държи контрола над държавното обвинение, шансовете да бъде хванат в крачка за каквото и да било - дори за пресичане на червено - са нищожни. А управляващото мнозинство му осигурява друг тип комфорт, където милионите стават толкова, че чак ти е съвестно да питаш за първия.В своето надзаконие Пеевски надмина дори своя политически кръстник, почетния хидроинженер на философските науки. Някога, в битността му на избраник на народа, на Доган му режеха от надницата заради системно неявяване на работа. Голямото момче на ДПС днес редовно си получава депутатското възнаграждение и на никой през ум не му минава да му напомни, че който не работи - няма да яде. Не че от заплата зависи черния му къшей хляб.Пеевски отдавна вече не е човек, конкретно лице, одушевен предмет. Той е олицетворение на онова, което менторът му нарича \"обръчи от фирми\" и \"разпределяне на порции\". И на пръв поглед всеки се опитва да се дистанцира от него. Но не толкова, че да не може да стисне пухкавата му ръчичка. Особено когато тя поднася порция.Борисов се ядоса, но това, че му се посочват с пръст някои негови забежки \"у лèво\", едва ли го е огорчило много. През годините ту от американските служби, ту от архивите на родните изскачаха доклади, досиета, информации за тъмното му минало. \"А вие да не сте по-чисти?\" при него се превърна в рефлекс като при кучето на Павлов. Той никога не отговаря конкретно на обвиненията - нито \"да\", нито \"не\". Атаката е най-добрата отбрана. Така ще се случи и сега. В по-съкратен вариант: след като построи магистралите в България, сега присъединителят на Западните Балкани е забързан да гради аутобаните из близки и далечни покрайнини. Въпросът е - колко дълготърпелив и този ще се окаже плебсът?", "date": "2018.02.17", "title": "Невъзпитаният президент"}
{"url": "https://news.bg/bulgaria/den-za-razmisal-predi-mestnite-izbori-v-gradeshnitsa.html", "text": "Днес в село Градешница е ден за размисъл. За неделя са насрочени извънредни частични местни  избори, съобщи \"Монитор\".На тях се явяват петима души. До вота се стигна, след като през ноември миналата година каращия трети мандат Магдалин Сълков стана управител на Градешкия манастир и освободи поста кмет.Победителят ще изкара мандат само от година и половина до редовните местни избори.Право да участват във вота имат 380 души. ", "date": "2018.02.17", "title": "Ден за размисъл преди местните избори в Градешница "}
{"url": "https://news.bg/world/jordaniya-sprya-nelegalen-trafik-na-orazhie-za-siriya.html", "text": "Йордания осуети нелегален трафик на оръжие и дрога за Сирия. Армията е успяла да сложи ръка на пратките, за които е използван неработещ петролопровод. Това се казва в съобщение на военните, цитирано от арабски медии. Те са ударили по този начин терористична група. Установено е, че сграда, намираща се по границата, е била използвана за получаването и предаването на изпратеното. Наредено е разрушаване на тунелите. ", "date": "2018.02.17", "title": "Йордания спря нелегален трафик на оръжие за Сирия "}
{"url": "https://news.bg/bulgaria/neno-dimov-protestite-za-pirin-sa-politicheski.html", "text": "\"\", зави министърът на околната среда и водите Нено Димов. Той направи това изявление в предаването \"Офанзива\" по \"Канал 3\".Припомняме, че недоволни от взетото решение за промяна в плана на Пирин еколози организираха серия от протести в цялата страна. На тях бяха повдигнати искания за оставка и на екоминистъра. Държавата увери, че освен втори лифт, друго на мястото няма да се строи. Димов заяви също така, че Витоша е изключително важна и трябва да бъде върната на София и на софиянци.\"Няма война между президента и премиера. Понякога политическият речник е по-агресивен. Румен Радев и Бойко Борисов ще намерят начин да продължат действията си в институционален синхрон.\", каза още министърът. По думите му, няма напрежение и между министъра на туризма Николина Ангелкова и вицепремиера Валери Симеонов. ", "date": "2018.02.17", "title": "Нено Димов: Протестите за Пирин са политически "}
{"url": "https://news.bg/world/rano-e-da-se-govori-za-promyana-v-pozitsiyata-za-yadrenata-programa-na-kndr.html", "text": "САЩ и Южна Корея сa единодушни, че въпреки оптимизма от контактите покрай Олимпийските игри, е твърде рано да се преговаря със Северна Корея за на ядрената програма на страната, предаде New York Post.Южнокорейският президент Мун Дже-ин заяви, че на този етап не е готов за среща на високо равнище със севернокорейския диктатор Ким чен Ун.\", заяви той в Пьончан.Севернокорейците предложиха срещата на върха между двамата лидери в Пхенян.Мун Дже-ин изрази надежда, че разговорите между двете Кореи ще накарат Север да говори с САЩ за елиминиране на ядрените оръжия от Корейския полуостров.\"Общият консенсус относно необходимостта от диалог между САЩ и Северна Корея постепенно се увеличава\", каза Мун.Държавният секретар на САЩ Рекс Тилърсън заяви, че се надява санкциите да доведат до диалог със Северна Корея. Той счита, че тези мерки са дали вече значителен резултат. В същото време е съгласен с южнокорейския президент, че е рано за разговор на високо равнище. ", "date": "2018.02.17", "title": "Рано е да се говори за промяна в позицията за ядрената програма на КНДР"}
{"url": "https://news.bg/regions/preobarnat-tir-zatrudnyava-dvizhenieto-po-am-hemus-do-gara-yana.html", "text": "Движението по АМ \"Хемус\" в района на гара Яна е затруднено и в двете посоки поради катастрофа.ТИР се е преобърнал в средата на платното и е блокирал двете скоростни ленти. Няма пострадали хора. В момента движението се регулира от пътни полицаи и се осъществява в аварийните ленти.Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".Трафикът на автомобили до 12 тона се отклонява по обходен маршрут по път I-1 Долни Богров - Горни Богров - пътен възел \"Яна\". Водачите на товарни автомобили над 12 тона е необходимо да изчакат на място.", "date": "2018.02.17", "title": "Преобърнат ТИР затруднява движението по АМ \"Хемус\" до гара Яна"}
{"url": "https://news.bg/int-politics/poroshenko-nastoya-nato-i-es-da-priemat-ukrayna-vapreki-rusiya.html", "text": "Президентът на Украйна Петро Порошенко призова НАТО и Европейския съюз да предложат на страната му перспектива за членство, въпреки че Русия се противопоставя, съобщават световните осведомителни агенции.Пред Конференцията по сигурността в Мюнхен Порошенко определи страната си като \"щит и меч\" за Европа и настоя, че членството ѝ в ЕС и в НАТО ще доведе до повече ползи за европейската сигурност.По думите на украинския държавен глава, разширяването на ЕС и на НАТО на изток може също така да бъде и подходящата реакция на руския \"дневен ред на лъжи, насилие и нарушаване на човешките права и на върховенството на закона и демокрацията\".Порошенко изтъкна, че единственото послание към Москва днес трябва да бъде това, че цената, която тя трябва да плати заради своята агресия, ще продължи да се увеличава, докато руските войски не се изтеглят от Донбас и Крим.Той също така обвини Русия, че се опитва да \"унищожи демокрацията\" и настоя, че руското знаме \"не трябва да се развява никъде\", докато Русия продължава да подбужда световна хибридна война, а \"руските куршуми са насочени към нашите символи\".", "date": "2018.02.17", "title": "Порошенко настоя НАТО и ЕС да приемат Украйна въпреки Русия"}
{"url": "https://news.bg/politics/sds-skastri-bsp-che-reabilitira-represiite-na-bkp-sled-9-septemvri.html", "text": "От Съюза на демократичните сили (СДС) остро осъждат зачестилите опити от страна на БСП да реабилитира политическото насилие, прилагано от българските комунисти при установяване на тоталитарно управление по сталински образец в периода 1944-1989 г.Тези репресии трябва да бъдат осъдени и да останат в историята като поука за идните поколения, настояват в специална декларация от СДС.Синята партия не приема жестоката саморазправа с политическите опоненти от т. нар. Народен съд през 1945 година, да бъде определяна като \"едно необходимо и неизбежно военно правосъдие\".\"Вече три десетилетия подминаваме с презрение нежеланието на днешните социалисти да признаят, че са потомци на палачите след преврата от 9 септември 1944 г.\", изтъкват \"сините\" и допълват, че \"преглъщаме липсата на елементарно човешко състрадание към десетки хиляди жертви на политическия терор, прилаган от тяхната партия срещу българския народ\".\"Цялото лицемерие за реформираната БКП, уж превърнала се в БСП, лъсна с пълна сила! Потресаваща е лекотата, с която червената партия търси оправдание на кървавия Народен съд, като част от \"трибунали за съдене на виновниците за въвличане на държавите на страната на Хитлер\", се подчертава още в декларацията на СДС. СДС настоява ръководството на БСП да опресни паметта си за текстовете на приетия на 5 май 2000 г. закон, с който комунистическият режим у нас е обявен за престъпен.Припомня се, че в чл. 1 на Закона за обявяване на комунистическия режим в България за престъпен се казва, че управлението на БКП, дошла на власт с помощта на външна сила, обявила война на България, довежда страната до национална катастрофа.В чл. 2 се изброяват десет обвинения към ръководствата на БКП и шест срещу целия режим. Според различните точки БКП е отговорна за \"унищожаване на традиционните ценности на европейската цивилизация\" и \"моралния и икономическия упадък на държавата\" до нарушаване на човешките права и свободи по редица начини и подчиняване интересите на страната на чужда държава-СССР \"до степен на практическа загуба на държавен суверенитет\".Чл. 3 обявява БКП за престъпна организация въз основа на обвиненията от член втори, а чл. 4 обявява всички действия, извършени с цел съпротива и отхвърляне на режима, за \"справедливи, морално оправдани и достойни за почит\".", "date": "2018.02.17", "title": "СДС скастри БСП, че реабилитира репресиите на БКП след 9 септември"}
{"url": "https://news.bg/regions/tarsete-alternativni-marshruti-na-dunav-most-2-zaradi-protest.html", "text": "Заради протести на граждани във Видин, които ще блокират главен път Е-79 (София - Видин) на входа на града, е възможно е да се образуват колони от изчакващи автомобили, пътуващи за ГКПП-Видин \"Дунав мост-2\", предупреждават от МВР.За да не се стига до задръствания и струпване на автомобили, от МВР препоръчват на водачите, пътуващи към границата, своевременно да се насочват към алтернативни ГКПП.За четвърта поредна събота хора от Северозапада излизат на протест. Исканията им остават непроменени - да се изгради магистрала между Видин и София и тунел под прохода Петрохан.Мирни шествия ще има също преди село Бързия и на път Е-79 край Монтана. Протестите не са политически, уверяват организаторите и призовават кметове на населени места и народни представители от Северозапада да се включат в тях.На протеста във Видин е поканен и министърът на регионалното развитие Николай Нанков.Протестиращите коментират, че върху тях се оказва натиск. Твърдят, че номерата на колите се записват, а участниците в мирните шествия биват снимани. На голяма част от тях вече са и съставени актове. ", "date": "2018.02.17", "title": "Търсете алтернативни маршрути на Дунав мост 2 заради протест"}
{"url": "https://news.bg/int-economics/sasht-gi-chaka-tezhka-fiskalna-kriza-zaradi-deystviyata-na-tramp.html", "text": "Американският финансист Якоб Киркегаард предупреди в интервю за БНР, че САЩ ще изпаднат във фискална криза.Експертът от института \"Питърсън\" във Вашингтон подчерта, че намаляването на данъците и прекомерните бюджетни разходи ще доведат до това всяка година дефицитът и дългът да се увеличават поне с 1 трлн. долара.\"Няма съмнение, че ще видим доста голямо ускоряване на американската икономика. Можем да видим растеж от 4-5 процента през първото полугодие на 2018 година. Това естествено ще доведе до увеличаване на данъчните приходи - например с около 500 млрд. долара\", посочи Киркегаард.Той обаче изтъкна, че ако се направи сметка, с цената на намалението на данъците, която е около два трилиона, ще се види, че в крайна сметка САЩ ще имат дефицит в размер на 1,5 трлн. долара.", "date": "2018.02.17", "title": "САЩ ги чака тежка фискална криза заради действията на Тръмп"}
{"url": "https://news.bg/health/uslozhneniyata-sled-gripa-prepalniha-bolnitsite.html", "text": "Вътрешното отделение на болницата в Благоевград е препълнено с хора с усложнения след грипа, съобщава Нова телевизия.Болни се настаняват и в други отделения, а медицински сестри се командироват там, за да получат пациентите нужните грижи.\"Последната седмица е много натоварена. Има много случаи на пневмонии. След преминаването на пика на грипната епидемия, сега може да се каже, че се появи пикът на усложненията след грипа\", обясни лекар от болницата.В болницата в Благоевград има дефицит на медицински сестри и затова е потърсена помощ от ръководството на болницата. Има командировани сестри заради натоварения график и невъзможността една жена да обслужи повече от 40 болни.", "date": "2018.02.17", "title": "Усложненията след грипа препълниха болниците"}
{"url": "https://news.bg/politics/svetovniyat-evreyski-kongres-blagodari-na-gerb-za-pozitsiyata-im-sreshtu-lukovmarsh.html", "text": "Изпълнителният директор на Световния еврейски конгрес Робърт Сингер благодари на ГЕРБ за позицията им срещу Луковмарш.\"От името на Световния еврейски конгрес и нашия председател Роналд Лаудер, бих желал да изразя нашата сърдечна признателност силната ви позиция срещу Луковмарш\", се казва в писмо на Сингер до Цветан Цветанов.\"За нас означава много, че правите всичко по силите си, за да запазите прекрасните традиции на България и да предотвратите този очевиден опит да се опетни доброто име на България. Аз и колегите ми с радост ще положим усилия, за да засилим още повече непоклатимата връзка на приятелство, която свързва нашите два народа\", пише още в писмото.Началният час на Луковмарш е 17:30 часа днес, като сборното място е пл. \"Независимост\" пред бившия партиен дом.", "date": "2018.02.17", "title": "Световният еврейски конгрес благодари на ГЕРБ за позицията им срещу Луковмарш"}
{"url": "https://news.bg/int-politics/lavrov-zashtiti-tramp-ot-demokratite-samo-mu-troveli-zhivota.html", "text": "Външният министър на Русия Сергей Лавров обяви в интервю за \"Евронюз\", че Демократическата партия в САЩ все още не може да приеме, че са загубили президентските избори през 2016 г. от Доналд Тръмп и сега неуспешно се опитват да причинят проблеми на американския президент.\"Ясно е, че демократите не могат да се примирят с поражението, което ги изненада напълно, като сега се опитват да отровят живота на президента Тръмп и на цялата Републиканска партия\", коментира Лавров.\"Те не успяват да го сторят до степента, в която биха искали\", добави той и настоя, че Тръмп имал \"истинско намерение\" да изпълни предизборните си обещания.Тръмп постоянно обвинява демократите в саботиране на опитите на републиканците за приемане на реформи по въпроси като имиграцията и здравеопазването.", "date": "2018.02.17", "title": "Лавров защити Тръмп от демократите, само му тровели живота"}
{"url": "https://news.bg/regions/v-perushtitsa-se-razbuntuvaha-sreshtu-pochti-dvoyno-skachane-na-taksa-smet.html", "text": "Жители на Перущица излязоха на протест срещу вдигането на такса \"смет\" с цели 86 процента.Мотивът на общината е, че сметищата и боклукът нарастват и имат задължения към фирми, наети да чистят сметищата.Таксата не е вдигана три години.Собствениците на имоти вече са получили известия с новите сметки, като те смятат, че са непосилни за тях. Според хората поскъпването е неоснователно, защото не е направено публично обсъждане, а услугата е некачаствена.От общината обясниха, че няколко години е опитвано данъците да бъдат увеличавани плавно, но мнозинството в общинския съвет е отхвърлило тази идея. Увеличението се наложило заради отчисленията, които се плащат към депото в Община Цалапица, където се извозва сметта. От 20 лева такса на тон, сега тя е 65 лева.Хората ще атакуват решението в Административния съвет с настояване то да бъде отменено.", "date": "2018.02.17", "title": "В Перущица се разбунтуваха срещу почти двойно скачане на такса \"смет\""}
{"url": "https://news.bg/regions/vlastta-obeshta-do-kraya-na-2020-a-golyama-chast-ot-patya-vidin-botevgrad-da-e-gotov.html", "text": "До края на 2020 г. ще бъде изградена съществена част от магистралния път между Видин и Ботевград, обещават от Агенция \"Пътна инфраструктура\" (АПИ).Строителството ще започне от най-сложните участъци Мездра - Ботевград и Видин - Ружинци.През март АПИ ще стартира обществената поръчка за избор на изпълнител на участъка Мездра - Ботевград от пътя E-79, който е с дължина 33 км.През втората половина на годината ще бъдат обявени процедурите за строителство и надзор на още 52 км - от Видин до Ружинци.Общо през 2018 г. ще стартират тръжните процедури за строителството на 85 км по пътя. Проектите ще се изпълняват със средства от републиканския бюджет.Въпреки че от началото на годината досега това беше многократно заявявано, АПИ прави това уточнение по повод протестите на жители от региона, които и днес блокираха отсечки от пътя Е-79 с искане за магистрала между Видин и София.С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването.Новото трасе в отсечката от Видин до Ружинци ще се отделя от път І-1 на около 500 м след пътния възел с път ІІ-14 за Видин- Връшка чука и ще се развива изцяло по нов терен. Пътят ще преминава източно от Новоселци и Слана Бара, по-нататък между Дунавци, Търняне и Синаговци. Продължавайки към гр. Димово трасето ще минава на изток от Ивановци и ще пресича път ІІІ-141 между гара Срацимир и с. Срацимирово. След това ще продължава между с. Вълчек и съществуващата ж.п.линия Видин - София.По-нататък трасето ще пресича съществуващия път І-1, ще обхожда гр. Димово от запад и отново ще пресича съществуващия път І-1.Продължавайки към с. Ружинци новият път ще минава на юг от първокласния път между селата Медовница и Орешец. След това отново ще пресича път І-1 и изнасяйки се на север от І-1ще завършва преди с. Ружинци при км 58+128.В участъка ще има 5 пътни възли, чрез които новото трасе ще се свързва с пътната мрежа и с населените места в региона.Отсечката Мездра - Ботевград ще бъде с две платна с по две ленти за движение в посока. Трасето ще следва съществуващия път, като се развива по нов терен в участъците, обхождайки селата Люти дол, Типченица, Новачене и Скравена.Ще бъдат изградени редица съоръжения - над жп линията Мездра - София, мостове над река Искър, Малата река, Калница, Бебреш, Рударка, както и пътен възел при село Новачене.Трасето, което ще се изгради, е с обща дължина 167 км. Предвидено е през 2019 г. да стартират тръжните процедури за строителството на всички участъци от направлението.", "date": "2018.02.17", "title": "Властта обеща до края на 2020-а голяма част от пътя Видин-Ботевград да е готов"}
{"url": "https://news.bg/world/tri-atentatorki-kamikadzeta-izbiha-nay-malko-19-dushi-v-nigeriya.html", "text": "Най-малко 19 души са били убити и още 79 са били ранени при самоубийствен бомбен атентат на рибен пазар в северната част на Нигерия, съобщават местните медии.От полицията уточняват, че атаката е извършена в град Майдугури от трима атентатори самоубийци, като и тримата се смята, че са били жени.Засега никоя групировка не е поела отговорност за нападението, но страната е обект на множество атаки от ислямистката терористична групировка \"Боко Харам\" от 2009 г. насам.", "date": "2018.02.17", "title": "Три атентаторки камикадзета избиха най-малко 19 души в Нигерия"}
{"url": "https://news.bg/world/mazh-ot-mineapolis-shte-lezhi-15-godini.html", "text": "Двадесетгодишният Мохамад Абдирахман от Минеаполис беше осъден на 15 години затвор за нападение с нож, предаде АП.Пострадалите са били двама братя. Те са били нападнати от Мохамад Абдирахман с нож в местен мол.Пред съда той заяви, че бил вдъхновен от Ислямска държава.", "date": "2018.02.17", "title": "Мъж от Минеаполис ще лежи 15 години"}
{"url": "https://news.bg/regions/patishtata-sa-prohodimi-pri-zimni-usloviya-3.html", "text": "Температурите са в интервала от - 1° до 15°. Времето над страната е ясно. Слаб до умерен вятър духа в областите: Силистра, Смолян и Варна.Това съобщават от АПИ.Пътните настилки са предимно сухи, като по високите и усойни места са частично мокри и обработени.Намалена видимост поради мъгла:- до 50 м има в района на Раднево /обл. Стара Загора/- до 100 м има в района на Богданово /обл. Стара Загора/ Карнобат, Обзор - Слънчев бряг, проходите Айтоски и Дюлински, Харманли /обл. Хасково/Състояние на автомагистралитеОбласт София: до 30.04.2018 г. е ограничено движението по пътната връзка София-Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167.Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. няма ограничения. няма ограничения. няма ограничения. няма ограничения. няма ограничения.Проходи:- \"Върбишки\" - целогодишно е затворен за всички МПС;- \"Златишки\" - целогодишно е затворен за всички МПС;- \"Троянски\" - забранено е движението на всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Вратник\" - целогодишно е забранено движението на МПС над 10 т;- \"Дюлински\" - целогодишно е забранено движението на МПС над 3,5 т;- \"Пампорово\" - целогодишно е забранено движението на МПС над 3,5 т;- \"Петрохан\" - забранен за МПС над 12 т;- \"Твърдишки\" - целогодишно е забранено движението на МПС над 10 т;- \"Шипка\" - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.", "date": "2018.02.17", "title": "Пътищата са проходими при зимни условия"}
{"url": "https://news.bg/weather/magliva-sabota-1.html", "text": "Днес в сутрешните часове на места в равнините ще има ниска облачност или мъгла. Около и след обяд облачността ще намалее, а видимостта ще се подобри.Това съобщават от НИМХ към БАН.Над планинските райони през целия ден ще бъде предимно слънчево. Ще духа слаб североизточен вятър. Максималните температури ще бъдат между 8° и 13°. Вечерта от запад облачността ще започне да се увеличава и вплътнява.Атмосферното налягане е по-високо от средното за месеца - слабо ще се понижи.Над планините ще бъде предимно слънчево. Вечерта от запад ще започне заоблачаване. Ще духа слаб, по билата умерен северозападен вятър. Максимална температура на височина 1200 метра около 4°, на 2000 метра - около минус 1°.По Черноморието преди обяд ще има мъгла или ниска облачност, а след обяд ще настъпва подобрение на видимостта и разкъсване на облачността. Ще духа слаб вятър от североизток. Максимални температури на въздуха: 8°-10°. Температурата на морската вода е 5-8°. Вълнението на морето ще бъде 1-2 бала.", "date": "2018.02.17", "title": "Мъглива събота"}
{"url": "https://news.bg/regions/severozapadat-otkazva-da-umre-natiska-vlastta-za-kachestvena-infrastruktura.html", "text": "Протести блокираха за пореден път основния път Е-79 в Северозападна България. Те се проведоха едновременно на няколко места.Стотици хора блокираха главния път Е-79 на входа на Видин. Хората искат магистрала до София и тунел под прохода Петрохан.С искане за тунел под прохода протест се провежда и в друга точка на Е-79, на изхода на Монтана в посока Враца. Там блокадата ще остане до ранния следобед. Образували са се километрични опашки, съобщава БиТиВи.Протестиращи казват, че искат да посрещат и изпращат децата си живи и здрави, и призоваха властимащите да не ги лъжат. Въпреки че през седмицата регионалният министър увери, че стартират обществени поръчки за изграждане на две трасета от Видин до София, протестиращите твърдят, че такива обещания вече са слушали и искат решение на Министерския съвет, в което да има график, етапи и изграждане на целия път. Чак тогава ще спрат с протестите.Хората се заканват, че ако няма решение на правителството, на 3 март ще блокират пътя за 72 часа.", "date": "2018.02.17", "title": "Северозападът отказва да умре, натиска властта за качествена инфраструктура"}
{"url": "https://news.bg/int-politics/tramp-pak-nastoya-predizborniyat-shtab-ne-e-storil-nishto-neredno-nyama-sgovor-s-rusiya.html", "text": "Американският президент Доналд Тръмп обяви, че неговият предизборен щаб \"не е сторил нищо нередно\", след като специалният прокурор Робърт Мюлър и ФБР повдигнаха обвинения срещу 13 руснаци за намеса в президентските избори в САЩ през 2016 г.Мюлър също така включи три руски компании в обвинението.Трима от руснаците също така бяха обвинени в заговор за извършването на киберизмама, а петима бяха обвинени за кражба на самоличност. Има обвинени и за банкова измама.В публикация в \"Туитър\" Тръмп повтори за сетен път, че не е имало таен сговор между неговия предизборен щаб и Русия. Според него резултатите от изборите не са били повлияни от намесата на Русия, която била започнала още през 2014 г., далеч преди той да обяви, че ще се впусне в надпреварата.Той обаче изглежда признава, че Русия се е опитала да повлияе на изборите. Американският президент преди многократно оспорваше оценките на американските специални служби, които предполагат точно това.Заместник главният прокурор на САЩ Род Розенстайн подчерта, че в обвинението нямало твърдение, че който и да е американец е \"известен участник в тази незаконна дейност\", нито пък се твърди, че намесата е променила резултата от президентските избори.", "date": "2018.02.17", "title": "Тръмп пак настоя: Предизборният щаб не е сторил нищо нередно, няма сговор с Русия"}
{"url": "https://news.bg/society/protestno-shestvie-sreshtu-lukovmarsh-v-sofiya.html", "text": "Протестно шествие срещу Луковмарш под надслов \"Без нацисти по улиците ни!\" се проведе в София. Протестът е организиран от движението \"Антифашистко действие - София\".Шествието започна в градинката между Банята и Джамията, пред Музея за история на София. Участниците заявяват, че са против пропагандирането на неонацистки идеи. Според контрапротестиращите, на Луковмарш присъстват редица неонацистки организации, включително и неонацистки организации, които имат връзка с организации в чужбина, които се смятат за терористични.Припомняме, началният час на Луковмарш е 17 и 30 часа днес, като сборното място е пл. \"Независимост\" пред бившия партиен дом. Маршът е организиран всяка година от 2003 г. насам., местни граждани и много на брой чуждестранни туристи, включително семейства с деца, дошли да прекарат уикенда в българската столицата, отстъпват уплашено встрани, предупреди във Фейсбук Чавдар Първанов.Полицията е спряла автобус от Гърция в района на Владая и са проверени част от пътниците. От МВР проверяват дали те са участници в планирания за тази вечер Луков марш. По информация на БНР, пътуващите са заявили участие в шествието - Луковмарш. Автобусът е ескортиран от полицията до центъра на столицата.", "date": "2018.02.17", "title": "Протестно шествие срещу Луковмарш в София"}
{"url": "https://news.bg/society/zhilishtata-v-tsiganskite-mahali-v-plovdiv-90-nezakonni.html", "text": "90% от жилищата в циганските махали в Пловдив са незаконни. Това обявиха кметовете на районите \"Източен\" и \"Северен\" пред БНТ.Не е ясно обаче колко точно са постройките, затова в най-голямата махала \"Столипиново\" започва тяхното описване.Заради пренаселената територия на циганските махали незаконното строителство вече завзема тротоарите, а електрическите стълбове се вграждат в къщите.Около 40 000 са жителите на \"Столипиново\". Още 10 000 души населяват \"Шекер махала\" и \"Арман махала\". Голяма част от живеещите там нямат регистрация. През последните две години от кметството в район \"Северен\" са премахнали 51 незаконни търговски и жилищни постройки.В \"Източен\" през 2017 година са съборени 4 жилищни сгради, а от началото на тази година още две къщи и 30 търговски обекта.Жителите на незаконните къщи обаче масово обжалват заповедите за премахване и започват дела, които се точат с години и това спира дейността на районните кметства.Последната тенденция в строителството в двата района е вграждането на електрически стълбове и улични лампи в незаконните имоти, които завземат тротоарите и улиците.Заради нарушенията започват проверки на територията на \"Столипиново\", като ще бъдат предприети законовите мерки, за да бъдат освободени стълбовете.", "date": "2018.02.17", "title": "Жилищата в циганските махали в Пловдив - 90% незаконни"}
{"url": "https://news.bg/crime/razkriha-36-godishen-varnenets-ubil-priyatel-ot-detstvoto-si.html", "text": "Криминалисти от ОДМВР-Варна са разкрили убиец на млад на мъж, обвиняем е 36-годишният В. А. Жертва е 34-годишният Я. Й. от Варна, приятел от детството на В. А.На 14 февруари гражданин е подал сигнал в ОД на МВР за човек в безпомощно състояние пред блок в кв. \"Владиславово\" във Варна. На мястото е открит и транспортиран в болницата 34-годишен мъж, регистриран в същия жилищен блок. Малко по-късно пострадалият починал в линейката на път за болницата. Причина за смъртта му са множество травматични увреждания.Установено, че жертвата е живеел в дома на В. А. от два месеца. Преди това Я. Й. водел скитнически начин на живот. Вечерта на 13 срещу 14 февруари между двамата възникнал конфликт и домакинът нанесъл побой на пострадалия.", "date": "2018.02.17", "title": "Разкриха 36-годишен варненец, убил приятел от детството си"}
{"url": "https://news.bg/int-politics/germaniya-sklonna-za-oblekchavane-na-sanktsiite-sreshtu-rusiya.html", "text": "Германският външен министър Зигмар Габриел обяви, че е склонен за облекчаване на част от наложените санкции на Русия, ако бъде осъществено примирие в Източна Украйна с помощта на миротворци на ООН, съобщава \"Ройтерс\".По думите на Габриел, \"не е реалистично\" да се настоява за пълно прилагане на мирните споразумения от Минск, преди да се предложи известно облекчаване на санкциите, наложени на Москва.Германският първи дипломат коментира, че все още са налице фундаментални различия във връзка с предложението на Русия за изпращане на мироопазващи сили на ООН в Източна Украйна, но той намира идеята за \"един от малкото реалистични варианти\" за постигане на някакъв напредък за прекратяване на насилието, при което загинаха около 10 хил. души в Донбас от 2014 г. насам.Зигмар Габриел подчерта, че осъзнава противоречието между мнението му и официалната позиция - че санкциите могат да бъдат отменени единствено при пълно изпълнение на договореностите от Минск, - но посочи, че е в интерес на света да се излезе от сегашната задънена улица.Макар Кремъл да отрича да оказва военна помощ на сепаратистите в Източна Украйна, ЕС и САЩ наложиха санкции на Русия на основание, че ги подпомага, както и заради анексирането на Крим.", "date": "2018.02.17", "title": "Германия склонна за облекчаване на санкциите срещу Русия"}
{"url": "https://news.bg/regions/v-stolichniya-kvartal-malashevtsi-protestirat-sreshtu-trafik-ot-tirove.html", "text": "Жители от столичния квартал \"Малашевци\" протестираха днес срещу трафика от камиони и големи строителни машини в квартала. След многобройни подписки, сигнали и жалби до Столичната община за отклоняване на движението те стигат и до протест.\"Децата ни са затворници. Ние не смеем да ги пуснем дори на тротоара\", коментира пред БНТ Мария Митрева. \"Не мога да разбера защо затваряме дискотеки в Слънчев бряг, а не можем да спрем тежките камиони, които минават през квартала. А тези камиони са нещо страшно\", допълва Стефан Петров. Жителите на квартала обясняват, че шумът от преминаващите камиони е нетърпим, улиците са силно запрашени, а през последните години заради натоварения трафик е имало и много пътни инциденти.Улица \"Рояк\" е широка 10 метра и по двете й платна се движат не само коли, а също тирове и автобуси, като един от резултатите е напукани стени на къщите на хората. Тировете минават по този път, защото той е единственият, който води към Северната тангента и обратно, коментира проблемите на жителите БТВ . ", "date": "2018.02.17", "title": "В столичния квартал \"Малашевци\" протестират срещу трафик от тирове"}
{"url": "https://news.bg/world/iznasiliha-frantsuzoyka-v-braziliya.html", "text": " Изнасилиха французойка в Бразилия, съобщава АП.Инцидентът е станал в курортния комплекс Тибау до Сул. Той се намира в Североизточна Бразилия.Французойката пристигнала в латиноамериканската страна, за да види местния карнавал. Тя била отседнала при приятелско семейство. През нощта докато спяла, мъж влязъл в стаята й я изнасилил.Властите са започнали издирване на насилника.", "date": "2018.02.17", "title": "Изнасилиха французойка в Бразилия"}
{"url": "https://news.bg/press/skandalat-v-nzok-bez-bob-i-cheverme-na-plazha-tova-lyato.html", "text": " Българите на лечение в чужбина не са заплашени от скандала с шефа на здравната каса271, 200 млн. лв. дългове е натрупала Националната здравноосигурителна каса към каси в чужбина. Основните задължения са към Германия, Австрия, Франция и Испания. А в бюджета ѝ за тази година не стигат парите да се разплати.Новината гръмна вчера и изправи един срещу друг здравния министър Кирил Ананиев и шефа на касата проф. Камен Плочев. Скандалът обаче не застраша българите.Без боб и чеверме на плажа това лятоПромени в Закона за Черноморското крайбрежие ще спрат предлагането на готвени ястия по плажовете. Това анонсира във Варна при учредяването на областен консултативен съвет по туризма вицепремиерът Валери Симеонов. \"Не е редно в условия, които не отговарят на елементарни изисквания, на пясъка да се предлагат чевермета, шкембе чорба, боб\", поясни той.Македония чака до дни предложението на Гърция за спора за иметоМакедония чака до дни предложението на Гърция за спора за името. Това стана ясно от думите на министъра на външните работи на Македония Никола Димитров. Няма да има специална среща между него и гръцкия му колега по време на неформалната среща на външните министри от ЕС, която се провежда в НДК.По думите му има много още работа да се свърши.Относно стратегията на ЕК за Западните Балкани, в която дават срок до 2025 г, той обясни, че по-скептичните страни не искат да се обвързват със срок. По думите му обаче ре са твърдо решени да използват този прозорец във времето.Сменят софтуера на касовите апаратиФирмите трябва да надградят софтуера на касовите си апарати, а ако това е невъзможно - да ги сменят. Целта е всяка касова бележка да се отчита в реалното време, когато се издава, в сървърите на Националната агенция по приходите. На касовия бон, който се предоставя на клиента, ще се отпечатва QR код. Чрез него всеки потребител ще може да провери отчитането пред НАП на издадената му касова бележка.Здравната каса е почти без ръководство заради дългове и хаосОгромните дългове към чужди клиники и пълният хаос са на път да доведат до поредния кадрил по високите етажи на здравеопазването. Здравният министър Кирил Ананиев поиска оставката на управителя на НЗОК проф. Камен Плочев, след като се оказа, че той настоява пред парламента за актуализация на бюджета на касата през главата му. Управителят на НЗОК се назначава от парламента и следващата седмица ще е ясно ще бъде ли сменен. Плочев засега не смята да се оттегля. Премиерът подкрепи министъра си. Плочев твърди, че заради големите дългове чуждите болници отказват лечение на българи, но Ананиев казва, че няма такава информация.ПИБ: Цеко Минев не е собственик на \"Юлен\"Цеко Минев не е собственик на \"Юлен\" АД. Това заявиха за \"Капитал\" от Първа инвестиционна банка, в която Минев е един от основните акционери заедно с Ивайло Мутафчиев. За коментар беше потърсен и Цеко Минев, но той не отговаряше на мобилния си телефон. От банката уточниха, че той е запознат с отговора към \"Капитал\".В сряда в интервю пред bTV премиерът Бойко Борисов посочи, че \"реалният собственик на \"Юлен\" е Цеко Минев. Той притежава 42.5% от капитала на ПИБ. Банката финансира концесионера на лифта в Пирин. Номинално \"Юлен\" е собственост на офшорна компания на кипърския гражданин Георгиус Георгиу.", "date": "2018.02.17", "title": "Скандалът в НЗОК, Без боб и чеверме на плажа това лято"}
{"url": "https://news.bg/int-economics/soros-lobira-etsb-za-po-golyama-integratsiya-v-evrozonata-nachertava-kritika.html", "text": "Сорос лобира пред ЕЦБ за по-голяма интеграция в еврозоната, съобщи АП.Милиардерът инвеститор Джордж Сорос се срещна с директорa на Европейската централна банка, за да обсъди по-тясната интеграция в еврозоната.Неговата позиция предизвика критика от страна на някои законодатели от ЕС, които се опасяват, че упражнява неправомерно влияние върху чувствителен политически въпрос.Роденият в Унгария финансист е ветеран, защитник на европейското единство, чието пропагандиране в продължение на десетилетия му е спечелило много врагове, включително премиера на Унгария Виктор Орбан и някои поддръжници на Брекзит.Сорос проведе частна среща на 14 ноември с Беноа Кьор, член на борда, който ръководи политиката на ЕЦБ.87-годишният Сорос поиска среща, на която присъства и представител на неговия хедж фонд и друг служител на ЕЦБ, за да обсъдят общ бюджет за еврозоната и държавно съкровище, каза източник, близък до въпроса.\"Мисля, че е нелегитимно на г-н Сорос да инструктира ЕЦБ за собствените си политически цели\", заяви в петък Бернд Луке, германски консервативен член на Европейския парламент.Говорител на ЕЦБ заяви, че участниците са обсъдили само инициативи на високо равнище, насочени към задълбочаване на интеграцията в еврозоната, и не засягат паричната политика или Брекзит.Говорител на фондациите на Сорос \"Отворено общество\", които насърчават демокрацията и прозрачността, не отговори на исканията за коментар.Кьор, неофициално считан за \"външен министър\" на ЕЦБ, редовно се среща с инвеститорите и участва в ключови срещи на ЕС. Френският президент отдавна призова за създаването на Министерство на финансите в еврозоната, което да отговаря пред Европейския парламент.Марко Зани от групата \"Европа на нациите и свободата\" заяви, че такива срещи на сцената, включващи влиятелни личности, \"не са съвместими с институции, които се смятат за демократични\".", "date": "2018.02.17", "title": "Сорос лобира ЕЦБ за по-голяма интеграция в еврозоната, начертава критика"}
{"url": "https://news.bg/world/izvanredno-polozhenie-v-etiopiya.html", "text": "Властите в Етиопия обявиха извънредно положение в опит да избегнат политическата криза.Тя беше предизвикана от оставката на премиера Хайлемариам Десален, съобщи Ройтерс.Един от опозиционните лидери - Мулату Гемечу, каза, че управляващата коалиция е загубила легитимност и всички партии трябва да помогнат да се определи бъдещето на страната. Според него Етиопия се нуждае от нова политическа система след години на вълнения.Преди две години в страната беше въведено извънредно положение.", "date": "2018.02.17", "title": "Извънредно положение в Етиопия"}
{"url": "https://news.bg/world/siriya-turtsiya-udari-afrin-s-himicheski-snaryadi.html", "text": "Турската армия е използвала химически снаряди при атаката срещу сирийската провинция Африн.Това съобщи сирийската държавна агенция САНА.Пострадали са шестима души. Те са приети в болница с оплаквания за задушаване.Турската армия използва напалм и снаряди с хлор. Това обяви говорителят на кюрдските сили за отбрана Рейзан Хеду.Той обвини Анкара, че използва забранено от международните конвенции оръжие.Турската армия използва тактиката да влезе и да излезе.По данни на болниците в града в северна Сирия 142 цивилни са загинали до момента в резултат на бомбардировките и артилерийския обстрел от турските въоръжени сили.Медицинска помощ е оказана на 345 ранени. Много от жертвите са жени и деца.В резултат на военните действия, които започнаха на 20 януари, е разрушена стопанска инфраструктура в региона, жилищни домове, джамии и исторически паметници.", "date": "2018.02.17", "title": "Сирия: Турция удари Африн с химически снаряди"}
{"url": "https://news.bg/world/fbr-prospalo-streletsa-ot-florida.html", "text": "Служители на Федералното бюро на САЩ за разследване (ФБР) не са реагирали правилно на получени през януари сигнали за Никълъс Круз. Той в сряда откри огън в училище в щата Флорида, съобщи АП.На 5 януари лице е предупредило ФБР за странностите за Круз. Освен това е били предупредено, че стрелецът оставял тревожни записи в социалните мрежи и може да започне да стреля в училище.В сряда 19-годишният Никълъс Круз откри огън в гимназията, от която е бил изключен и уби 17 души, повечето от тях деца.В хода на разследването стана ясно, че Круз е бил в полезрението на ФБР още от миналата година, след като написал в Ютюб, че иска да бъде \"професионален стрелец в училище\".Властите обаче не предприели никакви действия. Жители на Флорида се събраха на бдение в памет на жертвите. Това е втората най-смъртоносна масова стрелба в историята на САЩ.", "date": "2018.02.17", "title": "ФБР проспало стрелеца от Флорида"}
{"url": "https://news.bg/world/trus-s-magnitud-7-2-v-meksiko.html", "text": "Земетресение с магнитуд 7,2 разтърси южните и централните части на Мексико , предаде АП.Епицентър е бил близо до тихоокеанското крайбрежие, на 148 километра югозападно от град Оахака в южния щат Оахака.Трусът бе усетен и в Гватемала. В столицата на Мексико сградите се люляха повече от минута. Телевизиите показаха как хиляди хора излизат по улиците на мексиканската столица изплашени.Стотици туристи и болни останаха под открито небе след труса. Властите съобщават само за материални щети. Лекари са оказали помощ на десетки, които са били леко ранени или вдигнали кръвно от силния трус.", "date": "2018.02.17", "title": "Трус с магнитуд 7,2 в Мексико"}
{"url": "https://news.bg/world/tramp-poseti-bolnitsa.html", "text": "Президентът на САЩ Доналд Тръмп посети болницата, в която се лекуват пострадалите в стрелбата в гимназия във Флорида, предаде АП.Той беше придружава от първата дама Мелания Тръмп.В болницата в Помпано бийч Доналд Тръмп разговаря с лекарите и сестрите и им благодари за грижите, полагани за ранените.19-годишният Никълъс Круз откри огън в гимназията, от която е бил изключен и уби 17 души, повечето от тях деца.В хода на разследването стана ясно, че Круз е бил в полезрението на ФБР още от миналата година, след като написал в Ютюб, че иска да бъде \"професионален стрелец в училище\".Властите обаче не предприели никакви действия. Жители на Флорида се събраха на бдение в памет на жертвите. Това е втората най-смъртоносна масова стрелба в историята на САЩ.", "date": "2018.02.17", "title": "Тръмп посети болница"}
{"url": "https://news.bg/curious/ukrainets-predstavya-belarus-na-evroviziya.html", "text": "Украинският певец Alekseev (Никита Алексеев) ще представи Белорус на песенния конкурс \"Евровидение-2018\". Това разкрива Белтелерадиокомпания.Никита Алексеев е победителят от песенния конкурс на националната телевизия на Беларус.\"Благодаря, приятели, за вярата в мен и подкрепата! Благодаря, Беларус!\" Това написа певецът в Туитър.Евровизия ще се проведе от 8 до 12 май в столицата на Португалия - Лисабон. На полуфинала ще се срещнат Русия и Украйна.", "date": "2018.02.17", "title": "Украинец представя Беларус на Евровизия"}
{"url": "https://news.bg/world/en-bi-si-rezhat-dostapa-do-sekretna-informatsiya-v-beliya-dom.html", "text": "Десетки служители на Белия дом могат да загубят достъпа си до класифицирана информация. Това ще е резултатът от затягането на правилата, направени от началника на персонала в Белия дом - Джон Кели. Това разкри Ен Би Си.Тези промени бяха въведени в резултат на скандал около бившия секретар на Белия дом Робърт Портър. Той се оттегли след обвиненията в домашно насилие. Той доброволно напусна поста си миналата седмица, след като се разкри, че двете му бивши съпруги го обвиняват в малтретиране. Бившият секретар на апарата в Белия дом отрече всички обвинения, наричайки ги скандален и фалшив.В момента около 130 служители на Белия дом имат временни разрешения за достъп до секретна информация. В близките дни техният брой ще бъде намален.В момента не е известно дали рестриктивните мерки ще засегнат около десетината от най-близките съветници на американския президент Доналд Тръмп. Последните включват главния съветник и зет на американския лидер Джаръд Кушнър, както и съпругата му Иванка Тръмп, която е дъщерята на президента.", "date": "2018.02.17", "title": "Ен Би Си: Режат достъпа до секретна информация в Белия дом"}
{"url": "https://news.bg/world/zadignaha-tsenno-violonchelo-vav-frantsiya.html", "text": "Нападател нападна виолончелистката Офелия Гайяр и открадна ценния й инструмент. Виолончелото й е от XIX в. и е оценявано на €1,3 млн.Това разкрива в. \"Поан\".Грабежът е станал в парижкото предградие Сен-Сен-Дени. Откраднатият инструмент е бил застрахован, защото е бил собственост на банката CIC.", "date": "2018.02.17", "title": "Задигнаха ценно виолончело във Франция"}
