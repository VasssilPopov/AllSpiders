{"url": "https://news.bg/int-politics/rusiya-ostana-v-izolatsiya-v-saveta-za-sigurnost-po-temata-za-donbas.html", "text": "Нито една страна в Съвета за сигурност на ООН не подкрепи опита на Русия да легитимира сепаратистките републики в Донбас, предадоха информационните агенции.Заседанието беше открито и се излъчваше в интернет.По-рано осем страни от ЕС призоваха в ООН Русия да прекрати подготовката за незаконните избори в окупираните части от Донбас, информира агенция \"Униан\".Съвместното изявление на Великобритания, Франция, Германия, Холандия, Полша, Швеция, Италия и Белгия беше прочетено преди заседанието на Съвета за сигурност от постоянната представителка на Великобритания в световната организация Карън Пиърс.\"Ние, като държави-членки на ЕС, изцяло подкрепяме суверенитета и териториалната цялост на Украйна в пределите на международно признатите й граници\", се казва в общата позиция на осемте страни.Русия от своя страна поиска Съветът за сигурност да изслуша представителката на сепаратистите от самопровъзгласилата се \"Луганска народна република\" Елена Кравченко.Постоянният представител на Швеция Улоф Скуг възрази, че Кравченко не представлява законните органи на властта, нито гражданското общество.\"Да се допусне представител на незаконно сепаратистко формирование на заседание на Съвета за сигурност би създало опасен прецедент\", обобщи шведският представител.Той подчерта, че с действията си в Донбас Русия се опитва да прекрои границите в Европа.Американският представител Джонатан Коен предупреди, че американските санкции срещу Русия няма да бъдат отменени, докато не бъде възстановена териториалната цялост на Украйна в границите от 2013 г.Предложението на Русия беше отхвърлено, като единствено руският представител Василий Небензя гласува за него.", "date": "2018.10.30", "title": "Русия остана в изолация в Съвета за сигурност по темата за Донбас"}
{"url": "https://news.bg/world/evrolideri-hvalyat-merkel-prizovaha-da-ostane-lider-na-germaniya-do-2021-g.html", "text": "Европейски лидери подкрепиха решението на германския канцлер да се оттегли като ръководител на Християндемократическия съюз (ХДС), но индиректно и директно призоваха лидера на най-голямата икономика в Европа да завърши мандата си, информира ДПА.Френският президент Еманюел Макрон определи решението на Меркел като \"изключително достойно\". Той поясни, цитиран от АФП, че \"това е нейният избор и го намира за много почтен\".Холандският премиер Марк Рюте индиректно изрази подкрепата си за канцлера да завърши мандата си, отбелязвайки, че е разговарял по телефона с нея и \"очаквам да продължи нашето добро приятелско сътрудничество през следващите години\".Меркел получи подобна подкрепа и от еврокомисаря по бюджета Гюнтер Йотингер, който заяви: \"Ние в Брюксел искаме канцлерът да завърши трите си години\". Йотингер, който също е от ХДС на Меркел, каза в интервю за германското радио SWR, че канцлерът се радва на доверие \"от София до Лисабон, от Дъблин до Атина\".Председателят на Европейската комисия Жан-Клод Юнкер също заяви, че ще продължи да подкрепя Меркел, обяви Мина Андреева, говорител на Юнкер.\"\", коментира Андреева пред журналисти в Брюксел.Белият дом и Кремъл отказват коментар. Те съобщиха, че това е вътрешен въпрос.", "date": "2018.10.30", "title": "Евролидери хвалят Меркел, призоваха да остане лидер на Германия до 2021 г."}
{"url": "https://news.bg/int-politics/rusiya-bez-samoletonosach-do-2021.html", "text": "Единственият руски самолетоносач \"Адмирал Кузнецов\" е повреден по време на ремонта, след като кран се е разбил на палубата, правейки дупка с ширина до 5 метра, съобщава \"Ройтертс\".Инцидентът е станал на плаващ док в кораборемонтен завод в Мурманск, където се намира северният флот на Русия и трябваше да се върне отново в експлоатация през 2021 г.Управителят на Мурманск, Мария Ковтун коментира, че е проведена спасителна операция и 71 души са евакуирани.Следователи коментират, че са започнали наказателно разследване на инцидента, в което ще се провери дали правилата за безопасност са нарушени.Алексей Рахманов, ръководител на руската Обединена корабостроителна корпорация, коментира пред ТАСС, че корпусът и палубата са повредени, въпреки че това, което той нарича жизненоважни части на кораба, не са засегнати.\"Има широк отвор с широчина 4 - 5 метра. Очевидно е, че когато 70-тонен кран падне на палуба е възможно да има такива повреди. Смятаме, че щетата е незначителна\", обяснява Рахманов, цитиран от \"Интерфакс\".Евгений Гладишев, говорител на корабостроителната фабрика, работеща с плаващия док, допълва пред \"РИА Новости\", че неуточнено оборудване е повредено, но голяма част от палубата е пощадена, защото е отстранена по време на ремонта.Плаващият док е засегнат от прекъсване на захранването, което води до бързо запълване на баластните им резервоари, което води и до потъване. \"Адмирал Кузнецов\" е известен във Великобритания, след като през 2017 г., тогавашният министър на отбраната Майкъл , изпускайки черен дим, допълва \"Ройтерс\".", "date": "2018.10.30", "title": "Русия без самолетоносач до 2021?"}
{"url": "https://news.bg/disasters/zemetresenie-5-9-po-rihter-kray-zakintos.html", "text": "Нова  удари Гърция.Продължават вторичните трусове от , което беше с магнитуд от 6.6 по Рихтер.В 17 часа и 12 минути местно и българско време на мястото на силния трус от преди дни възникна ново вторично земетресение. Трусът е с магнитуд от 5.9 по скалата на Рихтер.Земетресението е регистрирано на 48 километра югозападно от остров Закинтос, в Йонийско море, на 137 километра югозападно от Патра и близо 300 километра западно от столицата Атина.Трусът е бил с дълбочина от 10 километра.В рамките на само 8 часа от днешния ден в южната ни съседка са регистрирани най-малко 10 труса.Един от първите трусове е регистриран рано сутринта, към 8.30 часа. Той е бил с магнитуд от 4.2 по Рихтер. Два часа по-късно е регистриран друг силен трус - с магнитуд от 5.0 по Рихтер.  Следващото силно земетресение е възникнало около 13.30 часа, с магнитуд от 4.6 по Рихтер. Час и малко след това в същия район възниква друг силен трус с магнитуд от  4.7 по Рихтер. Другите земетресения са с магнитуд около 3. 4 до 4.2 по Рихтер. ", "date": "2018.10.30", "title": "Земетресение 5.9 по Рихтер край Закинтос"}
{"url": "https://news.bg/politics/gerb-poiskaha-ot-ninova-da-izchisti-sobstvenata-si-kashta.html", "text": "За ГЕРБ няма свещени крави. Това отговори Мануил Манев в отговор на брифинга на червените, които захапаха за управляващите заради акцията с Агенцията за българите в чужбина. Корнелия Нинова не може да дава морални оценки, когато в нейната парламентарна група се намира Манол Генов, посочи още депутатът.Той призова левите да си изчистят собствената къща. Морални оценки можели да дават само морални хора.Александър Иванов пък защити правителствената политика по доходите. Тя не била \"събрали се Петко и още трима да обясняват визии, блянове и мокри сънища за данъците\". Герберът посочи, че догодина ще има повече средства за доходите на учителите. Увеличават се средствата и на работещите в бюджетната сфера с 10 на сто. Данъчната политика и доброто послание към инвеститорите идва от това, тя да бъде прогнозируема и предвидима, смята Иванов и се заяде с левите, че стряскали инвеститорите с призивите за национализация.Ако някой инвеститор прочете Визия за България ще запали с 200 километра в час, но не към България, посочи депутатът.", "date": "2018.10.30", "title": "ГЕРБ поискаха от Нинова да изчисти собствената си къща"}
{"url": "https://news.bg/politics/sds-skandalat-s-dabch-otnovo-ni-napravi-loshiya-geroy-v-evropa.html", "text": "Поредният скандал в \"малката коалиция\", който клати голямата коалиция. Така определиха от Съюза на демократичните сили акцията срещу Агенцията за българите в чужбина и нейния председател.От СДС настояват да стане ясно кой носи политическата отговорност за назначенията и нарушенията в Агенцията за българите в чужбина.От партията са категорични, че с фалшивите документи за българско гражданство държавата застрашава европейската сигурност и това все повече я отдалечава от Шенген.България отново се превърна в лошия герой в Европа, упрекват от СДС.Те са на мнение, че скандалът е поредното доказателство за \"кадровата немощ\" на кабинета, в който никой не съответства на длъжността си нито като експертен, нито като морален капацитет. ", "date": "2018.10.30", "title": "СДС: Скандалът с ДАБЧ отново ни направи лошия герой в Европа"}
{"url": "https://news.bg/world/soros-poiska-ot-tsipras-da-me-uvolni-razkri-yanis-varufakis.html", "text": "Янис Варуфакис, бившият финансов министър на Гърция, който е известен с провокативните си коментари, отново влезе в новините след появата си пред гръцка телевизия. Варуфакис заяви пред Skai TV, че милиардерът Джордж Сорос е поискал от премиера Алексис Ципрас да го уволни от поста финансов министър през 2015 г., съобщават местни медии.Варуфакис също така нарече военния министър Панос Каменос \"неофашист\".Бившият финансов министър заяви, че отношенията му със Сорос са ограничени до един телефонен разговор. Той подчерта, че милиардерът е \"направил някои добри неща, но и някои странни неща\".Варуфакис каза още, че Каменос е \"неофашист\", който използва предполагаемата намеса на Сорос в темата за името на Македония, за да навреди на репутацията му. Според него Каменос, който е лидер на \"Независими гърци\", която поддържа коалицията на Ципрас, принадлежи към нова група популисти и крайнодесни политици като Виктор Орбан и Матео Салвини, които набират популярност в Европа.Коментарите на Варуфакис са отговор на изказване на бившия външен министър Никос Кодзиас, който заяви по време на среща на кабинета, че Каменос е обвинил Сорос, че е платил на гръцкото правителство да подкрепи Преспанското споразумение с Македония.Варуфакис каза, че партията му DiEM25 ще участва на следващите избори в Гърция.", "date": "2018.10.30", "title": "Сорос поиска от Ципрас да ме уволни, разкри Янис Варуфакис"}
{"url": "https://news.bg/int-politics/v-oae-prieha-nov-zakon-sreshtu-finansirane-na-terorizma-i-praneto-na-pari.html", "text": "Президентът на Обединените арабски емирства шейх Халиф бен Заид ал Нахайян подписа нов закон за борба с прането на пари и финансиране на тероризма, съобщи емирското издание Gulf News.Според финансовото министерство на ОАЕ, този закон е подготвен в съответствие с изискванията на Групата за разработка на финансови мерки за борба с прането на пари (FATF).По-рано в емирствата действаше приетия през 2002 г. Закон за борбата с пране на пари, в който през 2014 г. бяха внесени поправки, свързани с финансирането на тероризма.Редица изисквания на новия закон задължават декларирането на вноса и износа от ОАЕ на пари и други ценности в съответствие с изискванията на Централната банка, се казва в изявление на финансовото министерство.", "date": "2018.10.30", "title": "В ОАЕ приеха нов закон срещу финансиране на тероризма и прането на пари"}
{"url": "https://news.bg/world/noviyat-prezident-na-braziliya-ne-sam-fashist-a-brazilskiyat-charchil.html", "text": "Новизбраният крайнодесен президент на Бразилия Жаир Болсонару отхвърли твърденията, че е фашист и се обрисува като бразилския Чърчил, който е решен да изведе засегнатата от криза държава от \"това тресавище\", пише \"Гардиън\".63-годишният В едно от първите си телевизионни интервюта след изборната победа Болсонару, бивш парашутист, който е пословичен с язвителната си риторика, подчерта, че левите му критици са фашисти, а не той.\"Те винаги обвиняват другите за това, което самите те са. Тези леви хора, които винаги поставят себе си пред останалите, които са фашисти\", защити се той пред TV Band.Болсонару отказа да се извини за свое изказване, че военният режим в Бразилия от 1964 до 1985 г. е трябвало да убие 30 000 души.63-годишният Жаир Болсонару, който изразява възхищението си към диктатори, включително Аугусто Пиночет, смята, че много бразилци сега вярват, че военният режим в Бразилия \"не е бил диктатура, както левите винаги тръбят\". Според него медиите несправедливо описват бившия лидер на Куба Фидел Кастро като президент, докато в същото време наричат диктатор Жуау Фигейреду, който управлява Бразилия в последните години на диктатурата.Жаир Болсонару е сравняван от най-яростните си критици с Адолф Хитлер, но той заяви в интервюто за TV Band, че моделът за него е Уинстън Чърчил.", "date": "2018.10.30", "title": "Новият президент на Бразилия: Не съм фашист, а бразилският Чърчил"}
{"url": "https://news.bg/regions/api-harchi-140-mln-lv-za-svlachishta-prez-2019-g.html", "text": "140 млн. лв. са предвидени в бюджета на Агенция \"Пътна инфраструктура\" за 2019 г. за свлачища по републиканската пътна мрежа. Това съобщи министърът на регионалното развитие и благоустройството Петя Аврамова.Тя напомни, че агенцията е имала дефицит през тази година, а със средствата, които са новост в бюджета на агенцията, АПИ ще може да работи за овладяване на тези процеси по републиканските пътища в държавата.В бюджета на агенцията за следващата година са заложени около 200 млн. лв. приходи от винетни такси.За тежкотоварни автомобили винетките ще важат до 16 август 2019 г., от когато влиза в действие ТОЛ системата.Други над 200 млн. лв. са планирани в републиканския бюджет от ТОЛ такси. Тези средства ще бъдат прехвърлени на АПИ за ремонт и изграждане на пътища.\"Имаме готовност за зимното поддържане\", каза още регионалният министър. За областите, за които процедурите за избор на нови изпълнители не са приключени, договорите със сегашните фирми ще бъдат анексирани.В опорните пунктове са резервирани необходимите химикали. На прохода Шипка, като един от по-натоварените, ще има денонощно дежурство, така че по всяко време на денонощието да има информация за пътната обстановка.\"Бизнесът търси добри пътища. Ние сме длъжни да ги осигурим. Инфраструктурата и пътищата трябва да изпреварят демографските процеси, за да останат хората там, където живеят, и да имат добра инфраструктура, по която да се движат. Инвестираме в Северна България. Вертикалните отсечки са не по-малко важни от магистралните, които свързват България\", обясни още Аврамова.АМ \"Русе-Велико Търново\", скоростният път \"Видин - Ботевград\" и обходът на Габрово, заедно с тунела под връх Шипка, са едни от важните проекти, по които се работи и които са важни за развитието на Северна България, допълни министърът.", "date": "2018.10.30", "title": "АПИ харчи 140 млн. лв. за свлачища през 2019 г."}
{"url": "https://news.bg/politics/novite-pravila-na-shengenskata-informatsionna-sistema-sa-za-sigurnostta.html", "text": "Заради липсата на обмен на информация между държавите от ЕС, гражданин на трета държава, който трябва да бъде върнат в страна по произход, може лесно да се укрие в друга държава членка на ЕС. Политиката за връщане трябва да бъде по-ефективна, в противен случай ще бъде много трудно да се продължи да се оказва подкрепа за приемането на лица търсещи убежище, които се нуждаят от нашата помощ. Това заяви депутатът от Европейската народна партия Йерун Ленардс по повод новите правила за подобряване на Шенгенската информационна система (ШИС), цитиран от БНР.Двата акцента на новите правила са сигурността на гражданите на ЕС и подобряването на борбата с нелегалната миграция.Правилата вече бяха договорени през юни между представители на Европейския парламент и Съвета на Европейския съюз. След приемането им от депутатите предстои отново да бъдат одобрени от Съвета и да влязат в сила.Според повечето експерти с променените правила на Шенгенската информационна система, ще се даде възможност да се извършва по-детайлна проверка за статуса на мигрантите и да връща обратно тези, които нямат право да бъдат в общността.Надеждата е с новите мерки да бъде подпомогната и борбата с тероризма, която е приоритетно направление за Европейския съюз. Очаква се улеснение в дейността на миграционните, граничните и полицейските власти в Европейския съюз. По-лесно ще работи и Европол, защото така ще се подобри координацията и достъпа на службата до постъпващите в системата сигнали, предвиждат авторите на промените.Според Карлуш Коелю от Европейската народна партия с новите мерки се предприемат ще бъде подобрена сигурността в Европа.\"ШИС е гръбнакът на обмена на информация в Европа, за граничната охрана и правоприлагащите органи. Тази реформа ще подготви системата за бъдещето, ще подобри сигурността и ще гарантира свободата на движение. Шенгенската информационна система е и ще остане най-голямата, най-използваната и най-добре въведената в Европа база данни, която същевременно осигурява повече сигурност на нашите граждани\", каза Коелю.Специалният представител на ООН за международната миграция Луиз Арбор очаква Европа да преодолее разделението си по темата с мигрантите.\"Европа през следващите десетилетия ще има интерес да отвори правни пътища към своя пазар на труда, защото е много ясно, че не само в различни европейски страни, но и по целия свят ще има сериозен дефицит човешките ресурси през следващите години. Мигрантите харчат 85% от своя доход, но обикновено печелят по-малко от местните работници\", заяви каза специалният представител на ООН за международната миграция Луиз Арбор.", "date": "2018.10.30", "title": "Новите правила на Шенгенската информационна система са за сигурността"}
{"url": "https://news.bg/politics/martin-dimitrov-e-siguren-che-aets-belene-ne-ni-tryabva.html", "text": "За \"Белене\" няма реален инвеститор, Русия иска да строи, а не да инвестира. Скорошното земетресение до Вранча показва, че зоната е сеизмично опасна и не трябва да се строи атомна електроцентрала, но АЕЦ \"Белене\", просто не ни трябва, коментира пред БТВ бившият председател на енергийната комисия в НС Мартин Димитров.Тези които подкрепят \"Белене\" знаят, че АЕЦ няма да бъде построена, но идеята им е да се харчи много за консултанти и да затворят половината българска икономика за да работи \"Белене\", обясни той.От 2022 година България ще има сериозен проблем с енергетиката, ще  се затворят и половината ТЕЦ-ове и държавата трябва да се обедини около истината, че без \"Белене\", няма да има и ток, коментира бившия зам.-министър на икономиката и енергетиката Явор Куюмджиев.  Аргументите против АЕЦ \"Белене\" са несъстоятелни, защото никой нямаше да строи АЕЦ, но това не е така в Турция, Финландия и Унгария, които ни изпреварват, добави той.Две АЕЦ, \"Козлодуй\" и \"Белене\", плюс ВЕИ са бъдещето за енергетиката на България, обясни Куюмджиев.", "date": "2018.10.30", "title": "Мартин Димитров сигурен, че АЕЦ \"Белене\" не ни трябва "}
{"url": "https://news.bg/finance/tarsyat-se-13-000-dushi-v-autsorsinga-do-2021-godina.html", "text": "Аутсорсинг индустрията у нас остава един от най-динамично развиващите се сектори в икономиката - до 2021 година секторът ще се нуждае от 13 000 нови служители.За това сочат данни от годишния анализ на индустрията за 2017 г., представен от Българската аутсорсинг асоциация (БАА). Проучването е проведено сред 477 компании, които извършват дейност в сектора у нас.244 от тези фирми се занимават с бизнес процеси, а 233 - с информационни технологии, пише money.bgКомпаниите от бранша постигат много по-голям ръст от предвидения през 2017 г. Вместо очакваните 13.5%, индустрията се разширява с 18.2%. \"Това е един от най-успешните сектори на българската икономика, който бележи стабилен двуцифрен растеж през последните 5 години\", заяви Ивайло Славов, председател на БАА и изпълнителен директор на Bulpros.Секторът на аутсорсинг услугите играе все по-важна роля в икономиката на България, като през 2017 г. той генерира 2.1 млрд. евро годишни приходи или 4.8% от БВП на страната. Целта на индустрията е да достигне 4 млрд. евро годишен оборот (т.е. почти да го удвои) до 2021 г., с които да формира 7.9% от икономиката на България.В момента 2.4% от всички заети у нас работят в аутсорсинг компании. Това са повече от 67 000 души, като над 60 000 от тях са на пълен работен ден.До 2021 г. целта е заетите в сектора да надхвърлят 79 000.Аутсорсингът плаща 7.9% от всички заплати в страната, като е и сред водещите данъкоплатци, внасяйки 15.5 млн. евро за 2017 г. \"Приносът ни за потреблението е дори по-сериозен от този, с който допринасяме за БВП\", отбеляза Славов.Макар компаниите от индустрията най-често да са наричани \"кол центрове\", услугите по телефона са само 16% от общата дейност в този сектор.\"84% от останалите услуги са свързани със създаването на софтуерни приложения, изработването на продукти, свързани със знания, автоматизация, управление на бази данни и т.н.\", обясни още Славов.Най-голямото предизвикателство - намирането на точните хораЗа да постигне амбициозните си цели, секторът изпитва постоянен \"глад\" за кадри и търси 13 000 постоянни служители през следващите 2-3 години. Намирането и квалификацията на тези хора е сред топ приоритетите на компаниите от индустрията.Фирмите търсят квалифицирани специалисти, като са готови да предложат работа на местни кадри със съответните умения, но и на българи от чужбина. Те инвестират все повече в обучения, а заплатите в сектора стават все по-високи. Стартовата заплата в сектора вече е 4-цифрена сума в лева, а нерядко и в евро.Заплатите в ИТ сектора вече са конкурентоспособни на тези в Централна и Западна Европа, особено след като се приспаднат неизбежните разходи като наем и битови сметки.\"Един ИТ специалист у нас получава повече в абсолютна стойност, отколкото във Великобритания. Затова и хората, които завършват и трупат опит на Острова, все по-често се връщат у нас\", посочи Пламен Цеков, изпълнителен директор на Scale Focus.\"Работещите в сектора получават отлична основа за всякакви планове и дейности в своя бъдещ житейски път\", добави Славов.5 основни центъра в големите градовеМакар София все още да е главният аутсорсинг център в България, Пловдив и Варна сериозно напредват, а Велико Търново и Бургас привличат все повече нови компании. Именно това са 5-те основни центъра на индустрията у нас.\"Това вече не е софийска индустрия, защото вече се развива и на други места в страната. Пловдив и Варна напредват бързо, а Бургас, Велико Търново и Русе са изгряващи звезди в сектора\", посочи Славов.Фирмите от столицата се разширяват и в други региони и вече имат поне по 3 офиса в страната. \"Компаниите искат да се разширяват и да създават работни места в страната, което е супер положително, тъй като хората вече могат да се реализират на местата, където учат и живеят. Така можем да задържим хората и да развиваме градовете и регионите в България\", отбеляза той.", "date": "2018.10.30", "title": "Търсят се 13 000 души в аутсорсинга до 2021 година"}
{"url": "https://news.bg/regions/trima-postradali-pri-tezhak-intsident-mezhdu-razlog-i-belitsa.html", "text": "Тежък пътен инцидент е възникнал на пътя Разлог - Белица, информира БГНЕС.Катастрофата е станала около 17.20 часа тази вечер, в близост до ж.п. спирка \"Генерал Ковачев\". Ударили са се ТИР и лека кола.По първоначална информация при произшествието са пострадали трима души - две жени и дете. Няма опасност за живота на пострадалите. Те са настанени в болницата в Разлог.Вследствие на катастрофата детето е получило травма на главата, а останалите двама пострадали са с гръдни травми, информира \"Фокус\".Към мястото на катастрофата са изпратени линейки и пожарна от Разлог и Банско. Движението се регулира от служители на \"Пътна полиция\".Катастрофата е възникнала, след като на завой ремаркето на товарен автомобил поднася и навлиза в насрещната лента. В него се блъска миниван. Миниванът е ударен и от друг автомобил отзад. Всички пострадали са от минивана.", "date": "2018.10.30", "title": "Трима пострадали при тежък инцидент между Разлог и Белица"}
{"url": "https://news.bg/crime/rumen-milanov-prekaleno-se-barza-s-aktsiite-na-spetsprokuraturata.html", "text": "Прекалено се бърза с акциите на Спецпрокуратурата. Ако действията на Специлизираната прокуратура не се докажат, работата им срещу корупцията у нас ще изглежда като пиар акция.Това заяви пред bTV Румен Миланов - бивш началник на \"Пътна полиция\", на Национална служба \"Жандармерия\", на НСБОП, на Национална служба за охрана (НСО) и на БОРКОР.\"За тази пиар акция има разход на средства, ресурси. Трябва по-внимателно и по-прецизно да се действа в подобни ситуации, особено при , Николай Банев\", посъветва бившият топполицай. Според него трябва да се съберат безспорни доказателства за тяхната престъпна дейност. Държавата трябва да е много прецизна, смята Миланов.По отношение на обиските и арестите в  бившият шеф на БОРКОР смята, че най-вероятно са получили информация и са предприели действия. Много внимателно трябва да се оценят нещата, защото има и международен отзвук, посочи той.. \"Не ми направи добро впечатление, че се предприеха определени действия срещу Арабаджиеви, а те не са в България. Трябваше да изчакат да дойдат в България и да ги задържат - сега ги издирваме\", допълни Миланов.Според Миланов в момента е достигнала високи нива. \"Причините за това са социално-икономически. Усещането за законност в , не могат да се конкурират на трудовата борса, какво им остава - престъпност. Интеграцията им ще се осъществи само чрез образование и труд, но без помощи\", допълни Миланов.", "date": "2018.10.30", "title": "Румен Миланов: Прекалено се бърза с акциите на Спецпрокуратурата"}
{"url": "https://news.bg/society/deveta-vecher-maykite-iskat-ostavkata-na-simeonov.html", "text": "Девета поредна вече майките на деца с увреждания и граждани протестират.Майките са отново пред сградата на Министерски съвет. Искането им е също като предишните 8 дни - оставката на вицепремиера Валери Симеонов.Засега движението по бул. \"Цар Освободител\" е нормално.В района между парламента, президентството и Министерския съвет полицейското присъствие е засилено, информира БНР.Днешният протест на майките започна с минута мълчание в памет на убитата жена в столичния квартал \"Надежда\".", "date": "2018.10.30", "title": "Девета вечер майките искат оставката на Симеонов"}
{"url": "https://news.bg/your-voice/zashto-upravlyavashtite-sega-se-setiha-che-ima-problem-s-domashnoto-nasilie.html", "text": "Мъж убива бившата си приятелка. Взима едногодишната им дъщеричка. Скоро го намират, прострелял се. Преди това е прострелял детето.Това не е филм на ужасите. А трагедия от снощи.Даже не мога да си представя чудовищността на ситуацията... Стискам зъби, за да не напиша всички прилагателни, които ми идват да кажа. Или да изкрещя.22-а, или май 23-а жена, убита тази година. Годината, когато за част от политиците и обикновените българи бе по-важно да не ги помислят за хомосексуални. Отколкото как да променят системата. Системата на насилие над жени и деца.Но не искам да изброявам. За друго ми е думата. За политиканството.Депутати от ГЕРБ внесоха поправки в Наказателния кодекс. За свирепо наказване на домашното насилие. Лично шефката на Парламента Караянчева заяви, че приема каузата за своя. И ще настоява новите разпоредби да бъдат приети максимално бързо. Силни разпоредби. Даже има предвидени 5 години затвор за \"психологически тормоз\".Караянчева казва: \"Защото е крайно време да обърнем внимание на един проблем в нашето общество, пред който си затваряме очите.\" И още: \"Днес ние сме длъжни да изразим ясни послания към обществото, към жертвите, които страдат мълчаливо, към безразличните свидетели.\" Караянчева лично се ангажира с промените и защитата на жертвите на домашното насилие.Настръхващо. Само да попитам, в горния случай има ли значение, че някой ще бъде наказан? Дали му пука на мъжа, прострелял се след като е убил бившата си жена? Какво ще му направят, ще го прострелят пак? Ще го обесят? Ще го затворят? След като сам се е прострелял... След като жената е мъртва... След като детето е било простреляно... Това ли са ви мерките? Политиканстване!Очевидни са пропуските в предложенията и цялостната концепция за справяне с домашното насилие:• Да, има наказания. Големи наказания. Но само ако се докаже виновно поведение.• Няма превенция.• Няма превъзпитаване.• Няма образование.• Няма отговорност на държавните органи, ако не си вършат работата.• Няма ясни послания, че не сме в средновековието и тричането на кучета и побоя над жени са гнусни забавления за страхливци.Има само заплахи за репресии. Пост-фактум. Т.е. ако е убита една жена, или ако е докарана до самоубийство от психическа, вербална и друга подобна агресия, то да е по-лесно да се осъди насилника. Чудесно. Но пост-фактум. След разбития живот. Ченгеджйиска история. Как да накажем някого, но след като е съсипал живота на друг. Не мислим за живота, а за улесняване на действията на репресивния апарат...И идваме до въпросите:Защо всичко това се казва сега, а не се каза преди 10 месеца? Защо управляващите сега се сетиха, че има проблем с домашното насилие, а тогава мълчаха? Защо сега героично се правят, че приемат промени, а преди десет месеца ни оставиха на пропагандата на крайни секти? Защо сега казват, че има нужда от промени, а оставиха месеци наред анти-европейци да ни заливат с пропаганда? Защо не говореха, когато лъжливи сторонници на \"изконни и традиционни християнски български традиции\" твърдяха, че законодателството си ни е супер и никакви либерални лигавщини не ни трябват?Трябваше ли да се изчакат Патриотите да стигнат до открита война с майките, за да се събере смелост за промени? Трябваше ли да се чака сектантите да търсят сметка на светското ни, по Конституцията ни, образование и да искат да върнат мрака на Средновековието, че да се каже, че има проблем?Тъжно закъснение... Подобни изказвания трябваше да се направят през януари, когато мракобесниците в и извън правителството се бяха разбеснели... Трябваше да се направят преди да бъдат убити 22 жени...Да, един закон или една конвенция няма да промени много. Но сигналът към хората, създаването на обществена нетърпимост към домашното насилие, действията на институциите във всяка една ситуация са важни за превенция. За запазване на живот.Цялата комуникация и поведение на управляващите по темата с домашното насилие и как да извадим средновековния мрак от умовете на хората и от действията на институции и чиновници е провал.В трудни времена лидерите не казват, че ще направят това, което уплашените хора искат. В трудни времена лидерите се изправят отпред и повеждат хората. Показват пътя. Истинските лидери.", "date": "2018.10.30", "title": "Защо управляващите сега се сетиха, че има проблем с домашното насилие?"}
{"url": "https://news.bg/int-politics/turtsiya-othvarlya-obvineniyata-na-siriya-za-sporazumenieto-za-idlib.html", "text": "Турция отхвърли обвиненията на правителството на Сирия, че не изпълнява задълженията си, поети със споразумението за създаване на демилитаризирана зона около контролираната от бунтовниците провинция Идлиб, изтъквайки, че споразумението се изпълнява по план, съобщава \"Ройтерс\".Споразумението, сключено през септември между Русия, най-могъщия съюзник на сирийския президент Башар Асад, и Турция, която подкрепя бунтовниците, предотврати голяма правителствена офанзива в северозападната сирийска провинция.Руският президент Владимир П за Сирия с Турция, Германия и Франция в Истанбул в събота, че Анкара е изпълнила задълженията си в Идлиб, който заедно със съседните райони е последната крепост на съпротивата срещу Асад.Сирийският външен министър Уалид ал Муалем заяви снощи, че Турция няма желание да изпълни споразумението.Външният министър на Турция Мевлют Чавушоглу отхвърли обвиненията на Сирия, изтъквайки, че споразумението продължава да се изпълнява по план. \"Към момента няма проблеми при изпълнението на меморандума... Всичко върви по план\", коментира турският първи дипломат по време на пресконференция в Истанбул.Говорителят на Кремъл Дмитрий Песков заяви, че Турция правела всичко възможно да изпълни трудните си задължения в Идлиб, но че \"не всичко върви, както беше планирано\". Русия не виждала заплаха, че споразумението ще се провали, добави той.В събота лидерите на Русия, Турция, Германия и Франция подчертаха значението на трайното прекратяване на огъня в Сирия, допълвайки, че комисията за създаване на нова конституция трябва да се събере до края на годината.Говорейки пред членове на неговата управляваща Партия на справедливостта и развитието (ПСР) турският президент Реджеп Ердоган днес също заяви, че Турция ще има по-активна международна роля в Идлиб след четиристранната среща.", "date": "2018.10.30", "title": "Турция отхвърля обвиненията на Сирия за споразумението за Идлиб"}
{"url": "https://news.bg/crime/povdignaha-obvinenie-na-shefa-na-dabch-petar-haralampiev.html", "text": "Председателят на Държавната агенция за българите в чужбина Петър Харалампиев е обвинен като ръководител на организирана престъпна група за корупционни и други престъпления. Повдигнати са обвинения на още четири лица, сред които са председателят и главният секретар на агенцията.Зам.-председателят Димитър Димитров не е сред обвинените. Вчера зам.-главният прокурор Иван Гешев заяви, че \"се работи\" с Димитров.Припомняме, че вчера, 29 октомври, Разследването е свързано с корупция за получаване на българско гражданство.По думите на Гешев спецпрокуратурата работи с антикорупционната комисия. От СДВР охраняват действията по разследването.Зам.-председателят на Комисията по антикорупция Антон Славчев обясни, че се касае и за вземане на подкупи. Той потвърди за над 20 задържани.От  В позиция те заявяват, че Петър Харалампиев не е член на нито една от партиите в коалицията, а лидер на гражданското движение \"БГ патриот\".Припомняме, около председателя на  се разгоря скандал, след като стана публично известна негова снимка, на която той е с тениска с надпис \"Wehrmacht\" - името на въоръжените сили на Нацистка Германия по времето на Адолф Хитлер. Тогава Харалампиев . Държавната агенция за българите в чужбина е на пряко подчинение на Валери Симеонов, но в Министерския съвет е известно, че Петър Харалампиев е назначен и предложен от самия Красимир Каракачанов.", "date": "2018.10.30", "title": "Повдигнаха обвинение на шефа на ДАБЧ Петър Харалампиев"}
{"url": "https://news.bg/crime/ninova-iska-do-podsadimite-oligarsi-da-sednat-podsadimite-polititsi.html", "text": "Който е нарушавал законите на страната и е извършил престъпление, трябва да носи отговорност. Това заяви лидерът на БСП Корнелия Нинова по темата за акциите в Агенцията за българите в чужбина. Защо едва сега, недоумява тя.Имало е сигнали от родни служби и френски медии, но у нас е нямало реакция по тази тема. Този случай й приличал на  Като стана напечено, Борисов го хвърлил на кучетата, коментира лидерът на БСП.Нинова иска и правителството да си понесе отговорността. Не законът, а приложението на закона е виновно, смята водачът на червените и посочи, че това е пример за модел на прехода.Корнелия Нинова коментира и арестите на олигарсите. И това й напомня на миналото от 2010, когато НАП показваше имотите на милионерите. Какво стана от тогава, пита лидерът на столетницата. Не е ли това имитация на борба с корупцията, недоумява Корнелия Нинова.По думите й на едните се повдигали обвинения, а за Кирил Домусчиев се прави специален закон да му опрости дълговете, на Георги Гергов се давали над 40 милиона лева за Дупката във Варна. Това е имитация, каза тя.Нинова щяла да повярва за истинска борба с корупцията, когато на съдебната скамейка до подсъдимите олигарси седнат подсъдимите политици.Кого залъгваме, пита соцводачът.Тя захапа премиера, че преди време взел семейство Баневи в делегация в Катар. Кога ще си говорим за Цветелина Бориславова и  и , попита и лидерът на социалистите.Нинова поиска разговор за целия преход и приватизацията.", "date": "2018.10.30", "title": "Нинова иска до подсъдимите олигарси да седнат подсъдимите политици"}
{"url": "https://news.bg/regions/mazh-se-udavi-vav-vodoem-v-selo-do-pravets.html", "text": "Мъж се е удавил във водоем до село Осиковица, община Правец.По данни на Областната дирекция на МВР сигналът за случая е подаден около 5 часа на 29 октомври, понеделник. Към мястото са изпратени екипи на полицията, които установили самоличността на мъжа, но не успели да намерят тялото му.Полицаите извършили оглед на района, след което екип от водолази извършил оглед и на водоема. Тялото все още не е открито, пишат от МВР.По случая е образувано досъдебно производство.", "date": "2018.10.30", "title": "Мъж се удави във водоем в село до Правец"}
{"url": "https://news.bg/world/neobichayna-za-sezona-zimna-burya-v-tsentralna-frantsiya-prichini-haos.html", "text": "Необичайна за сезона зимна буря в Централна Франция причини хаос по пътищата, информира \"Ройтерс\", позовавайки се на властите.На места има снежна покривка до 40 сантиметра. Близо 200 000 домакинства са останали без електричество.Неочакваната зимна буря засегна предимно Оверн-Рона-Алпи и близките региони, южно и западно от Лион. Телевизионни кадри показват дебела снежна покривка върху магистрали и градски улици. Стотици автомобили са блокирани. Тази нощ около 900 камиона са заседнали. Стотици шофьори са изоставили автомобилите си, за да намерят топло и безопасно място за пренощуване.Снегорини започнаха да почистват пътните артерии.Метеоролозите отхвърлиха критиката, че не са предупредили за снега. Те обявиха, че са излезли с прогноза, че през следващите няколко дни лошо метеорологично време може да донесе бури и пороен дъжд.В Италия загинаха близо ", "date": "2018.10.30", "title": "Необичайна за сезона зимна буря в Централна Франция причини хаос "}
{"url": "https://news.bg/crime/hvanaha-shofyor-s-nad-3-promila-v-ihtiman.html", "text": "Полицаите от Районното управление в Ихтиман хванаха пиян шофьор.Водачът бил в силно нетрезво състояние, пишат от Областната дирекция на МВР в София.При направената проверка на водача с техническо средство е констатирано, че същият шофира с 3.08 промила концентрация на алкохол в кръвта.Мъжът е спрян за проверка около 8 часа сутринта вчера, 29 октомври, в село Живково. 55-годишният водач е жител на Момин проход.Пияният е задържан за срок до 24 часа. Спрямо него е образувано бързо производство.ОД на МВР в София съобщава за още два случая на хванати пияни водачи в , които вече са привлечени като обвиняеми за извършените от тях престъпления.Първият - 41-годишен жител на Самоков, хванат да управлява превозно средство с 2.73 промила.Вторият - 61-годишен столичанин, заловен да шофира с 1.77 промила.", "date": "2018.10.30", "title": "Хванаха шофьор с над 3 промила в Ихтиман"}
{"url": "https://news.bg/int-politics/spetssluzhbite-na-iran-zapodozreni-za-napadeniya-sreshtu-otdelni-hora-v-daniya.html", "text": "Полицията в Дания съобщи, че специалните служби на Иран са заподозрени в опит за нападение срещу отделни хора в Дания, добавяйки, че гражданин на Норвегия от ирански произход е бил арестуван на 21 октомври.Същевременно норвежката полиция потвърди, че подпомага датските правоохранителни институции по въпроса.Целта на предполагаемата атака е бил лидерът на датския клон на Движението \"Арабска борба за освобождение на Ахваз\" Фин Борч Андерсен, уточни службата за сигурност на Дания.Коментирайки ситуацията, външният министър на Дания заяви, че страната ще отговори на предполагаемата атака на Иран.\"Патриотичното арабско демократично движение в Ахваз\" (или Движение \"Арабска борба за освобождение на Ахваз\") се твърди, че е отговорно за  в иранската провинция Хузестан, избивайки 25 души, включително един журналист и над десет служители на Иранската революционна гвардия.В отговор на нападението през септември Иран привика посланиците на Великобритания, Холандия и Дания, обвинявайки ги, че са приютили ирански опозиционни групировки, имайки предвид Патриотичното арабско демократично движение в Ахваз. Коментирайки този ход, иранският външен министър Мохамед Зариф обвини ЕС, че не сложил тези групировки в списъка с терористичните групировки.", "date": "2018.10.30", "title": "Спецслужбите на Иран заподозрени за нападения срещу отделни хора в Дания"}
{"url": "https://news.bg/politics/mareshki-se-opasyava-za-badeshta-koalitsiya-bsp-dps-vmro.html", "text": "\"Кого пазите с мълчанието си? И не е ли вашето мълчание ясен знак за подготвяната от вас бъдеща коалиция БСП-ДПС-ВМРО\". Тези въпроси зададе в открито писмо председателят на ПП \"Воля\" Веселин Марешки.Повод за писмото му са \"скандалните разкрития за мащабни корупционни схеми в Държавната агенция за българите в чужбина\". Това събитие дава отговори на много въпроси за задкулисието във ВМРО, пише Марешки и допълва, че той и съпартийците му са озадачени от \"радиомълчанието\" на президента Румен Радев, председателя на БСП Корнелия Нинова, и ДПС.Припомняме, на  в София, Кюстендил и Плевен.По-късно зам.-главният прокурор , сред които почти половината ръководство на агенцията., който е тяхно назначение и бе сред арестуваните.Междувременно , тъй като липсват ясни критерии за предоставяне на българско гражданство.Правосъдният министър . До края на годината се очаква да бъдат предложени промени в Закона за българското гражданство.Партиецът припомни, че още през юни 2017 г. неговата политическа сила е организирала пресконференция за множеството сигнали за корупция, които пристигат в Парламентарната комисия по политиките за българите в чужбина за това как работи Агенцията.\"Тогава никой не обърна внимание. Нещо повече - ВМРО панически поискаха оставката на нашия депутат- председател на Комисията, защото очевидно засегна далаверите и политическия им бизнес\", пише Марешки.Той цитира интервюта на Велизар Енчев, който е бивш дипломат, както и лидера на \"Възраждане\" Костадин Костадинов, че продажбата на българско гражданство финансира ВМРО. Позовавайки се на Енчев, Марешки цитира, че партия ВМРО се финансира с \"услугата по продаване на българско гражданство на македонци през две фирми за превод и легализация. ВМРО носи политическа отговорност, а Каракачанов носи персонална политическа отговорност\".Според Костадин Костадинов \"патриотите\" създали чисто нов престъпен бранш - паспортната мафия. От ВМРО-БНД издали за последните 4 години хиляди паспорти на хора, нямащи нищо българско в себе си. В същото време хиляди други българи от Македония, Сърбия, Украйна, Молдова, Албания, Косово, Румъния, Гърция и др. остават без български лични документи, цитира Марешки изказването на лидера на \"Възраждане\".Според Костадинов, именно вицепремиерът и военен министър Красимир Каракачанов е истинският архитект и създател на престъпната схема. \"Костадинов е бивш заместник на Каракачанов във ВМРО и явно не говори случайни неща, защото е добре запознат със схемите му\", пише Марешки.Като се застрахова, че ако думите на Велизар Енчев и Костадин Костадинов са истина, лидерът на \"Воля\" иска вицепремиера Красимир Каракачанов не само да напусне правителството, но и да бъде арестуван. \"Ако лъжат, съответно трябва да понесат наказателна отговорност за клеветите си\", застрахова се в искането си Марешки.Финалът на писмото му е призив за разчистване на корупцията по високите етажи на властта и тази чистка да стигне \"до върха на пирамидата, независимо дали там стои депутат или министър\".", "date": "2018.10.30", "title": "Марешки се опасява за бъдеща коалиция БСП-ДПС-ВМРО"}
{"url": "https://news.bg/politics/bsp-si-meri-alternativata-s-byudzheta-na-borisov.html", "text": "БСП си мери алтернативния бюджет с бюджета на властта. Бюджетът е представен като най-амбициозният, припомни думите на Борисов на брифинг в централата на партията Корнелия Нинова.Бюджетът, по думите й обаче, е \"с едната ръка взел от хората - с другата дал\".Соцлидерът очерта секторите, в които имаме поскъпване - вода, транспорт, туризъм, енергоносителите и др. Поскъпване има и при хранителните продукти. Властта увеличава максималния осигурителен доход, увеличава данъка на старите коли и др.Лидерът на БСП разкритикува Бойко Борисов за хвалбите му от ниската безработица. Според Нинова тя се дължи на напускащите страната българи и демографската криза. Младите, децата и пенсионерите са най-ощетени от този бюджет, критикува Нинова.12-13 социални плащания били замразени. Лидерът на червените недоумява защо чак от 1 юли се увеличават пенсиите на пенсионерите.Бюджетът кърпел дупки, според лидера на столетницата. Алтернатива има, отсече Нинова. В понеделник тя организира широко обсъждане на алтернативния бюджет, който БСП внесе вече в парламента.", "date": "2018.10.30", "title": "БСП си мери алтернативата с бюджета на Борисов"}
{"url": "https://news.bg/int-politics/oshte-vek-e-nuzhen-za-razchistvane-na-boepripasite-ot-parvata-svetovna-voyna.html", "text": "Следващият месец се отбелязва 100-годишнината от края на Първата световна война, а експертите за обезвреждане все още изкопават боеприпаси в полетата в източната част на Франция и вероятно ще отнеме още 100 години, преди да бъдат изцяло прочистени, съобщава \"Ройтерс\".Във Вилоне-Харумон, където река Муз се вие на запад от Вердюн, германската армия изхвърля хиляди артилерийски снаряда в бавно изместващите се води на реката след битката при Мор Хом през 1916 г.Миналата седмица водолази вързаха десетки снаряди, погребани в речното корито, преди кран внимателно да вдигне. За един ден повече от пет тона неексплодирали снаряди са извадени от реката.За година се събират между 45 и 50 тона въоръжение и се предполага, че има най-малко 250-300 тона, които все още са погребани и разхвърляни в близките реки и хълмове на Източна Франция.За Гай Момпер, специалист по обезвреждане, който ръководи акциите, е изключително важна задача да се защитят хората от боеприпаси, които все още могат да експлодират.\"Трябва да прочистим земята\", обяснява Момпер и допълва, че може да отнеме повече от столетие, за да се изчистят всички боеприпаси.Първата световна война до голяма степен се води на френска и белгийска територия. По-голямата част от конфликта е в окопите - понякога само на няколко метра един от друг - вкопани в почвата по границите на Франция, Германия и Белгия.Повече от 10 милиона войници, включително 1,4 милиона французи, загиват в конфликта, който приключва на 11 ноември 1918 г. и драстично променя френската демография и пейзаж.Физическото въздействие все още може да се види, със следи от стари окопи в полетата, а земята е белязана от взривовете на артилерията.\"Често се случват злополуки с хора, които вярват, че могат да обезвреждат, но стигат твърде далеч. За съжаление това струва живота им, в най-лошите случаи\", коментира Беноа, който работи в екипа за обезвреждане.", "date": "2018.10.30", "title": "Още век е нужен за разчистване на боеприпасите от Първата световна война"}
{"url": "https://news.bg/world/kandidatite-za-naslednitsi-na-merkel.html", "text": "Вчера германският канцлер Ангела Меркел заяви, че няма да се кандидатира за пореден мандат като лидер на Християндемократическия съюз (ХДС) на конгреса през декември. 64-годишната също изключи да се бори за пети мандат като канцлер през 2021 г.Няколко политици от консервативната партия обявиха, че ще се борят за мястото на Меркел.\"Ройтерс\" представя някои факти за кандидатите, които могат да заменят дългогодишния канцлер:56-годишната Анегрет Крамп-Каренбауер вероятно има най-големи шансове да стане лидер на ХДС, след като през февруари Меркел реши да я подкрепи за поста генерал секретар на партията - ход, разглеждан като план Каренбауер да замени Ангела Меркел.Наричана \"Мини-Меркел\" от германските медии заради трезвия си политически стил, Анегрет Крамп-Каренбауер беше премиер на малката провинция Саарланд на френската граница от 2011 до 2018 г.Тя е католик и със западногермански корени, докато Меркел е протестант и с източногермански корени. Анегрет Крамп-Каренбауер е консервативна в социалната сфера и е против гей браковете. Тя е силен поддръжник на задължителна минимална надница на работниците и на правата на работниците.В опит да се дистанцира от Меркел и от нейния стил на управление, Крамп-Каренбауер заяви, че ХДС ще трябва да си възвърне страстта, ако иска да привлече по-млади избиратели. Наричана понякога AKK, тя е дъщеря на учител на деца със специални нужди. Омъжена е за минен инженер. Има три деца.38-годишният Йенс Шпан е един от най-отявлените критици на Меркел в ХДС от решението й през 2015 г. да пусне в Германия повече от 1 милион бежанци. Той се представя като политик от провинциална Северозападна Германия, който е скептичен към градските либерали и глобалисткия елит. За да го обуздае, тази година Меркел го назначи за здравен министър - тежък пост, който е свързан с много работа и по-малко заглавия в пресата.Член на долната камара на парламента от 2002 г., от години Шпан е приветстван като изгряваща звезда от високопоставени консерватори като Волфганг Шойбле. Но антиимигрантската му риторика в разгара на бежанската криза му коства подкрепа сред съюзниците на Меркел. Публичното му приятелство с Ричард Гренел, посланик на САЩ в Берлин, също го отчужди от някои консерватори, които не харесват политическия стил на президента на САЩ Доналд Тръмп.Шпан също е католик, но въпреки опозицията на църквата по отношение на гей партньорствата, той е омъжен за Даниел Функе, журналист от списание Bunte.62-годишният Фридрих Мерц е първият, който обяви, че ще се бори за поста на Меркел, след като в понеделник се появи информацията, че канцлерът се оттегля. Мерц потвърди плановете си днес.Мерц, член на консервативното крило на ХДС, излезе с идеята за \"Leitkultur\" или \"водещата култура\", според която той призовава имигрантите от мюсюлманските държави да бъдат асимилирани и да приемат германските ценности и традиции. Мерц е сред много мъже от консервативната партия, които губят влиянието си за сметка на Меркел. През 2002 г. тя го замени на поста лидер на парламентарната група на ХДС, за да си проправи пътя към канцлерския пост през 2005 г.Завършил право и бивш член на Европейския парламент, Мерц беше депутат в германския парламент от 1994 до 2009 г. В момента заема редица позиции в борда на няколко компании, включително той е председател на германския клон на американския фонд BlackRock. Той е женен за съдия. Има три деца.", "date": "2018.10.30", "title": "Кандидатите за наследници на Меркел"}
{"url": "https://news.bg/society/satvorete-chudo-za-malkite-geroi.html", "text": "Всяка година в целия сят се раждат над 15 мнлн. недоносени бебета. Над 1 млн. умират годишно вследствие от преждевременно раждане. В световен мащаб и в България 1 на всеки 10 бебета се ражда недоносено. Над 6000 е броят на недоносените бебета в България всяка година.Интересен е фактът, че най-малкото оцеляло бебе-българче е родено само 250 грама.Статистиката показва, че 30% от недоносените бебета получават тежки увреждания. 93% от децата в България не получават кенгуру-грижа, а над 50% от родителите на недоносени деца страдат от стрес.В името на децата фондация \"Нашите недоносени деца\" стартира нова кампания под надслов \"Големите чудеса на малките герои\". Тя е изцяло в подкрепа на недоносените деца в България.Целите на кампанията са набиране на дарения за необходима животоспасяваща апаратура, изграждане на семейни стаи за недоносени бебета и подпомагане на работата на семеен център за недоносени бебета \"Малки чудеса\".Медиен партньор на кампанията е news.bg, а през годините в подкрепа на каузата са заставали известни личности като Румяна Нейкова, Силвия Лулчева, Ники Кънчев, Петър Бакърджиев, Милена Златкова, Димитър Павлов, Йоана Буковска-Давидова, Веско Ешкенази, посланикът на Дания Сьорен Якобсен и др.От фондацията са планирали дейности за разработване на платформа за дарения и DMS номер.Фондация \"Нашите недоносени деца\" е създадена през 2012 година от три майки на недоносени деца.", "date": "2018.10.30", "title": "Сътворете чудо за малките герои"}
{"url": "https://news.bg/society/kolko-choveshki-zhivota-struva-nay-golyamoto-letishte-v-evropa-pitat-sindikati.html", "text": "Федерацията на строителните синдикати (ФНСС) към КНСБ осъжда всички действия, насочено срещу правото на строителните работници да живеят и работят с достойнство по света.В писмо ФНСС се застъпва и защитава правата на работниците, които изграждат новото летище в Истанбул, което е най-голямото летище в Европа.Синдикатите питат: \"\"Припомняме, , 29 октомври.ФНСС: \"\"Синдикатите обясняват, че за да бъде приключен строежът на летището в рамките на обявения срок, от 4 години на обекта работят над 30 000 работници. \", пишат от федерацията.ОТ ФНСС припомнят и за протеста на работниците на летището от месец септември, когато те недоволстваха срещу нечовешките условия на труд и живот. В хода на протеста .ФНСС: \"\"По данни на Прогресивния съюз на строителните работници в Турция, досега смъртните случаи на строителната площадка са 37. ФНСС допълват, че на обекта заедно с хилядите турци работят и мигранти от страни като Непал. Близките на жертвите пък бивали заплашвани, за да не стигнат въпросните случаи до съда.\"\", питат синдикатите.Този начин на работа не е съвместим с нашите ценности на хора и синдикалисти, категорични са от строителния синдикат. Ето защо:", "date": "2018.10.30", "title": "Колко човешки живота струва най-голямото летище в Европа, питат синдикати"}
{"url": "https://news.bg/politics/ot-ban-se-ottegliha-ot-sporazumenieto-s-nimh.html", "text": "От Българската академия на науката (БАН) се оттеглиха от споразумението си с Националния институт за метеорология и хидрология (НИМХ). Това стана ясно от открито писмо до министъра на образованието и науката Красимир Вълчев, публикувано на страницата на БАН.Мотивът за оттеглянето им е, че с предишно писмо са изразили притеснението си, че текстовете на Преходните и заключителни разпоредби на Проектозакона за държавния бюджет за 2019 г. противоречат на подписаното на 18 септември 2018 г. Споразумение № 0901‑120 между БАН, НИМХ, Националния браншов синдикат \"Висше образование и наука\" при КНСБ и МОН. Тези текстове противоречат и на постигнатите с образователен министър договорки, потвърдени пред общото събрание (ОС) на БАН.В писмото си от БАН цитират конкретни параграфи, които противоречат на Конституцията и са противозаконни. \"Параграфите §1(1), §3(1) и §6 от Преходните и заключителни разпоредби на Проектозакона за държавния бюджет за 2019 г. са противоконституционни и противозаконни и напълно обезсмислят продължителните усилия на ръководните органи на БАН - в отговор на апела на Министър-председателя - да решат казуса \"Национален институт по метеорология и хидрология\" съгласно Закона за БАН и Устава на БАН\".От БАН призовават министър Вълчев да призове да отпаднат параграфите §1(1), §3(1) и §6 от Преходните и заключителни разпоредби на Проектозакона за държавния бюджет за 2019 г.Припомняме, метеоролозите от НИМХ дълго време предупреждаваха, че работят при изключително мизерни условия, заплатите им са ниски, условията на работа не отговарят на съвременните изисквания. Неколкократно те излизаха на протест.На 14 септември, КНСБ коментира, че подготвя синдикалната дейност на НИМХ. Очаква се последната дума на БАН и Синдикатът да се назначи директор на НИМХ, необходимо бе , обясни президента на синдиката Пламен Димитров.Просветният министър Красимир Вълчев и премиерът Бойко Борисов проведоха  (НИМХ) при БАН.Срещата дойде след  заради липса на адекватно финансиране. Синоптиците искат института да се отдели от БАН и да премине под шапката на Министерството на образованието и науката (МОН).Министър-председателят от своя стана даде  без намесата на правителството. Срокът бе до 22 август, сряда.Шефът на БАН проф. Юлиан Ревалски обясни тогава, че на , БАН са поели ангажимент да се види каква самостоятелност би могла да се предложи на НИМХ в рамките на академията.Междувременно бе освободен шефа на НИМХ проф. Христомир Брънзов.От администрацията на БАН обясниха, че досегашният шеф на НИМХ проф. Христомир ...", "date": "2018.10.30", "title": "От БАН се оттеглиха от споразумението с НИМХ"}
{"url": "https://news.bg/world/zamarseniyat-vazduh-ubiva-600-000-detsa-na-godina.html", "text": "Замърсяването на въздуха убива по 600 000 деца на година и причинява симптоми като разстройство на интелекта, затлъстяване, инфекции на ушите и други, алармират от Световната здравна организация, цитирани от \"Ройтерс\".Родителите трябва да избягват замърсяване на въздуха в домакинствата чрез използване на по-екологично чисти енергийни източници при готвене и отопление, а също така да не пушат цигари. Но също така родители трябва да притискат политиците да работят за чиста околна среда, подчертават експертите на СЗО.\"Замърсяването на въздуха трови милиони деца и разрушава живота им\", подчертават от организацията. Най-засегнати са големи части от Азия, Африка и Латинска Америка., допълва се още в доклада \"Предпишете чист въздух\", който обобщава последните научни изследвания за ефекта на замърсяването на въздуха върху децата.Засегнати са около 93% от децата по света.", "date": "2018.10.30", "title": "Замърсеният въздух убива 600 000 деца на година"}
{"url": "https://news.bg/int-politics/erdogan-prizova-sauditskiya-prokuror-da-razbere-koy-e-naredil-ubiystvoto-na-kashogi.html", "text": "Турският президент Реджеп Ердоган призова главния прокурор на Саудитска Арабия да разбере кой е наредил убийството на журналиста Джамал Кашоги и да не щади \"някои хора\" в разследването, съобщава АФП.\"Кой изпрати тези 15 души? И вие, саудитският прокурор трябва да зададете този въпрос, така че да можете да го разкриете. Сега трябва да разрешим този случай ... няма смисъл от опити да се спасяват определени хора\", коментира Ердоган. Риад е задържал 18 заподозрени в опит да излезе от кризата, която уронва репутацията на кралството в чужбина. След като отричаха каквото и да било за случилото се с Кашоги почти три седмици, саудитските власти вече са приели, че убийството е \"предумишлено\".Ръководителят на саудитското разследване, генералният прокурор Шейх Сауд ал Мохем, пристигна в Турция тази седмица и се срещна два пъти с главния прокурор на Истанбул Ирфан Фидан.Ердоган обясни, че по време на разговорите Фидан е поискал 18-те заподозрени да бъдат изпратени в Турция за разпит, тъй като убийството е станало в Истанбул.Прокуратурата в Истанбул подготви миналата седмица писмено искане за екстрадирането на 18-те заподозрени, \"участващи в умишлено убийство\", съобщи министерство на правосъдието, но Рияд отхвърли искането на Анкара.Ердоган също така призова саудитския външен министър ал-Джубейр да обясни кои са \"местните съзаклятници\", които са получили тялото на Кашоги след смъртта му.\"Отново, или саудитският външен министър, или 18-те заподозрени трябва да обяснят, кои са местните съзаклятници. Нека да разберем кой е този съзаклятник, можем да осветим повече случая. Не можем да оставим тази тема да приключи в пространството, в средата на пътя.\"", "date": "2018.10.30", "title": "Ердоган призова саудитския прокурор да разбере кой е наредил убийството на Кашоги"}
{"url": "https://news.bg/politics/gorivata-v-balgariya-veche-sa-po-skapi-ot-tezi-vav-velikobritaniya.html", "text": "В България горивата вече са по-скъпи от тези във Великобритания, Белгия, Полша, Чехия и Словения и други държави членки на ЕС. Това сочат данни от анализ на \"Демократична България\" относно цените на горивата по света и у нас.От обединението акцентират, че цените на горивата зависят и от политиката на държавата, а позицията на управляващите, че няма какво да се направи била бягство от отговорност и подкрепа на статуквото.\"Показателно е, че висш държавен орган - парламентът, прие закони, с които се удариха малките играчи, за сметка на големите. Разследването на нарушенията на конкуренцията и наличието на картел също е в ръцете на държавен орган - КЗК, и когато този орган си затваря очите, това не означава, че държавата не може да направи нищо, а че е избрала да си зарови главата в пясъка\", обясняват от обединението.Демократите са категорични, че при приемането на закона за горивата, те са алармирали, че той ще унищожи малките търговци и ще доведе до още по-високи и непазарни цени.Припомняме, законът беше приет през месец юли. Според \"Демократична България\" регулацията е приета в нарушение на всички парламентарни процедури и \"явно под натиска на Москва\".От \"Демократична България\" пишат, че подкрепят както протеста на българските граждани срещу високите цени на горивата, така и протестите на малките и средни участници на пазара на горива и всички коректни търговци в България.Предложенията на \"Демократична България\" за това как могат да се постигнат по-благоприятни цени на горивата:-Да се отменят лобистките и картелни закони, унищожаващи малките и средни търговци в полза на големите вериги;-Да се облекчи вносът от други страни в ЕС, защото само истинската конкуренция сваля цените;-Да се извърши обективно разследване на големите вериги, чиито цени подозрително съвпадат и са налице доказателства за съгласувани практики;-Да се облекчат условията за създаване и достъпа до данъчните складове за горива - през 2015 г. близо 80% за дизела и над 90% при бензина се контролират от най-големия участник на пазара - групата \"Лукойл\";- Да се подпомогнат малките и средни търговци за преодоляване на техническите бариери за достъп до пазара.", "date": "2018.10.30", "title": "Горивата в България вече са по-скъпи от тези във Великобритания"}
{"url": "https://news.bg/bulgaria/sgradite-s-nad-200-parkomesta-tryabva-da-prouchat-trafika.html", "text": "Сградите с над 200 места за паркиране ще трябва да проучат натоварването на уличната мрежа и градската среда от трафика, до който би довело изграждането им. Това предвижда Наредбата, която публикува днес Министерството на регионалното развитие и благоустройството.Задължението ще важи както за нови сгради, така и при надстрояване, пристрояване или промяна на предназначението на вече съществуващи обекти, ако за целта е необходимо да се създадат повече от 200 паркоместа.В Наредбата се предвижда въвеждането на механизъм за предварително транспортно проучване. Извършеното проучване ще се взема предвид от органа, който одобрява съответния инвестиционен проект. Целта е да се гарантира комфорта на гражданите.Общинските съвети в общините ще могат да разработят изисквания за определяне на обхвата и съдържанието на проучването за нови обекти, които ще разполагат с повече от 200 места за паркиране.Всички производства по одобряване на инвестиционни проекти и издаване на разрешения за строеж ще се довършват по реда на наредбата, след като тя влезе в сила.Наредбата и мотивите към нея са публикувани на интернет страницата на .", "date": "2018.10.30", "title": "Сградите с над 200 паркоместа трябва да проучат трафика"}
{"url": "https://news.bg/education/35-uchenitsi-popalniha-vipusk-ii-na-otlichnitsite-na-balgariya.html", "text": "35 ученици станаха част от втория випуск на кампанията \"Отличниците на България\". Лауреатите бяха наградени на официална церемония в НДК от министъра на образованието Красимир Вълчев. Инициативата се провежда за втора поредна година, инициирана от вестник \"24 часа\" съвместно с МОН и цели да популяризира успехите на българските ученици.\"Разчитаме много на тези деца. Ориентираме част от политиките на министерството конкретно към децата с постижения\", заяви пред журналисти министърът на образованието и науката Красимир Вълчев.Като пример той даде националната програма за подпомагане подготовката за участието в олимпиади, както и модула \"Подобряване на образователната среда\". Това са кабинетите за редовна експериментална работа по природни науки, по която ежегодно министерството отделя 2 млн. лева. \"Резултатите на тези деца са впечатляващи и вдъхновяващи\", подчерта Вълчев. Един от наградените ученици желае да стане учител - нещо, което според министъра на образованието е много важно и от което имаме нужда. \"Повече такива деца да се ангажират с педагогическа професия и да вдъхновят други деца\", си пожела той.Всички отличници са спечелили медали от международни състезания по научни дисциплини като математика, физика, химия, както и от езикови олимпиади. Някои от наградените ученици са издържали зрелостните изпити c пълни шестици. Лауреатите са възпитаници на природо - математически и езикови гимназии, както и на средни общообразователни училища от цялата страна. Някои от българските ученици са получили международно признание от организации и престижни университети като Принстън, Оксфорд и Харвард.На 6 ноември предстои дебат за дигитализацията в образованието с децата в НДК, който ще се проведе с ученици.Горди с успехите на децата си майки приеха високите отличия на своите синове и дъщери, които в момента са в чуждестранни университети. На церемонията награда получи и ученичката Лора Тоскова, която стана втора в света по владеене на китайски език. За първи път се връчва отличие за високи постижения в музикалното творчество.Единадесетокласникът Антоан Георгиев от Природно-математическата профилирана гимназия \"Св. Климент Охридски\" в Монтана разказа пред news.bg за разработката на проекта Blumber. Той му донесе международно признание на младежко научно изложение в Полша. Там младият талант се класира на второ място в конкуренция със 130 проекта от 27 държави, като 11 от тях са в сферата на компютърните науки. Антоан споделя, че разработката му представлява игра във виртуална реалност, която се базира на психология, в частност използва Закона на Милър. В далечната 1956 г. ученият установява, че съществува горен лимит в запаметяването от човека на определени обекти. Антоан дава пример с цветовете. \"Ако ви изброя поредица от цветове, вие ще можете да запомните да използвате в този конкретен момент от 5 до 9 и това е вашият максимум. Прочитайки за този закон, изследвайки го, се замислих за имплементирането му във виртуална реалност и изследвания на резултатите\", обясни Антоан. Младият талант в момента разработва платформа от мини игри, която ще включва и този проект. Антоан смята да продължи образованието си в България, тъй като според него IT секторът в страната е добре развит и има предостатъчно потенциал, който може да бъде използван тук.", "date": "2018.10.30", "title": "35 ученици попълниха випуск II на \"Отличниците на България\""}
{"url": "https://news.bg/int-politics/vazmozhno-e-turski-voyski-da-vlyazat-v-siriya-bez-preduprezhdenie.html", "text": "Турският президент Реджеп Ердоган обещава да унищожи терористичните групи на изток от река Ефрат в Сирия. Турският лидер обясни това по време на реч пред членовете на управляващата Партия на справедливостта и развитието в Анкара, съобщава ТАСС.\"Ние няма да се оттеглим, ще унищожим терористични групи на изток от река Ефрат, ще ги унищожим постепенно, можем да влезем в Сирия без предупреждение\", допълва той.Ердоган добави, че Анкара \"не възнамерява да позволи на онези, които от една страна провокират режима, от друга - се опитва да възкресят ДАЕШ и след това да потопят Идлиб и после цяла Сирия в огън и кръвопролитие\", коментира Ердоган.Междувременно на 28 октомври турската армия започна артилерийски обстрел срещу позиции на кюрдските \"Народните сили за самозащита\". Според \"Анадолу\", под обстрел е районът Зор Магар, който се намира на източния бряг на река Ефрат и е стратегически важна височина, от която може да се види границата с Турция.", "date": "2018.10.30", "title": "Възможно е турски войски да влязат в Сирия без предупреждение"}
{"url": "https://news.bg/world/godenitsata-na-kashogi-tramp-mozhe-da-potuli-sluchaya-s-ubiystvoto.html", "text": "Хатидже Дженгиз, годеницата на убития саудитски журналист Джамал Кашоги, заяви, че не трябва да се позволява на властите на Саудитска Арабия да потулват случая и призова Запада да търси справедливост, пише \"Гардиън\".На траурно събитие в Лондон Дженгиз заяви: \"\".Дженгиз разкритикува отговора на някои държави и конкретно на президента на САЩ Доналд Тръмп. Тя се страхува, че президентът \"павира пътя за прикритие\".\"\", призова тя.Тръмп излезе със смесени сигнали по случая. Той обеща суров отговор, но в същото време обяви, че САЩ искат да запазят тясното сътрудничество със Саудитска Арабия.Дженгиз, която придружи Кашоги до саудитското консулство на 2 октомври и съобщи на турската полиция, че не се е върнал, заяви, че животът й се е обърнал с главата надолу след този \"ужасяващ ден\".\"\", оплака се тя.Хатидже Дженгиз описа годеника си като патриот, който е чувствал, че има задължението да стане \"гласът на безгласните\".", "date": "2018.10.30", "title": "Годеницата на Кашоги: Тръмп може да потули случая с убийството"}
{"url": "https://news.bg/politics/vitseprezidentat-iliyana-jotova-svetat-izpitva-ostar-defitsit-na-dialog.html", "text": "Съвременният свят е сложен и несигурен. Защитата на човешките права, задълбочаващата се конфронтация между държавите и обществата, нестихващите конфликти в Близкия изток са основни предизвикателства. Те изискват глобални решения, взети чрез диалог и взаимни компромиси. Това заяви вицепрезидентът Илияна Йотова на откриването на международната конференция \"Движението на необвързаните държави в многополюсния свят: неговата роля в поддържането и насърчаването на международния мир и сигурност\". Форумът се проведе в Софийския университет \"Св. Климент Охридски\".Въпреки необходимостта от глобални решения, светът изпитва остър дефицит на диалог, стана ясно от думите на вицепрезидента Йотова. Припомняме, България членува в НАТО от 2004 г., а в ЕС от 2007 г.\"В XXI век светът изпитва остър дефицит на пълноценен диалог - както в различните общности в границите на националните държави, така и на международната сцена. Причина за голяма част от проблемите ни е в това, че загубихме възможността да се чуваме\", каза Йотова.Според нея на Африканския континент не трябва да се гледа само като на източник на миграция, бедност и неравенства. \"Младото му активно население очаква инвестиции и развитие\", заяви вицепрезидентът.\"Движението на необвързаните държави е глас в подкрепа на развиващите се страни на многостранни форуми. Организацията може да прокарва път в световната политика за разрешаването на световните проблеми чрез изграждане на нов тип международни отношения, в които водеща е идеята за мир\", посочи Йотова.Според нея мостовете и доверието не са дадени веднъж завинаги, не се градят лесно и бързо. Те трябва да се пазят и развиват. Общо 120 държави с 55 % от световното население членуват в движението, създадено през 1961 г. Държавите в него не са членки на военни блокове, представляват 2/3 от членовете на ООН и са незаобиколим фактор при решаването на въпроси в световната организация. ", "date": "2018.10.30", "title": "Вицепрезидентът Илияна Йотова: Светът изпитва остър дефицит на диалог"}
{"url": "https://news.bg/int-politics/koga-zapochva-voynata-mezhdu-sasht-i-kitay.html", "text": "Между Китай и САЩ назрява голяма война, пише в свой анализ руският в. \"Взгляд\", позовавайки се на няколко бивши руски генерали и политически анализатори.Именно такова настроение властва в американските въоръжени сили, ако се вярва на социолозите. Доколко обосновани са такива прогнози и как това е свързано със строителството от страна на Китай на гигантски военноморски флот?Военният потенциал на САЩ в региона на Югоизточна Азия понастоящем е абсолютен. А за да бъдат победени американците, техният военен флот трябва да бъде победен, като за това е нужен още по-мощен флот. Но флотът е скъпо \"удоволствие\". Иначе казано, за неговото създаване е необходима силна икономика, съпоставима по размер с най-голямата световна икономика - американската, пише руското издание.Към настоящия момент с такава икономика разполага само Китай, което го прави единственият реален съперник на САЩ, включително и в чисто военно отношение. Последните 30 години китайската икономика показва много високи темпове на икономически растеж, като по обем на брутния вътрешен продукт Китай задмина САЩ през 2014 г. Точно по същото време Китай започна голяма реформа на армията и в частност на бойния флот.Но за поддържането на високи темпове на растеж на Китай са му нужни, на първо място, търговска и финансова експанзия. В тази връзка се споменава, че в Русия често се говори, че Китай скоро ще завладее Сибир или Далечния изток, но в действителност експанзионистичните планове на Китай били насочени днес преди всичко към Африка. Китай е обграден от американски съюзници от всички страни. Освен обстоятелството, че тези страни транслират интересите на САЩ, Япония, Южна Корея и др. сами не желаят засилването на своя азиатски съсед. Именно за охрана на морските маршрути и разпространение на товарите си по целия свят е нужен боен флот. И само с помощта на такъв инструмент може на теория да бъде нанесено поражение на САЩ.На второ място, за развитието на икономиката са необходими ресурси. В нашата епоха петролът е най-важният ресурс. Две трети от целия необходим суров петрол Китай внася от чужбина, като 83% от тези доставки идват по море.В анализа се изяснява от какво се състои един боен флот, като се посочва, че главната ударна сила на съвременния военноморски флот е самолетоносачът. Победата в морска битка се осигурява предимно от действията на самолетите. Сами по себе си обаче самолетоносачите са уязвими и се нуждаят от защита в състава на ескадрата (тактическо обединение на кораби). Основната ударна сила на ескадрата са разрушителите. Със съвременното ракетно въоръжение те могат да извършват цял спектър от задачи и да се борят срещу всяка цел: под вода, над вода или във въздуха. Друга част от ескадрата са фрегатите. Често фрегатите се борят с въздушни цели, като новите модели разполагат със способности, подобни на тези на разрушителите. Корветите са най-малките кораби в ескадрата. Тези кораби не са предназначени за бойни действия в океана, а на малко разстояние от брега и във вътрешни морета. Има и крайцери, като с тях все още разполагат само САЩ и Русия, като руските са всички стари, а пари за ремонт почти не се заделят.Отделно са подводниците. Те имат стратегическо предназначение - носят ядрено оръжие за удар срещу вражеска територия, като основната им задача е унищожението на други кораби.Най-важната сила в морето е ударната група, водена от самолетоносача, която се състои от един или няколко самолетоносача, 10-20 разрушители и фрегати, между две и пет подводници. От въздуха ескадрата се прикрива от самолетите на самолетоносача.Според данни на Конгреса на САЩ към 2020 г. Китай се очаква да разполага с два самолетоносача, 34 разрушителя, 58 фрегати, 30 корвети, 64 дизелово-електрически подводници, осем ядрени подводници, пет подводници с балистични ракети, повече от 150 патрулни кораба край крайбрежни зони.От своя страна САЩ разполагат с 11 самолетоносача, 22 крайцера, 65 разрушителя, 12 корвети, 52 ядрени подводници, 18 ядрени подводници с балистични ракети, около 100 патрулни кораба и кораби за поддръжка.На пръв поглед превъзходството на американския флот е очевидно. Това важи особено за самолетоносачите. Ала важен детайл е, че китайският флот расте много по-бързо от американския. Понякога темповете на пускането на вода на нови кораби са невероятни - Китай пуска на вода по един корвет на месец. За сравнение, Русия през последните 17 години е построила само пет корвета. Освен това болшинството от военните кораби на Китай са били построени през последното десетилетие, а доста от американските кораби са от десетки години.Според \"Взгляд\" обаче САЩ страдат от криза в иновациите по отношение на военния флот. Американският флот през последните 100 години е не само най-големият, но и най-качественият и ефективният. На всеки 20 години американците излизаха с иновация в различни видове кораби. Като обща бройка те отдавна отстъпват на китайците - по абсолютно количество кораби от всякакъв вид (и бойни, и подкрепящи) китайският военноморски флот превъзхожда американския с 540 срещу 300 кораба. С иновациите положението е подобно.В материала се заключава, че не трябва да се вярва на новините, в които както официални лица, така и експерти прогнозират война между Китай и САЩ в близко бъдеще. Но в перспектива от 20-30 години, когато Китай ще стане още по-силен, този сценарий ще стане много по-вероятен. Китай просто трябва да чака, но за САЩ чакането е загуба на благоприятна позиция.Припомняме, бившият американски военен министър Аштън Картър призовава Съединените щати да укрепят военните си партньорства в Азия, за да се противопоставят на онова, което той описва като изолационен и конфронтационен подход на Китай в региона и по света, съобщава South China Morning Post.\"В Тайванския пролив, на Корейския полуостров, в киберпространството, в световната търговия - почти на всяка една крачка китайските лидери са избрали изолация вместо интеграция и конфронтация срещу приобщаването\", пише Картър в доклад на Центъра за наука и международни отношения в Белфер в училище \"Харвард Кенеди\".\"Трябва да продължим да инвестираме в иновативните системи и идеи, необходими за противодействие на военните способности на Китай. Трябва да разполагаме с качеството и количеството на силите, необходими за предотвратяване на китайската агресия, ако можем и да й противодействаме, ако трябва\", пише той в доклада, който разглежда стратегията на САЩ в Азия.", "date": "2018.10.30", "title": "Кога започва войната между САЩ и Китай? "}
{"url": "https://news.bg/crime/blizo-50-migranti-zabelyazaha-v-dvor-v-s-herakovo.html", "text": "Полицията разкри 47 нелегално пребиваващи чужденци в село Хераково, Софийско.Това се случи след подаден сигнал в 11.45 часа на 29 октомври за забелязани лица с вид на мигранти в двора на къща в селото.Отзовалите се на адреса полицейски служители установили, че в къщата пребивават общо 47 мъже без документи за самоличност.Групата, от която 24 пълнолетни и 23 непълнолетни, била отведена в районното управление. След проведените беседи със служителите от група \"Миграция\" 43-ма от мъжете се определили като граждани на Афганистан, а останалите - като пакистанци.Работата по случая продължава.", "date": "2018.10.30", "title": "Близо 50 мигранти забелязаха в двор в с. Хераково"}
{"url": "https://news.bg/world/padnaliyat-v-indoneziya-samolet-letyal-haotichno-i-instrumentite-za-skorostta-ne-bili-nadezhdni.html", "text": "Пътническият самолет Boeing 737 Max на индонезийския авиопревозвач Lion Air, който катастрофа в понеделник, е летял хаотично предишната вечер и инструментите за скоростта не са били надеждни.Информацията съобщават \"Ройтерс\" и \"Гардиън\", които се позовават на следовател и на специализиран сайт за проследяване на полетите по света в реално време.Информация на сайта FlightRadar24 разкрива необичайно движение на самолета като височина и скорост в първите няколко минути след излитането си от Денпасар на остров Бали в неделя вечерта - включително около 260 метра пропадане за 27 секунди след излитане, което е нормално - преди да се стабилизира и да се насочи към Джакарта.Но пилотите са държали самолета на максимална височина 8,5 километра в сравнение с 10,9 километра по същия коридор по-рано тази седмица.Вчера изпълнителният директор на Lion Air Едуард Сираит разкри, че на самолета с полет Денпасар-Джакарта в неделя вечерта е имало технически проблем, но е разрешен в \"съответствие с процедурата\". Той не разкри подробности и подчерта, че компанията не планира да приземи всички останали самолети Max 8.Заместник-председателят на Националната комисия за транспортна безопасност Харио Сатмико заяви пред журналисти, че е имало технически проблеми по време на полета, включително ненадеждни инструменти за скоростта. Той не разкри подробности.Самолетът от Денпасар до Джакарта е кацнал в 22,55 часа местно време в неделя. Техническият персонал е имал шест часа и половина да направи проверка преди да подготвят самолета за полета от Джакарта до Пангкал Пинанг в 06,20 часа в понеделник. Самолетът падна в Яванско море минути след излитането си от столицата на Индонезия. Смята се, че всички 189 души на борда са загинали.FlightRadar24 също регистрира необичайна скорост и височина в първите минути на полета JT610. Двама рибари, които са видели катастрофата от лодката си в морето, разказаха пред \"Ройтерс\", че самолетът леко се е залюлял, но не е имало шум при падането му почти хоризонтално, а носът е бил леко наклонен надолу. Метеорологичното време е било ясно в момента на катастрофата - 06,33 часа в понеделник, когато пилотите поискали да се върнат в Джакарта.Експерти коментират, че разследването на катастрофата е едва в първоначалната си фаза и е твърде рано да се спекулира каква е причината за катастрофата. Но пилот и източници заявиха пред \"Ройтерс\", че данните на FlightRadar24 и за двата полета могат потенциално да разкрият какво се е объркало.По-рано стана ясно, че са предадени 10 чувала с човешки останки за ДНК анализ. Също така има събрани 14 чувала с отломки, включително личен багаж, дрехи, мобилни телефони, лични документи и др.", "date": "2018.10.30", "title": "Падналият в Индонезия самолет летял хаотично и инструментите за скоростта не били надеждни"}
{"url": "https://news.bg/society/obezopasyavat-zhp-prelez-v-ruse.html", "text": "От община Русе взимат спешни мерки за обезопасяването на жп линията, която минава през града, информира Нова телевизия.Припомняме, вчера, 29 октомври,  блъснато от влак, докато пресичало.Десетки жители на Русе ежедневно минават през релсите, защото така пътят между два квартала им е по-пряк.Ученици от близкото училище също продължават да минават през линиите.Директотър на училището, от което е загиналото дете, настоява за незабавни мерки.За обезопасяване на железницата, която минава през Русе, трябва да се погрижи Националната компания за железопътна инфраструктура.В памет на 13-годишният Виктор на релсите гори свещичка и са поставени цветя.", "date": "2018.10.30", "title": "Обезопасяват жп прелез в Русе"}
{"url": "https://news.bg/finance/biznesat-protiv-uvelichenieto-na-zaplatite-v-byudzhetniya-sektor.html", "text": "Асоциацията на индустриалния капитал в България (АИКБ) категорично не подкрепя бюджета на държавното обществено осигуряване и заложените в Бюджет 2019 г. административно налагани политики по доходите, които се прокарват без съгласието на социалните партньори, а някои от тях - и без проведени консултации и преговори. Това се посочва в официалната позиция на АИКБ относно готвения от правителството проект за Бюджет 2019 г.Като цяло бизнесът изразява своето положително становище по проекта за държавен бюджет за 2019 г. В позицията си от асоциацията мотивират това с няколко точки:Работодателите обаче не заявяват подкрепата си относно предложените в проекта държавен дефицит в размер на 0.5%, както и предвидените увеличение на заплатите и възнагражденията за полиция и вътрешен ред и сигурност и увеличение на капиталовите разходи в сектор \"Отбрана\". АИКБ се обявява също така против увеличението на възнагражденията на заетите в бюджетния сектор с 10%, с което, според асоциацията, изпълнителната власт категорично се отказва от реформа в държавната администрация.Бизнесът не подкрепя и това, че в проекта не са заложени достатъчно средства за култура и наука, за Националния план за действия по заетостта (НПДЗ), за рекламна политика на националния туристически продукт, както и в бюджета на Министерство на здравеопазването.\"Категорично НЕ ПОДКРЕПЯМЕ заложените в Бюджет 2019 г. административно налагани политики по доходите, без съгласието на социалните партньори, а някои от тях - и без проведени консултации и преговори.\" Работодателите посочват няколко довода, поради които не подкрепят предвидения бюджет на държавното обществено осигуряване.АИКБ принципно не възразява срещу проекта за бюджет на НЗОК.", "date": "2018.10.30", "title": "Бизнесът против увеличението на заплатите в бюджетния сектор"}
{"url": "https://news.bg/int-politics/stoltenberg-prizovava-rusiya-da-spazva-dogovora-za-yadrena-bezopasnost.html", "text": "Разполагането на нови ядрени ракети в Европа от страна на Русия застрашава ключов договор за контрол на въоръженията, който помогна за прекратяването на Студената война, заяви генералният секретар на НАТО Йенс Столтенберг на пресконференция в Норвегия, съобщава \"Ройтерс\".Президентът на САЩ Доналд Тръмп каза на 20 октомври, че Вашингтон планира да напусне договора, подписан през 1987 г., на фона на руски нарушения на споразумението.\"Проблемът е в разполагането на нови руски ракети. Няма нови ракети на САЩ в Европа, но има повече руски ракети, способни да носят ядрени бойни глави, а тези ракети доведоха до застрашаване на договора\", обясни Столтенберг.\"Затова призоваваме Русия да гарантира пълното и прозрачно спазване на договора за ИНФ\", добави той.НАТО ще избягва всякакви опасни ситуации във връзка с изстрелването на ракети от Руската федерация в Норвежко море в зона, близка до зоната на ученията. \"Такава стрелба е доста общо нещо. НАТО ще избегне всякакви опасни ситуации, не виждаме проблем, ако действията на Русия са професионални\", коментира Столтенберг, цитиран от ТАСС.НАТО очаква, че руските упражнения няма да пречат на маневрите на алианса. \"Очакваме, че изстрелването на ракети от Русия няма да повлияе на нашите учения по никакъв начин. Те ги провеждат в международни води и са докладвали това на Норвегия\", допълва той.Trident Juncture 2018 не връща НАТО в Студената война, а алиансът смята, че нивото на конфронтация е по-ниско днес. \"Ние не вярваме, че нашите учения са завръщане към Студената война. Днес положението в Европа е напълно различно, с по-ниско ниво на конфронтация, но с висока степен на непредсказуемост\", обяснява Столтенберг.\"По време на Студената война в Европа имаше стотици ядрени оръжия, огромна сила в готовност. Сега ситуацията със сигурността е съвсем различна. Нивото на конфронтацията е много по-ниско, но е налице висока степен на непредсказуемост, използват се хибридни методи, има намеса във вътрешните работи на суверенни държави\", коментира той.\"Ние не искаме надпревара във въоръжаването\", Алиансът разглежда своите учения като средство за предотвратяване на конфликти, а не средство за подхранване на конфликти, добави Столтенберг.Такива маневри трябва да демонстрират решимостта и готовността на алианса за отбрана, \"за да задържат потенциални агресори и те да не допускат грешки в преценките си и опити за военна агресия срещу страните от НАТО\".Според него, НАТО \"трябва да работи, за да предотврати увеличаването на напрежението в Севера. Това е зона, в която трябва да работим заедно, включително с Русия, а някои страни от НАТО правят това, включително в областта на търсене и спасяване в полярните географски ширини, включително в рамките на Арктическия съвет или във формата на сътрудничество на Баренцово море\", коментира Столтенберг.Той обяснява, че страните от НАТО възнамеряват да бъдат \"силни, предсказуеми и твърди\", като същевременно продължават практическото сътрудничество с Русия.\"Свидетели сме на увеличаване на руското военно присъствие в Арктика, ще отговорим на това, но не възнамеряват да отразяваме точно действията на Русия, да копираме точния брой на техните кораби, самолети или подводници. Все пак, това е една от причините, поради които ние укрепваме нашата колективна отбрана и нашето присъствие в Далечния север\", добави Столенберг.\"Силите на НАТО провеждат учения и срещу подводници, както и някои страни от НАТО инвестират допълнителни средства във въздухоплавателни средства за борба с подводници, включително САЩ, Канада, Великобритания, Норвегия и Дания\", коментира Йенс Столтенберг.", "date": "2018.10.30", "title": "Столтенберг призовава Русия да спазва договора за ядрена безопасност"}
{"url": "https://news.bg/world/patnik-ot-padnaliya-samolet-v-indoneziya-izpratil-na-zhena-si-selfi-predi-smartta-si.html", "text": "Пътник от  Boeing 737 Max е изпратил на жена си селфи няколко минути преди смъртта си, съобщава News.com.au.Дерил Фид Фебрианто, в очакване на полета, кореспондирал със съпругата си и точно преди излитането ѝ изпратил своя снимка от седалката на самолета. Това е било последното му съобщение. След 13 минути самолетът е изчезнал от радарите.\"Когато видях новината, сравних номера на полета със снимката на билета, която ми изпрати Дерил, и заплаках\", разказа съпругата му Лутфиани Ека Путри пред медиите.Трагедията стана вчера сутринта. Самолетът на авиокомпания Lion Air се разби край бреговете на Западна Ява, като той изпълняваше полет от Джакарта до Суматра.На борда се намираха 189 души, като всички загинаха.Това е първият случай на катастрофа на самолет Boeing 737 Max, който е от четвърто поколение, като доставките на новата машина започнаха през май миналата година. Пилотите са били много опитни.", "date": "2018.10.30", "title": "Пътник от падналия самолет в Индонезия изпратил на жена си селфи преди смъртта си"}
{"url": "https://news.bg/regions/v-tri-nashi-regiona-horata-sa-s-nay-niska-prodalzhitelnost-na-zhivota-v-es.html", "text": "Жителите на Северозападния, Югозападния и Северния централен район на България са с най-ниска продължителност на живота в Европейския съюз. Това показват данни на Евростат за 2016 година, цитирани от БНР.В ЕС средната продължителност на живота е 81 години, а у нас - 74,9 години. Това отново ни поставя на най-ниска продължителност на живота в Евросъюза, става ясно от данните на Евростат.Най-висок процент хора над 65 години има в областите Видин и Габрово. Най-малко са възрастните хора в София - 17 %. Между 1990 и 2016 година е увеличен броя на пенсионерите, но намалява процентът на новородените, гласят данните.Топ 5 на регионите в ЕС с най-ниски стойности по продължителност на живота е съставен освен от трите български региона, още от един румънски и един унгарски регион, показват данните на Евростат.Няма държава в ЕС, в която мъжете да живеят средно по-дълго от жените. Разликата в повечето случаи е от порядъка на 3-5 години в полза на жените, отчита европейската статистика.Според европейската статистика най-дълго живеят италианците и испанците.", "date": "2018.10.30", "title": "В три наши региона хората са с най-ниска продължителност на живота в ЕС"}
{"url": "https://news.bg/int-politics/vms-na-sasht-smyata-vse-po-chesto-da-sreshta-kitay-v-otkrito-more.html", "text": "Началникът на щаба на военноморския флот на САЩ адмирал Джон Ричардсън обясни, че страната му и Китай \"ще се срещат все повече и повече в открито море\", съобщава \"Ройтерс\".Китайският кораб стигна на метри от USS Decatur по време на плаване за \"свобода на корабоплаването\" в края на септември, обясни вицепрезидентът на САЩ Майк Пенс.Мисията на САЩ е последният опит да се противопостави на това, което Вашингтон вижда като усилията на Пекин да ограничи свободата на корабоплаването в стратегическите води, където оперират китайски, японски и някои южноазиатски военноморски сили.Връзките на Китай с руския флот трябва да се наблюдават \"с интерес\", докато се увеличават, обясни Ричардсън на събитие, организирано съвместно с посолството на САЩ в Джакарта.Припомняме, бившият американски военен министър Аштън Картър призовава Съединените щати да укрепят военните си партньорства в Азия, за да се противопоставят на онова, което той описва като изолационен и конфронтационен подход на Китай в региона и по света, съобщава South China Morning Post.\"В Тайванския пролив, на Корейския полуостров, в киберпространството, в световната търговия - почти на всяка една крачка китайските лидери са избрали изолация вместо интеграция и конфронтация срещу приобщаването\", пише Картър в доклад на Центъра за наука и международни отношения в Белфер в училище \"Харвард Кенеди\".\"Трябва да продължим да инвестираме в иновативните системи и идеи, необходими за противодействие на военните способности на Китай. Трябва да разполагаме с качеството и количеството на силите, необходими за предотвратяване на китайската агресия, ако можем и да й противодействаме, ако трябва\", пише той в доклада, който разглежда стратегията на САЩ в Азия.", "date": "2018.10.30", "title": "ВМС на САЩ смята все по-често да среща Китай в открито море"}
{"url": "https://news.bg/int-politics/siriya-obvini-turtsiya-che-ne-izpalnyava-sporazumenieto-za-idlib.html", "text": "Правителството на Сирия обвини Турция, че не е изпълнила задълженията си, поети в споразумението с Русия за създаване на демилитаризирана зона, свободна от екстремисти в северозападната сирийска провинция Идлиб, в разрез с руската гледна точка, че Анкара изпълнява споразумението, съобщава \"Ройтерс\".Споразумението, сключено през септември между Русия, която е най-влиятелният съюзник на сирийския президент Башар Асад, и Турция, която подкрепя бунтовниците в Идлиб, предотврати голяма правителствена офанзива в контролираната от опозицията провинция.Руският президент Владимир Путин заяви в събота, че Анкара изпълнява задълженията си в Идлиб.Ала сирийският външен министър Уалид ал Муалем коментира, че Турция изглежда не искала да изпълни споразумението.\"Терористите все още съществуват с техните тежки оръжия в този регион и това е показател за нежеланието на Турция да изпълни задълженията си\", подчерта Муалем, цитиран от държавната новинарска агенция САНА.Сирийското правителство се зарече да отвоюва обратно \"всеки сантиметър\" от Сирия, включително провинция Идлиб.Споразумението между Русия и Турция създаде буферна зона, навлизаща на 15-20 км в територията на бунтовниците, която трябваше да бъде освободена от тежки оръжия и екстремисти до средата на октомври.Основната екстремистка групировка в северозападната част на Сирия - \"Тахрир ал Шам\", даде съгласието си за споразумението между Русия и Турция, но без изрично да обещае, че ще се придържа към него.Идлиб и съседни райони са последната крепост на бунтовниците и опозиционерите срещу Асад.Турция създаде 12 военни позиции в северозападната част на Сирия съгласно предишно споразумение с Русия и Иран, другия важен съюзник на Асад.ООН предупреди, че всяка голяма офанзива в района на Идлиб би предизвикала хуманитарна катастрофа. В областта живеят около 3 млн. души.", "date": "2018.10.30", "title": "Сирия обвини Турция, че не изпълнява споразумението за Идлиб"}
{"url": "https://news.bg/curious/markiraha-210-kilogramova-mechka-v-stara-planina.html", "text": "Екип на Сдружението за дива природа \"Балкани\" улови и маркира с GPS-GSM нашийник и микрочип 210-килограмова мечка в района на град Априлци, близо да границата с Национален парк \"Централен Балкан\".Животното е уловено в края на мината седмица. Мечката е възрастна, силна и в добро състояние, пишат от парковата дирекция в Габрово.След като специалистите упоили и маркирали животното, мечта бързо се е съвзела и се е скрила в гората.Това е най-голямото животно, което е маркирано досега от експертите на сдружението. Маркирането е част от съвместните дейности на Дирекцията на Националния парк и Сдружението \"Балкани\" за проучване миграциите, индивидуалните територии и използването на местообитанията на кафявата мечка чрез маркиране на животни с GPS-GSM нашийници и асистиране в случаи на проблемни животни, обясняват от дирекцията.", "date": "2018.10.30", "title": "Маркираха 210-килограмова мечка в Стара планина"}
{"url": "https://news.bg/world/sasht-vdigat-palatkovi-gradove-za-migrantite-razkri-tramp.html", "text": "Президентът на САЩ Доналд Тръмп заяви, че администрацията му планира да изгради палаткови градове за хиляди мигранти от Централна Америка, насочили се към САЩ през Мексико, информират местни медии.Американският лидер обяви намерението си по време на интервю за Fox News, след като Пентагонът съобщи, че и след седмици на разпалена антимигрантска риторика от президента преди ключовите междинни избори през следващата седмица.\"\", закани се държавният глава на САЩ.\"\", продължи той.Доналд Тръмп добави, че бежанците ще бъдат задържани, докато процедурата по разглеждане на молбите им не приключи.Проблемът е, че ги освобождават и те трябва да се явят пред съда три години по-късно, но никой не се явява, вярва той., подчерта Тръмп.Американският лидер се очаква да участва на 11 предизборни митинга преди изборите на 6 ноември, които според експерти във Вашингтон се разглеждат като референдум за президентството му.", "date": "2018.10.30", "title": "САЩ вдигат палаткови градове за мигрантите, разкри Тръмп"}
{"url": "https://news.bg/politics/400-000-balgari-sa-zhertvi-na-noshtniya-evtin-ad.html", "text": "Нощният труд е евтин ад. Под това мото КТ \"Подкрепа\" събра институциите, за да потърсят заедно решение на проблемите с полагането на нощен труд.Едно кафе в района на централата на КТ Подкрепа струва, колкото една смяна нощен труд.\"Успяхме да обърнем вниманието на обществеността за този проблем\", заяви президентът на синдиката Димитър Манолов.25 стотинки на час струва нощният труд. Няма и регламент за неговото полагане, подчерта той. След разговор с премиера и финансовия министър му било обяснено, че ще е нужен допълнителен финансов ресурс, за да се реши проблемът в МВР и Министерство на отбраната.\"Особено остро стои въпросът в системата на МВР\", каза Димитър Манолов. Доскоро там не се е заплашвал изобщо нощният труд.Синдикатът иска обаче коренна промяна в посока заплащането на нощния труд и за неговото полагане у нас. Над 400 000 души у нас полагат нощен труд. Още през 2006 г. е определен размерът на заплащане на нощен труд от 25 стотинки.КТ \"Подкрепа\" е категорична, че нощният труд е вреден за здравето. СЗО препоръчва той да бъде ограничен , там където е възможно. Според изследване полагащите нощен труд остаряват с 6 години и половина по-рано от другите.Друго изследване е направено сред 75 000 медицински сестри. То показва, че една от десет ще умре преждевременно. Над 80% от полагащите нощен труд получават до 1000 лева. Освен това те ползват лични финанси за транспорт за работа.\"Подкрепа\" иска нощният труд да се заплаща не по-малко от 2,55 лева на час. Освен това нощен труд трябва да се полага само при крайна необходимост, според синдиката.", "date": "2018.10.30", "title": "400 000 българи са жертви на нощния евтин ад"}
{"url": "https://news.bg/crime/arestuvaha-mazh-zaredil-no-ne-platil-gorivoto.html", "text": "Полицаите от Бургас арестували 29-годишния С.П. от Несебър заради неколкократно зареждане на гориво без да заплати цената му, съобщиха от МВР.На 30 юни мъжът, който управлявал \"Ауди А6\", с чуждестранна регистрация заредил гориво на бензиностанция \"ЛУКОЙЛ\" на изхода на Варна и си тръгнал без да плати.Същото станало и на 24 септември на бензиностанция \"OMV\" на изхода на София. Тогава напълнил автомобила си с гориво за 152 лв. не платил.На 09 октомври заредил автомобила си за 160 лева на бензиностанция \"ЛУКОЙЛ\" на изхода за София и отново не платил.", "date": "2018.10.30", "title": "Арестуваха мъж, заредил, но не платил горивото"}
{"url": "https://news.bg/world/izraeltsite-glasuvat-na-mestni-izbori.html", "text": "Израелците гласуват на местни избори. Правителството се надява новият почивен ден да помогне за преодоляване на ширещата се в страната изборна апатия и да се увеличи традиционно ниската избирателна активност, пише \"Таймс оф Израел\".Избирателните секции отвориха врати в 07,00 часа и ще работят до 22,00 часа местно време. Предварителните резултати се очакват тази нощ, а финалното преброяване ще стане в сряда.Около 6,6 милиона граждани на Израел на възраст над 17 г. имат право да гласуват на местните избори, на които ще изберат представители на 251 градски и общински съвета, а също така и кметове.Избирателите пускат две бюлетини: една за кмет (петгодишен мандат) и една за партиен кандидат, който желаят да ги представлява в местния съвет. Ако нито един кандидат за кмет не получи повече от 40% подкрепа на вота днес, двамата кандидати с най-голяма подкрепа ще участват на балотаж на 13 ноември.За първи път е даден почивен ден на израелците на изборите след приемане на нов закон от Кнесета.На последните избори през 2013 г. 51,9% от израелците излязоха да гласуват. В Йерусалим гласуваха 36,1%, в Тел Авив - 28,7 на сто, а в Хайфа - 32,7 на сто.Най-голямата битка на днешния вот ще е за Йерусалим. Основните кандидати са израелският министър по йерусалимските дела Зеев Елкин и членовете на йерусалимския съвет Моше Лион и Офер Беркович.Повече от 300 000 арабски жители на Йерусалим се очаква да бойкотират местните избори.", "date": "2018.10.30", "title": "Израелците гласуват на местни избори"}
{"url": "https://news.bg/crime/dabch-bila-izkupitelna-zhertva-smyata-eksshefat-i.html", "text": "\"Държавната агенция за българите в чужбина (ДАБЧ) е изкупителна жертва в недоизмислената или нарочно измислена процедура\". С тези думи бившият председател на агенцията Райна Манджукова коментира пред БНР Припомняме, че при акцията заради подозрение в корупция бяха задържани 20 души , сред които председателят на ДАБЧ Петър Харалампиев и главния ѝ секретар Красимир Томов.Манджукова обясни, че когато тя е била председател на ДАБЧ, агенцията не е имала право да упражнява административни функции, като издаване на удостоверение за български произход.Според нея вместо проблемът да бъде решен съвместно от институции - МВР, правосъдното министерство, това е вменено на агенцията за българите в чужбина.\"Държавата си изми ръцете, отговорността бе хвърлена на ДАБЧ, и този субективизъм, който е неизбежен при издаване на такива удостоверения бе оставен на агенцията\", изтъкна Манджукова.Тя призна, че е необходимо да се изработят критерии за такива документи, но вече 20 години нищо не е направено.Манджукова препоръча създаване на комисия, която да проучи международния опит при издаване на удостоверения за етнически произход.По думите ѝ ДАБЧ има задължение да издава удостоверения за български произход едва от 2000 година. Преди това такъв документ не е съществувал.През 2014 година са проверени 1500 удостоверения за български произход, като половината са без доказателства за българска връзка.Общо 90% от проверените удостоверения за предните три години също за издадени без документи за наличие на възходящ българин.Председателят на Комисията за политиките за българите в чужбина Андон Дончев заяви пред БНТ, че на агенцията са предоставени твърде много права.По думите му схемите са построени още преди 7-8 години.Журналистът Велизар Енчев посочи пред bTV, че във френския печат през пролетта на тази година е излязло обширно разследване за търговията с европейски паспорти на българска територия и за лицата от престъпния контингент, които се възползват от нея.Той уточни, че според публикацията \"един вицепремиер националист и поне един министър са замесени в търговията с паспорти\".По думите му ДАБЧ е под надзора на Валери Симеонов (НФСБ), но от 2014 г. до момента за всички началници на агенцията е гарантирал Красимир Каракачанов (ВМРО).Според Енчев именно външният натиск е довел до вчерашната акция в ДАБЧ.Бившият зам.-председател на Държавната агенция за българите в чужбина Спас Ташев коментира, че в българските медии се говори поне от 10 години за очевидни проблеми в системата по предоставяне на българско гражданство.Като експерт към ресорната парламентарна комисия той е виждал сигнали за рушвети, но искани от посредници, а не от служители на ДАБЧ.Ташев обаче посочи, че знае за недопустими практики с цел забавяне на тези, които не си плащат.Той запита какъв е ефектът, че са дадени 153 000 паспорта след като под 5% от лицата, получили българско гражданство, живеят на територията на България.", "date": "2018.10.30", "title": "ДАБЧ била изкупителна жертва, смята ексшефът ѝ"}
{"url": "https://news.bg/int-politics/britanskata-armiya-poluchava-dopalnitelno-1-mlrd-liri-v-sledvashtite-2-godini.html", "text": "Правителството на Обединеното кралство залага допълнително 1 млрд. паунда за нуждите на въоръжените си сили през следващите две финансови години, 2018-2019 и 2019-2020 , съобщава \"Файненшъл таймс\", коментирайки речта на министъра на финансите на Обединеното кралство Филип Хамънд в Камарата на общините на британския парламент.Тези средства се разпределят в допълнение към бюджета за отбрана от 800 млн. паунда, обявен през март 2018 г. Субсидията за въоръжените сили ще бъде получена на два транша. 200 млн. паунда ще бъдат отпуснати преди края на текущата финансова година и 800 млн. паунда през следващата.Допълнителното бюджетно финансиране за нуждите на отбраната се определя от медията като \"победа на министъра на отбраната\" Гавин Уилямсън, който проведе мащабна кампания за увеличаване на военните разходи.Според Министерство на отбраната, такова увеличение ще позволи да се запази потенциалът за отбрана. Средства ще позволят на Лондон да изпълни плана си и да придобие 48 броя самолети F-35, 5-то поколение от САЩ.Очаква се по-голямата част от допълнителните средства да бъдат изразходвани за укрепване на ядрения потенциал на Обединеното кралство - програмата за ядрена подводница \"Дреднаут\" (SSBN), оборудвана с балистични ракети \"Трайдент\". Властите са планирали да похарчат за тези цели общо 41 милиарда лири, от които 31 милиарда лири ще бъдат изразходвани за самото строителство и 10 милиарда паунда за създаването на резервен фонд.Понастоящем целият ядрен арсенал на Великобритания е разположен в четири подводници тип \"Венгард\", базирани в морската база Клайд северозападно от Глазгоу.Докладът на комисията на Камарата на общините за контрол на разходите за обществени средства посочва, че командването на британските въоръжени сили не е в състояние да изпълни планове за закупуване на модерни оръжия, включително изтребители, подводници и бронетранспортьори, поради недостиг от най-малко 20 милиарда през следващото десетилетие.Става дума за допълнителни разходи, които надхвърлят предварително обявения бюджет за същия период в размер на 178 млрд. паунда. Сега стратезите на министерство на отбраната могат да \"въздъхнат с облекчение, поне в краткосрочен план\", коментира Малкълм Чалмърс, заместник-генерален директор на Кралския институт на обединените родове войски.", "date": "2018.10.30", "title": "Британската армия получава допълнително 1 млрд. лири в следващите 2 години"}
{"url": "https://news.bg/world/oshte-sedmitsa-snyag-i-stud-v-ispaniya.html", "text": "В Испания е регистриран най-силният октомврийски снеговалеж от 11 години насам. Студ е сковал целият Иберийски полуостров. Това съобщиха от Държавната агенция по метеорология на Испания (Aemet) за вестник \"Ел Паис\".Очаква се зимните температури, които сковаха страната в петък, да започнат да се повишават към края на седмицата, информира Делия Гутиерес от Агенцията.Тя уточнява, че подобна студена вълна е необичайна за страната, защото силният студ и снегът са настъпили \"внезапно, много рано и навсякъде\". Това противоречи на тенденцията от последните години есенните температури да са високи.От Агенцията по метеорология допълват, че за последните 11 години не е обявяван оранжев код за снеговалежи - вторият по степен. Това показва, че натрупалата снежна покривка е най-сериозната от години насам.По данни на Aemet най-много сняг е паднал в област Кантабрия. Там покривката е достигнала до 60 см.Освен снеговалежите, обхванали цялата страна, студът също е значителен. По думи на Гутиерес в момента температурите са \"изключително ниски\" - в 24 места са регистрирани рекордно ниски октомврийски температури за последните 30 години. Студът е сковал областите Астурия, Галисия, Кастиля и Леон, Естремадура, Андалусия, Кастиля-Ла Манча, Валенсия, Арагон и Мелиля.Този понеделник максималните отчетени температури на полуострова са били с между 7 и 13 градуса под нормалните за месеца.Към момента 29 провинции в страната са с оранжев код за ниски температури, дъжд, вятър и снеговалежи.Очаква се температурите бавно да започнат да се покачват и до края на седмицата да достигнат нормалните стойности за месеца. Затоплянето обаче няма да трае дълго, защото в събота се очаква нов студен фронт да нахлуе от северозапад.", "date": "2018.10.30", "title": "Още седмица сняг и студ в Испания"}
{"url": "https://news.bg/regions/tsentarat-na-sofiya-i-nyakoi-kvartali-sa-bez-topla-voda.html", "text": "Авария остави центъра на столицата, както и части от някои квартали без топла вода, стана ясно от съобщения на \"Топлофикация\" - София.Без топла вода са също отделни блокове в кварталите \"Лозенец\" и \"Дружба\"1, както и част от промишлената зона на града.Справка на страницата на дружеството показва, че в столичния кв. \"Дружба\" от 16 часа на 29 октомври е спряно топлоподаване на следните адреси: бл. 15Б , бл.197А , бл.197 , бл.198 , бл.199, ДКЦ -28 (поликлиника).В същото време е спряно топлоподаването и на цялата промишлена зона (НПЗ Искър).Извънредната ситуация не е подминала и центъра, кв. \"Лозенец\". Във вторник, 30 октомври още в 01:14 часа след полунощ без вода са останали хората, които населяват бул.\"България\", ул.\"Крум Попов\", ул.\"Цанко Церковски\".Почти по същото време и самия център на София остава без топла вода. На 30 октомври в 01:14 часа е спряно топлоподаването на сградите в карето между: бул.\"Патриарх Евтимий\", бул.\"Фр.Нансен\", бул.\"България\", ул.\"Граф ИгнатиевВ кв. \"Гео Милев\" аварията е станала в 10:57 часа на 30 октомври. Без топла вода са жителите на ул. \"Г. Галилей\" № 42, 44, 46; ул. \"Коста Лулчев\" № 21, 23; ул. \"А. Хумболт\" № 33, 35, 35А; ул. \"Лидице\" № 12.", "date": "2018.10.30", "title": "Центърът на София и някои квартали са без топла вода"}
{"url": "https://news.bg/auto/opredeliha-nay-nadezhdnite-avtomobili-v-sveta.html", "text": "Експертите на американското списание Consumer Reports са съставили класация на най-надеждните автомобили в света.В рамките на изследването експертите са направили допитване до повече от 500 хил. шофьори. Оказва се, че сред азиатските автомобилни компании най-надеждните са японските Lexus, \"Тойота\", \"Мазда\", \"Субару\" и южнокорейската Kia.На европейския пазар предпочитанията по отношение на безопасността отиват за \"Ауди\", BMW, Mini Cooper (част от BMW), \"Порше\" и \"Фолксваген\".В Северна и Южна Америка собствениците на автомобили най-често са споменавали \"Форд\", Buick, \"Линкълн\", Dodge и Jeep.Освен това експертите са класирали най-безопасните модели. Това са Lexus GX, Toyota Prius C, Mazda MX-5 Miata и Subaru Crosstrek.Според Европейската организация за провеждането на независими краш-тестове най-безопасните автомобили през 2017 г. в своя клас са Volkswagen Arteon (представителен клас), Volkswagen Arteon (компактен кросоувър), Volkswagen T-Roc (мини кросоувър), Volkswagen Polo (клас Б), Opel Crossland X (компактен), Subaru Impreza и XV (малък семеен автомобил).", "date": "2018.10.30", "title": "Определиха най-надеждните автомобили в света"}
{"url": "https://news.bg/world/evrosad-podkrepi-islyamski-sheriatski-zakon-za-bogohulstvoto.html", "text": "Европейският съд по правата на човека подкрепи ислямски (шериатски) закон за богохулството, алармира неправителствената организация Институт \"Гейтстоун\", която е с фокус ислям и Близкия изток.С ислямски кодекс за богохулството в интерес \"запазване на религиозния мир\" в Европа. От института предупреждават, че съдът установява опасен правен прецедент, който позволява на европейските страни да нарушават правото на свобода на словото, ако се сметне, че е обида към мюсюлманите и представлява заплаха за религиозния мир.Европейският съд по правата на човека постанови, че критика към пророка Мохамед представлява подбуждане към омраза и следователно не е защитена свободата на словото.С това безпрецедентно решение базираният в Страсбург съд легитимира шериата в частта за богохулството.Случаят е свързан с Елизабет Волф от Австрия, която през 2011 г. е осъдена за \"опетняване на религиозните вярвания\", след като изнася няколко лекции за опасността от ислямския фундаментализъм. Според нея решението на съда означава, че свободата на словото е по-маловажна от това да се защитят религиозните чувства на другите.Правните проблеми на Волф започват през ноември 2009 г., когато представя семинар от три части за исляма в институт, свързан с Австрийската партия на свободата, която днес участва в правителството на Австрия. Ляво седмично списание е изпратило журналист, който тайно е записал лекциите. След това адвокати на списанието предали записите на прокуратурата във Виена като доказателство за реч на омразата срещу исляма.По време на лекциите Волф е заявила, че Мохамед е бил педофил, защото се оженил за Аиша, която е била на шест или седем години.Точните думи на Волф са: \"56-годишен и шестгодишна? Как го наричаме това, ако не е педофилия?\".Според института действията на Мохамед днес са незаконни в Австрия, така че ако не е политически коректен коментарът на Волф, то поне е фактологичен, тъй като Мохамед е консумирал брака с Аиша, когато е била само на 9-годишна възраст.През септември 2010 г. са повдигнати официални обвинения срещу Волф. На 15 февруари 2011 г. тя е осъдена за \"опетняване на религиозните вярвания на юридически призната религия\", което е според член 188 от Наказателния кодекс на Австрия.Съдът е постановил, че сексуалното сношение на Мохамед с 9-годишната Аиша не може да се разглежда като педофилия, защото Мохамед продължил брака с Аиша до смъртта си.Съдът реши Волф да плати глоба от 480 евро или алтернативна присъда от 60 дни в затвора. Австрийският гражданин също трябва да плати разноските по делото.Волф внася случая в Европейския съд по правата на човека. Тя се защитава пред съда, че са й нарушени гражданските и политическите й права, заложени в Европейска конвенция за правата на човека.Позовавайки се на член 10 от конвенцията (Свобода на словото), Волф се оплакала, че австрийският съд не е взел под внимание съдържанието на коментара й и правото й на свобода на словото. Според нея религиозните организации трябва да толерират дори още по-голяма критика.Европейския съд по правата на човека реши, че държавите могат да ограничават правото на свобода на мнението, заложено в член 10 от конвенцията, ако такава реч \"вероятно проповядва религиозна нетърпимост\" и \"вероятно ще засегне религиозния мир в страната\".Така евросъдът потвърждава решението на австрийския съд.Очаква се решението на евросъда да бъде приветствано от Организацията за ислямско сътрудничество - блок от 57 мюсюлмански държави, които отдавна притискат ЕС да наложи ограничения върху свободата на словото, когато стане въпрос за критика по адрес на исляма.", "date": "2018.10.30", "title": "Евросъд подкрепи ислямски (шериатски) закон за богохулството"}
{"url": "https://news.bg/int-politics/69-ot-balgarite-opredelyat-kulturata-si-za-prevazhozhdashta-drugite.html", "text": "32% от българите биха приели мюсюлмани като роднини, докато 55% ще приемат евреи като членове на семейството си, според проучване на Pew Research Center.66% от българите определят християнството като важно за тях, а 69% от българите са съгласни с твърдението \"Нашият народ не е съвършен, но нашата култура е по-добра от другите\".В изследването се съобщава още и че почти всички страни в Централна и Източна Европа, които са анкетирани, по-малко от половината възрастни казват, че биха желали да приемат мюсюлмани в семейството си, докато в почти всяка западноевропейска страна, повече от половината казват, че ще приемат мюсюлманин в семейството си.Възрастните в държавите от Централна и Източна Европа на ЕС е по-малко вероятно от тези в страните от Западна Европа да кажат биха подкрепили брак от един и същи пол.В същото време страните от Централна и Източна Европа имат по-голяма вероятност, отколкото западноевропейците, да видят християнството като важен компонент от своята национална идентичност и да изразят по-високи нива на религиозни ангажименти.Проучването сочи, че 79% от българите се противопоставят на брак между един и същи пол, а 68% от младите възрастни българи са против него.Желязната завеса, която някога е разделяла Европа, може да отдавна е изчезнала, но днешният континент е разделен от ярките различия в обществените нагласи към религията, малцинствата и социалните въпроси като гей брака и законния аборт.Тези различия произтичат от редица проучвания, проведени от Центъра за изследване на Pew между 2015 и 2017 г. сред близо 56 000 възрастни в 34 страни от Западна, Централна и Източна Европа и продължават да разделят континента повече от десетилетие след като Европейският съюз започна да се разширява далеч отвъд своите западноевропейски корени.Общият модел Изток-Запад е очевиден и за национализъм: културен шовинизъм, обясняват авторите на изследването.На въпроса: \"Нашите хора не са съвършени, но нашата култура е по-добра от останалите\", макар че има изключения, централно и източноевропейците като цяло са по-склонни да кажат, че тяхната култура е по-висша. Осемте страни, в които това отношение е най-разпространено, са географски всички в Източна Европа: Гърция, Грузия, Армения, България, Русия, Босна, Румъния и Сърбия.Тези и други въпроси относно националната идентичност, религиозните малцинства и културното превъзходство показват европейско разделение с високи нива на религиозен национализъм на Изток и по-голяма отвореност към мултикултурализма на Запад.Другите въпроси, поставени по време на проучването, сочат по-нататъшно \"разминаване на ценностите\" между Изтока и Запада по отношение на ключови социални въпроси като браковете между един и същ пол и правния аборт.Цялото проучване - \"Източно и западноевропейците се различават по въпроси свързани с важността на религията, възгледите за малцинствата и ключови социални проблеми\", може да намерите .", "date": "2018.10.30", "title": "69% от българите определят културата си за превъзхождаща другите"}
{"url": "https://news.bg/crime/politsiyata-konfiskuva-nad-40-kg-kanabis-v-burgasko.html", "text": "Общо 42,5 кг. канабис бяха иззети в Бургаска област при две специализирани полицейски операции, съобщиха от Областната дирекция на МВР.При първата операция е претърсена къща на ул. \"Гео Милев\" в Поморие, в която е живеел 44-годишен мъж с инициали М.А.При обиска е открита ферма за отглеждане на канабис. Тя е била специално оборудвана - разполагала е със звукова и шумоизолация, както и с вентилационна система, топлинно излъчващи лампи, капково напояване и климатик.Във фермата са открити общо 169 саксии с канабисови растения и 12 пласмасови туби с течни торове и препарати. Иззета е и найлонова торба с почти изсъхнала тревна маса. Общото тегло на конфискуваната зелена тревна маса е близо 40 килограма. Назначени са химическа и агротехническа експертиза.Обвиняемият М.А. е разпитан от полицията и задържан за 24 часа. По случая е образувано досъдебно производство.При втората полицейска операция е претърсен частен дом в с. Лясково, община Айтос, в който е живеел 28-годишен криминално проявен бургазлия с инициали К.Я. В тайници из къщата и на двора са открити близо 2,5 кг. канабис.К.Я. е задържан за срок от едно денонощие. По случая е образувано бързо полицейско производство.", "date": "2018.10.30", "title": "Полицията конфискува над 40 кг. канабис в Бургаско"}
{"url": "https://news.bg/world/v-bergamo-blokiraha-izgrazhdaneto-na-dzhamiya.html", "text": "В Бергамо блокираха изграждането на джамия. Националистите от крайнодясната \"Лига\" се намесиха в спечелен от ислямска организация търг за купуване на болничен параклис, съобщават медии на Апенините.Националистите посочват, че закон от 2004 г. им дава правото да се наместват, за да защитят обекти от културното наследство на Италия.\"Изненадан съм, че управата на болницата не разбра за колко чувствителен въпрос става дума\", написа в \"Туитър\" Атилио Фонтана, председател за Ломбардия от дясната партия \"Лига\".По този начин властите на регион Ломбардия ще се намесят и ще платят за сделката, а ислямската организация няма да има имот за строежа на джамия.Лидерът на националистите Матео Салвини предупреди по-рано тази година, че италианската култура и италианското общество са изложени на риск от изчезване под натиска на разпространението на исляма.Мюсюлманите обаче представляват наистина малцинство в мнозинството католическа Италия. Според данните през 2010 г. в Италия мюсюлманите са 3.7% и се очаква, че до 2020 г. те ще се увеличат до 4.9% от населението.От своя страна ислямската общност се оплаква, че местните власти на Апенините им пречат да имат подходящи имоти за джамия. По тази причина те се молят по гаражи и други неподходящи места.", "date": "2018.10.30", "title": "В Бергамо блокираха изграждането на джамия"}
{"url": "https://news.bg/world/i-uchitelite-v-rumaniya-byagat-v-chuzhbina-za-da-rabotyat.html", "text": "Над 6500 учители и възпитатели от детските градини, началните училища и средните училища са напуснали през последните 20 години Румъния, за да работят в чужбина, съобщи \"Медиафакс\".Агенцията се позовава на Европейската комисия (ЕК).Данните се основават на броя на исканията от румънски учители за признаване на професионалния им опит в чужбина.Около половината от учителите на Румъния, които са напуснали родината си, са предпочели да продължат да работят в Обединеното кралство.Почти 3 000 от тях са избрали Острова, други 1100 - Италия и 700 за Германия. Норвегия със 124 румънски учители и Дания със 113 са сред предпочитаните дестинации.Докладът показва също така, че почти 300 учители в детските градини са отишли Швеция (66), Италия (49) и Норвегия (47), за да преподават.", "date": "2018.10.30", "title": "И учителите в Румъния бягат в чужбина, за да работят"}
{"url": "https://news.bg/world/dve-albanski-partii-plashat-da-blokirat-dogovora-ot-prespa.html", "text": "Две малки албански партии в Македония , изисквани от Споразумението с Гърция от Преспа.Това коментира в. \"Вима\".Етническото албанско движение \"Беса\" и \"Алиансът за албанци\" заявиха, че тяхната подкрепа за Споразумението от Преспа ще зависи от това дали ревизираната конституция ще включва разпоредба, че албанският ще бъде вторият официалния език. Освен това се настоява за нов член в преамбюла на конституцията, който признава албанското население за една от двете основни етнически групи в страната.Албанците наброяват най-малко 25% от гражданите на Македония.През 2001 г. въоръженото въстание на албанската армия за национално освобождение доведе страната до ръба на гражданската война.\"Вярваме, че е дошло времето някои от тези политически въпроси, свързани с албанците, да бъдат включени в дискусията и да бъдат приети, така че най-накрая да ги решим\", каза депутатът от \"Беса\" Фадил Зендели.В закон, приет през януари 2018 г. от правителството на Зоран Заев, албанският език е признат като официален език в цялата страна, докато преди това се прилага само в региони, в които има концентрация на етнически албанци. Сега албанското малцинство търси конституционна гаранция.Зендели каза, че \"Беса\" вече е постигнала споразумение с \"Алианса за албанците\" за по-нататъшните конституционни промени, които възнамеряват да внесат в парламента тази седмица.Двете партии заедно имат четири парламентарни места, които са необходими на премиера за .Най-голямата етническа албанска партия в Македония, Демократичният съюз за интеграция, изясни, че няма намерение да застрашава процеса на преразглеждане на конституцията с допълнителни искания.Споразумението от Преспа отвори пътя за интеграция на Скопие в ЕС и НАТО. За целта Македония трябва да промени конституцията и да запише, че приема названието Северна Македония.", "date": "2018.10.30", "title": "Две албански партии плашат да блокират Договора от Преспа"}
{"url": "https://news.bg/disasters/tragediya-na-apeninite.html", "text": "Най-малко седем души са загинали в лошото време, което е обхванало Италия. Това съобщават местни медии.В провинция Венето бяха регистрирани пориви на вятъра от 130 км/ч. Бурята изкорени дървета и остави без ток близо 200 000 души.Лошото време обхвана в неделя много части на Италия. Националната служба за гражданска защита обяви червен код за пет северни региона на страната - Лигурия, Ломбардия, Трентино-Алто Адидже, Венето и Фриули-Венеция-Джулия.Италианският премиер Джузепе Конте издаде заповед в понеделник да се мобилизират всички сили на националната служба за гражданска защита. Министерството на вътрешните работи на Италия изпрати до всички префектури циркулярно писмо, в което беше издадена препоръка училищата и държавните институции да не работят временно.Редица магистрали бяха затворени. Нанесени са щети на коли, къщи и транспортната инфраструктура.", "date": "2018.10.30", "title": "Трагедия на Апенините"}
{"url": "https://news.bg/weather/toplo-za-oktomvri-1.html", "text": "Днес облачността ще е предимно значителна - средна и висока, но валежи са малко вероятни. Ще духа слаб, северно от планините - временно силен южен вятър. Максималните температури ще са между 24° и 29°, за София - около 22°.Това съобщават от НИМХ.Над планините облачността ще е променлива, почти без валежи. Ще духа умерен до силен югозападен вятър. Максималната температура на височина 1200 метра ще е около 18°, на 2000 метра - около 11°.Над Черноморието ще преобладава слънчево време. Ще духа умерен вятър от юг-югозапад. Максималните температури ще са между 22° и 25°. Температурата на морската вода е около 17°. Вълнението на морето ще е 2-3 бала.", "date": "2018.10.30", "title": "Топло за октомври"}
{"url": "https://news.bg/disasters/chetirima-sa-raneni-pri-remonta-na-admiral-kuznetsov.html", "text": "Четирима са ранени при ремонта на \"Адмирал Кузнецов\". Властите разследват причините за инцидента, съобщи ТАСС.Ранените са приети в болница без опасност за живота им, уточнява РИА \"Новости\".Инцидентът е станал на плаващ док в кораборемонтен завод в Мурманск. Там единственият  е бил приет за планов годишен ремонт.При спускането на вода на самолетоносача плаващият док е потънал. За щастие \"Адмирал Кузнецов\" не е пострадал и е бил отбуксиран на безопасно място.Плаващият док в Мурманск е един от най-големите в света. Той е построен през 1980 г. в Швеция по поръчка на тогавашния военен флот на СССР.", "date": "2018.10.30", "title": "Четирима са ранени при ремонта на \"Адмирал Кузнецов\""}
{"url": "https://news.bg/world/konsumatorite-oposkvat-badeshteto-na-horata-i-zhivota-na-planetata.html", "text": "Популациите на гръбначните животни в световен мащаб са намалели средно с 60% само за 40 години. Това е един от основните изводи на доклада \"Жива планета 2018\" на WWF.Данните потвърждават, че водеща предпоставка за това е нарастващото потребление, изразено в свръхексплоатацията на природните ресурси. Хората оказват все по-силен натиск върху екосистемите, които поддържат живота на Земята.\"Опазването на природата не се прави само, за да осигурим бъдеще за тигрите, пандите, китовете и за цялото невероятно разнообразие от живот, което обичаме. Става дума за нещо повече. Не може да има добро, щастливо и проспериращо бъдеще за хората на планета с дестабилизиран климат, изчерпани водни ресурси, деградирала почва и празни гори\", подчертава генералният директор на WWF Марко Ламбертини.Природата осигурява услуги на стойност около 125 трлн. долара годишно, включително жизненоважния достъп до въздух, прясна вода, храна, енергия и лекарства. Става ясно обаче, че има многобройни връзки между цялостното въздействие върху здравето, ресурсите, храната и сигурността, неравномерното разпределение на тези блага, и влошаващото се състояние на природните системи на Земята.Услугите на природата и биологичното разнообразие изчезват с тревожна скорост. Въпреки опитите тази загуба да се спре чрез международни споразумения като Конвенцията за биологичното разнообразие, човечеството се проваля. Действията ни дават в най-добрия случай контролиран спад.За да се постигнат ангажиментите по отношение на климата и на устойчивото развитие, обръщането на негативната тенденция за природата е от решаващо значение.Неотдавнашен доклад на сп. Nature потвърждава, че ключовите двигатели за спада на биологичното разнообразие остават прекомерното използване на природните ресурси и на селското стопанство. От всички видове растения, земноводни, влечуги, птици и бозайници, изчезващи от 1500 г. насам, 75% са били засегнати от свръхексплоатация, селскостопанска дейност или и от двете едновременно.През последните десетилетия обаче човешката дейност е засегнала много повече жизненоважни местообитания. Сред тях са океаните, горите, кораловите рифове и влажните зони. Двадесет процента от Амазонските джунгли са изчезнали само за половин век.", "date": "2018.10.30", "title": "Консуматорите \"опоскват\" бъдещето на хората и живота на планетата"}
{"url": "https://news.bg/world/tramp-bil-gotov-da-se-izpravi-otnovo-sreshtu-hilari-klintan.html", "text": "Президентът на САЩ Доналд Тръмп е готов да се изправи отново срещу Хилари Клинтън в надпреварата за Белия дом, съобщи \"Фокс нюз\".По този начин Тръмп даде ясна заявка, че сериозно мисли за своята кампания за преизбирането си през 2020 г.\"Харесва ми и тя. Харесват ми всички. Не виждам никого, с когото не бих искал да се състезавам (на изборите). И това може да се случи\", каза американският президент.Доналд Тръмп и Хилари Клинтън  От своя страна бившият кандидат на демократите за Белия дом заяви, че в момента най-важното е да се спечелят насрочените за 6 ноември междинни избори за конгреса. След това идва целта през 2021 г. в Белия дом да влезе представител на Демократичната партия.", "date": "2018.10.30", "title": "Тръмп бил готов да се изправи отново срещу Хилари Клинтън"}
{"url": "https://news.bg/world/vse-poveche-kitaytsi-kupuvat-nedvizhimi-imoti-v-gartsiya.html", "text": "Все повече китайци купуват недвижими имоти в Гърция, става ясно от репортаж на БНТ.Китайците са привлечени към Гърция от ослепителното слънце и изгодните цени. Към ниските цени на имотите се добавя и щедрата програма \"Златна виза\" на гръцкото правителство, която дава възможност на китайците да пътуват в много европейски страни.Програмата предоставя разрешение за пребиваване от пет години за инвеститори от страни извън Европейския съюз. А размерът на необходимата инвестиция в недвижими имоти е 250 хил. евро. Точно толкова е цената на тристаен апартамент с изглед към Акропола.\"На първо място за тях е възможността да получат разрешение за пребиваване, на второ място възможността да инвестират и едва след това са климата и природата в Гърция\", посочва бизнесменът Йоанис Анастасиадис. Китайските купувачи на имоти в Гърция са много. От общо 3404 разрешения за пребиваване, издадени след началото на програмата \"Златна виза\" през 2013 година - 1707 са за китайци.\"В Гърция има много възможности за бизнес, и още - това е най-красивата страна с великолепна брегова ивица и чудесно време\", посочва китайският купувач Адам. Чуждите инвестиции в имоти са скочили почти двойно през миналата година и са 287 милиона евро. Това предизвиква и раздвижване на пазара, а цените на недвижими имоти започват леко да поскъпват след тежката криза, от която страната бавно започва да се възстановява.", "date": "2018.10.30", "title": "Все повече китайци купуват недвижими имоти в Гърция"}
{"url": "https://news.bg/crime/4-g-zatvor-za-eksshefa-na-obshtinskiya-savet-v-septemvri-lazar-vlaykov.html", "text": "Окръжният съд в Пазарджик е постановил 4 години затвор за бившия председател на Общинския съвет в град Септември Лазар Влайков, съобщава БНР.През май първоинстанционният  присъда в размер на 3 години и 4 месеца затвор, която Влайков обжалва пред второинстанционния Пазарджишки окръжен съд, чиято присъда също подлежи на обжалване пред Върховния касационен съд.Влайков е обвинен в това, че не е упражнил контрол върху пистолета си, с който 6-годишно дете смъртоносно простреля собственик на заведение.Инцидентът стана в края на август миналата година по време на празнуване на рожден ден от Лазар Влайков и негови приятели.Припомняме, ресторантьорът Наско Тонкев беше  в собственото си заведение във Виноградец. Първоначалната версия беше, че изстрелът, с който беше убит Тонкев, е произведен от 6-годишно дете.В заведението на жертвата имало празненство по случай рожден ден, когато един от гостите извадил боен пистолет \"Глог\". Оръжието започнало да се предава от ръка на ръка и стигнало и до детето. 6-годишното дете неволно дръпнало спусъка, а куршумът улучил 47-годишния собственик на заведението Тонкев.Впоследствие се разбра, че пистолетът е собственост на председателя на Общинския съвет в Септември Лазар Влайков. Той извадил пистолета по време на празненството. . По-късно той .Три дни след убийството на Тонкев, дъщеря му Деница се обърна към медиите. Тогава тя заяви, че замесеното в случая 6-годишно дете не е било на мястото на стрелбата. Върху детето просто се прехвърляла отговорността, а . Тонкева разказва, че е била на няколко метра от баща си, когато е проехтял фаталният изстрел. По думите ѝ Тонкев е убит неволно от Влайков, а не от детето. Съпругата на Тонкев също заяви, че е сигурна в това, че детето е изкупителна жертва.Имаше и информация, че непосредствено след изстрела Влайков се е обадил на прокурор от Районната прокуратура в Пазарджик. Заради това от прокуратурата , а на 4 септември главният прокурор Сотир .", "date": "2018.10.30", "title": "4 г. затвор за ексшефа на Общинския съвет в Септември Лазар Влайков  "}
{"url": "https://news.bg/politics/prof-ivan-ilchev-uchebnitsite-v-makedoniya-sazdavat-antibalgarski-nastroeniya.html", "text": "Българската държава е правила много грешки по отношение на Македония и резултатите са налице. Това коментира проф. Иван Илчев в сутрешния блок на bTV.По този начин проф. Илчев, който е член на съвместната Българо-македонска комисия по историческите и образователни въпроси, коментира скандалните твърдения за България в учебниците по история в Македония, с които се създават антибългарски настроения.Той настоява тонът в македонските учебници по история да се промени.\"В учебниците има страшно много липси, говори се за български репресии срещу македонците през Втората световна война, но няма дума за сръбските репресии в Македония срещу хората с българско самосъзнание. Няма дума за края на 1940-те години, когато стотици граждани на Македония са избити заради това\", припомни проф. Иван Илчев.Това, което искаме от колегите от Македония, е да се публикуват извори - да се посочат източниците, отбеляза проф. Илчев. По думите му, с македонските историци са постигнали съгласие да се публикуват източниците, без да се превеждат на съвременен македонски език.", "date": "2018.10.30", "title": "Проф. Иван Илчев: Учебниците в Македония създават антибългарски настроения"}
{"url": "https://news.bg/politics/reviziya-na-prehoda-s-aktsiya-oligarh-vizhda-bezlov.html", "text": "\"С акция \"Олигарх\" се прави някаква ревизия на прехода.\" С тези думи Тихомир Безлов от Центъра за изследване на демокрацията коментира пред bTV Според Безлов ревизия на прехода е възможна, зависи каква е ползата.Безлов подчертава, че ползата от този арест би трябвало да бъде усещане за справедливост, но отбелязва, че има десетки процеси, но няма присъди.По думите му има два модела за печелене на популярност - вдигане на доходите и наказване на лошите.Според Безлов има и хипотеза за контрол на други политически сили.Той е на мнение, че масовата приватизация е най-голямото разпределение на активи и практически най-класическата измама, защото милиони хора са вложили боновите си книжки във фонда.Според него при семейство Баневи става въпрос за класически фонд на приватизация.\"За разлика от мутрите, които си взимат със сила магазини и застраховки, олигарсите го правят през политиците\", изтъкна Безлов.Той допълни, че независимо кой е на власт, всеки има група олигарси, които стават привилегировани.Припомняме, че  заради разследване на приватизираното и после фалирало предприятие \"Полимери\".Прокуратурата започна досъдебно производство за пране на пари, данъчни измами и присвоявания.", "date": "2018.10.30", "title": "Ревизия на прехода с акция \"Олигарх\" вижда Безлов"}
{"url": "https://news.bg/society/zhiteli-na-toleva-mahala-izlyazoha-na-protest.html", "text": "Жители на столичния квартал \"Толева махала\" и на Божурище излязоха на протест с искане за продължаване на бул. \"Царица Йоанна\" от ж.к. \"Люлин\" до Индустриална зона \"Божурище\", съобщи БНР.Гражданското недоволство е провокирано от преминаване на стотици камиони през квартала.Един от организаторите на протеста Михаил Славчев заявява, че няма никаква инфраструктура към зоната и хиляди камиони ще минават по един двулентов път през \"Толева махала\".\"Това е недопустимо за нас като граждани на квартала\", подчертава той.Организаторът поясни, че от три години индустриалната зона се разраства и само се говори за нов път, но такъв няма. След предишния протест през юни имало обещание, че \"нещата ще се оправят\", но към момента няма реални документи и данни, че се случва нещо.По думите на Славчев обещанието било от националната компания \"Индустриални зони\", които са под шапката на министерството на икономиката, което всъщност не е свършило работата си.Кметът на район \"Връбница\" пък обяснил, че няма бюджет за такъв 3,5 км път.Организаторът отбелязва, че ако няма реални действия от страна на държавата, протестите ще продължат.", "date": "2018.10.30", "title": "Жители на \"Толева махала\" излязоха на протест"}
{"url": "https://news.bg/int-politics/rusiya-izstrelva-raketi-kray-norvegiya-po-vreme-na-ucheniyata-na-nato.html", "text": "Военноморските сили на Русия планират да тестват ракети в международни води край бреговете на Норвегия тази седмица. Това обявиха официални представители на скандинавската страна и НАТО, докато западният военен алианс провежда най-голямото си военно учение от края на Студената война насам, съобщават ДПА и \"Интерфакс\".Генералният секретар на НАТО Йенс Столтенберг заяви вчера, че алиансът е бил информиран през миналата седмица за планираните изпитания.\"Русия има огромно присъствие на север, също така край Норвегия\", коментира Столтенберг пред норвежката новинарска агенция NTB, допълвайки: \"Големи руски сили участват в маневри и провеждат учения редовно.\"Руските власти не са коментирали планираните ракетни изпитания, които идват в контекста на продължаващото напрежение между НАТО и Русия, която анексира Крим от Украйна през 2014 г. и подкрепя сепаратистите в продължаващия конфликт в Източна Украйна, но обвинява НАТО в провокативно поведение близо до нейните граници.Говорител на \"Авинор\", който оперира норвежките летища и въздушната навигация в норвежкото въздушно пространство, заяви, че Русия ги е информирала за изпитанията в т. нар. NOTAM, предупреждение към пилотите за потенциални опасности по маршрута на полета.Тестовете ще се проведат между 1 и 3 ноември, западно от крайбрежните градове Кристиансун, Мьолде и Олесунд.\"Няма нищо драматично около това. Отбелязахме го и ще следим руските маневри\", коментира министърът на отбраната на Норвегия Франк Баке-Йенсен.На 25 октомври НАТО започна учението си, което Столтенберг нарече \"силна демонстрация\" на неговите способности, единството и решителността му във време на нарастваща опасност в Европа.Натовските учения ще продължат до 7 ноември. Те включват около 50 хил. войници, 10 хил. превозни средства и повече от 300 самолета и кораба от всички 29 страни членки, плюс страните партньорки Финландия и Швеция.Целта на ученията, простиращи се от северната част на Атлантическия океан до Балтийско море, е да се тренира реакцията на алианса при нападение срещу един от неговите членове.", "date": "2018.10.30", "title": "Русия изстрелва ракети край Норвегия по време на ученията на НАТО"}
{"url": "https://news.bg/press/5000-evro-i-az-sam-balgarche-evropa-ni-prashta-mrasnite-si-dizeli-sled-remont.html", "text": "5000 евро за фалшиви документи за български паспортСрещу 5000 евро подкуп в Държавната агенция за българите в чужбина (ДАБЧ) украинци, албанци, молдовци и македонци получавали фалшиво удостоверение за български произход. С него те си изваждали паспорти, научи \"24 часа\" от източници в разследването.Най-високо в йерархията с рушветите стоял шефът на институцията Петър Харалампиев, който бе арестуван в понеделник.Около 5 ч полицаи, следователи и спецпрокурори нахлуха в офиси и жилища в София, Кюстендил и Плевен, за да претърсват и изземват документи.Да преговаряме за еврозоната заедно с Чехия и Румъния Потребителите преминават от най-скъпите бързи заеми към по-евтините банкови кредити, казва финансистът Емил Хърсев в интервю за \"Труд\".Европа ни праща мръсните си дизели след ремонтВносните дизелови автомобили втора ръка да се внасят само след ремонт. Това е едно от дискутираните в Брюксел решения, за да не се превърне Източна Европа в автоморга за коли, бълващи вредни емисии, научи \"Монитор\" от два независими източници.През последните месеци редица европейски градове обявиха, че ще забранят движението на замърсяващи превозни средства по улиците си. В началото на октомври в Германия управляващите коалиционни партии се договориха за ограничаването на вредните емисии на парникови газове, отделяни от транспортния сектор. Собствениците на стари дизелови автомобили в големите градове като Берлин и Хамбург, където въздухът е особено замърсен, ще трябва да избират между хардуерна фиксация и финансови стимули за смяна на превозното средство.Омбудсманът прати остро становище срещу проектобюджета на НЗОКОмбудсманът Мая Манолова внесе в Народното събрание остро становище по Законопроекта за бюджета на Националната здравноосигурителна каса /НЗОК/ за 2019 г. Тя подчертава, че проектът на Закона за бюджета повтаря структурата на бюджетите от последното десетилетие, като превес отново имат разходите за болнична помощ и за лекарства, въпреки че и самият министър на здравеопазването нееднократно е обръщал внимание, че тази диспропорция трябва да се коригира и да се подкрепи извънболничната медицинска помощ.Прокуратурата се втурна към финала на шоуто \"Скрита камера\" в БрюкселЧуете ли, че прокуратурата ви е погнала с европейска заповед за арест, усмихвайте се, за да изглеждате хубави на екран. Накрая тя ще ви каже: \"Спокойно, това е само за предаването \"Скрита камера\" в Брюксел\". Съгласете се, че е конфузно да мигате глупаво, ако се уплашите лъжливо, че ставате клиент на прокуратурата, а оттам и на съда, та чак до затвора. Такова нещо не предстои или е твърде малко вероятно поне в близко време.Със сигурност обаче предстои друго. На 13 ноември Европейската комисия ще огласи поредния си доклад за България по Механизма за сътрудничество и проверка (МСП), за който мнозина в София и Брюксел се надяват, че ще бъде последен. Има достатъчно сигнали, че на Еврокомисията й омръзна да пише едно и също, да отправя безплодни критики и препоръки и накрая да отнася срама, че е безсилна.Защо държавата се зарови в бельото на Баневи. БуквалноПовечето подобни операции завършиха с оправдателни присъди и серия от осъдителни решения срещу България в Европейския съд за правата на човека в Страсбург. Тази практика беше изоставена. Или поне до началото на септември.Акциите срещу Ветко и Маринела Арабаджиеви, зам.-председателя на бургаския общински съвет Бенчо Бенчев и Митьо Очите и алкохолния бос Миню Стайков обаче бяха съпроводени от напоителен видео- и снимков материал от домовете на разследваните, като акцентът беше върху т.нар. лукс - жилищата и автомобилите им.В петък прокуратурата съобщи, че семейство Баневи са разследвани за източването на приватизираното от тях (през 1998 г.) предприятие \"Полимери\". Двамата бяха задържани на летището в Ница по издадена от българската прокуратура европейска заповед за арест.Разследват търговия с българско гражданствоЧаст от ръководството на Държавната агенция за българите в чужбина, включително и шефът й Петър Харалампиев, бяха задържани при спецакция вчера. От изявление на шефа на спецпрокуратурата Иван Гешев стана ясно, че се разследва организирана престъпна група, заподозряна за длъжностни и документни престъпления, включително и за взимане на подкупи.От спецпрокуратурата лаконично обявиха, че провеждат операция срещу корупцията. Акцията е след сигнал отпреди месеци, според който ДАБЧ издава неправомерно документи за български произход. Цената била 5000 евро, а на седмица били издавани по 30-40 документа.От ВМРО побързаха да се разграничат от Харалампиев, макар назначението в ДАБЧ да е от квотата на \"Обединени патриоти\".", "date": "2018.10.30", "title": "5000 евро и аз съм българче, Европа ни праща мръсните си дизели след ремонт"}
{"url": "https://news.bg/world/potentsialnite-misheni-na-bombadzhiyata-ot-sasht-bili-nad-100.html", "text": "Сизар Сайък, мъжът, обвинен в изпращането на дузина тръбни бомби на водещи демократи и критици на президента на САЩ Доналд Тръмп, е обмислял потенциалните мишени да бъдат повече от 100 души, съобщава NBC.В списъка на Сайък има много политици, но също така някои журналисти и водещи на шоу програми, обявиха американски представители пред медията.При преглед на електронни носители, иззети от Сайък, е установено, че той е направил подобно проучване и на хората, на които е изпратил самоделните бомби.Властите ще посетят хората в списъка на мъжа и ще ги предупредят. ФБР вярва, че е задължено да предупреди всеки, който може да се превърне в потенциална мишена, особено както не е известно до момента колко самоделни взривни устройства са пуснати в пощенската мрежа.Вчера рано сутринта беше открит нов подозрителен пакет в офис на Си Ен Ен в Атланта. Две бомби бяха изпратени до нюзрума на медията в Ню Йорк, адресирани до две лица, постоянни гости на телевизията.В понеделник следобед 56-годишният се яви за първи път пред съда в Маями.Бившият стриптизьор, който има дълго криминално минало, беше арестуван във Флорида четири дни след първата изпратена бомба, която бешеСамоделни взривни устройства получиха бившият президент на САЩ Барак Обама, бившият вицепрезидент Джо Байдън, бившият държавен секретар Хилари Клинтън, актьорът Робърт де Ниро, бившите шефове на разузнаването Джон Бренън и Джеймс Клапър и други.Заподозряният изпрати общо 14 бомби.Срещу Сайък са повдигнати пет федерални обвинения. Той може да лежи в затвора до 48 г.", "date": "2018.10.30", "title": "Потенциалните мишени на бомбаджията от САЩ били над 100"}
{"url": "https://news.bg/disasters/tramp-zatvarya-granitsata-s-meksiko-s-5200-voenni.html", "text": "Генералът от военновъздушните сили на САЩ Терънс О'Шонъси заяви, че Пентагона ще изпрати 5 200 войници на. Те ще имат за задача да предотвратят влизането на нелегални имигранти в страната, предаде Ройтерс.Това изявление бе направено от генералния щаб на американските военновъздушни сили на пресконференция във Вашингтон.Генералът от ВВС уточни, че част от военния персонал, който ще бъде изпратен на южната граница на страната, ще бъде въоръжен.\"Смятам, че президентът изясни, че \", каза О'Шонъси.Първите 800 войници вече са изпратени на държавната граница на Съединените щати и Мексико. Те ще бъдат разположени в Тексас и Аризона. Стъпката става факт преди насрочените за 6 ноември междинни избори за конгреса. Те са важни за президента Доналд Тръмп. Той се надява да запази доминацията на Републиканската партия.Ако републиканците загубят контрола над Камарата на представителите или Сената, за следващите две години може да е по-трудно за Тръмп да продължи с политическата си програма.Според проучване на Pew Research Center, проведено в края на септември и началото на октомври, 75% от републиканците смятат, че незаконната имиграция е много голям проблем, в сравнение с 19% от демократите.По-рано вестник \"Вашингтон пост\" написа, че американският президент Доналд Тръмп е издал специален указ за затваряне на страната от мигранти, като е изпратил войските до границата.По различни оценки около 6000 души от Централна Америка са се насочили към американо-мексиканската граница с намерението да влязат в САЩ.Вече има 2100 служители от Националната гвардия на границата на САЩ. Те са изпратени там от месец април след искане на Тръмп.Решението да се изпрати армията на границата е спорен въпрос. Решението на Тръмп за военните, които се гордеят, че са непартийни, ги въвлича в политически въпрос само дни преди изборите.", "date": "2018.10.30", "title": "Тръмп затваря границата с Мексико с 5200 военни"}
{"url": "https://news.bg/regions/v-yambolsko-vzimat-oshte-1440-probi-za-chuma-po-zhivotnite.html", "text": "Нови 1440 проби за наличие на чума по овцете и козите ще бъдат взети в Ямболско. Това съобщи д-р Стоян Колев от Агенцията по безопасност на храните в Ямбол пред БНР.По информация на БАБХ периметърът за вземане на кръвни проби ще бъде разширен.Причината е, че освен общините Елхово и Болярово под карантина са поставени и останалите три общини в областта.Ветеринарите ще вземат проби от общо 49 населени места от петте общини.Те ще са двойни за цяла кръв и серумна кръв. Ще се извърши и клиничен преглед с термометриране на животните, уточни д-р Колев.Очаква се до края на ноември вземането на пробите да приключи.Припомняме, заради открити огнища на заболяването в община Болярово  Районът е под карантина от близо 4 месеца.", "date": "2018.10.30", "title": "В Ямболско взимат още 1440 проби за чума по животните"}
{"url": "https://news.bg/world/ministar-v-rumaniya-si-kupi-elektricheska-kola-no-ne-ya-polzva.html", "text": "Румъния има какво още да направи, за да насърчи използването на електрически автомобили.Това каза пред местни медии министърът на енергетиката Антон Антон. Той обясни, че е закупил електрическа кола, но не може да я използва за шофиране от Букурещ до Констанца, защото по трасето не е изградена мрежа от зарядни станции.Мисля, че е нормално министърът на енергетиката да кара електрическа кола, аргументира своя избор Антон Антон. Той посочи необходимостта от развитие на мрежата от зареждащи станции не само в градовете, но и по основните пътни трасета на Румъния.Между януари и септември тази година в Румъния бяха продадени 2 922 електрически и хибридни автомобила. Това е ръст от 63% на годишна база, показват данните на Асоциацията на производителите и вносителите на автомобили (APIA), цитирани от \"Аджерпрес\".", "date": "2018.10.30", "title": "Министър в Румъния си купи електрическа кола, но не я ползва"}
{"url": "https://news.bg/politics/pravitelstvoto-ne-mozhe-da-vliyae-na-svetovnite-tseni-na-gorivata-ubeden-e-revizoro.html", "text": "В България цените на горивото са най-ниските от тези на Балканския полуостров, но друг е въпросът, че заплатите са ниски. Това заяви преди БНТ председателят на Комисията за наблюдение на приходните агенции и борбата със сивата икономика и контрабандата Емил Димитров.Той подчертава, че цените в България се базират на международните, а премиерът и правителството не могат да влияят на тях.По думите му от началото на годината бензинът е поскъпнал с почти 18%, а дизелът с почти 20%.Според Ревизоро дълги години горивото умишлено се е потискало ниско, за да може Русия да страда.\"И за Русия, и за Америка високата цена е изгодна.\", подчерта Димитров.Според Димитров, ако искаме цените у нас да станат по-ниски, можем да спрем заплати, пенсии, добавки, надбавки, помощи и да махнем акциза на горивата.Димитров коментира и скандалът с Агенцията за българите в чужбина като заяви, че и фалшиво гражданство много лесно се доказва стига хората в чужбина да се съгласят да сътрудничат на разследващите органи. Става въпрос за подкупи, които вероятно ще бъдат представени под формата на някаква такса.Той е категоричен, че всички схеми, които в България са съществували преди време за получаване на визи за Европа или Америка, важат и сега.", "date": "2018.10.30", "title": "Правителството не може да влияе на световните цени на горивата, убеден е Ревизоро"}
{"url": "https://news.bg/curious/gugal-praznuva-heluin.html", "text": "\"Гугъл\" празнува Хелуин със специален дудъл.Хелоуин (от англ., \"halloween\") е празник, който се чества в нощта на 31 октомври срещу 1 ноември.По традиция, на този празник е прието да се носят страшни костюми и тиквени фенери, с които да се плашат сенките на починалите, които в тази нощ излизат на земята и търсят живи тела, в които да се вселят.В нощта на 31 октомври е много популярно да се разказват истории за призраци или за населени с духове къщи, от които е достатъчно само да избягаш, за да се разминеш с опасността, тъй като призраците се привързват към домовете, които обитават, и не желаят да се разделят с тях.Това вярване обаче може да се превърне в интересни идеи и поводи за шеги и закачки през цялата вечер, особено ако в тъмното се разходите с приятелите си из безлюдните улици.", "date": "2018.10.30", "title": "\"Гугъл\" празнува Хелуин"}
{"url": "https://news.bg/disasters/oae-osvobodi-britanski-uchen.html", "text": "ОАЕ освободи британски учен. Матю Хеджис излиза на свобода под гаранция, съобщи АП.31-годишният учен беше задържан на 5 май в Дубай. Властите му повдигнаха обвинения в шпионаж.Те бяха отречени от университета в Дъръм.През последните близо шест месеца Матю Хеджис беше държан в единична килия и в изолация. 31-годишният британец пътува до ОАЕ, за да направи проучване за своя докторат на политическа тема за така наречената \"Арабска пролет\".За целта той е интервюирал експерти от ОАЕ за външната политика и стратегията по сигурността на страната.", "date": "2018.10.30", "title": "ОАЕ освободи британски учен"}
{"url": "https://news.bg/crime/ubietsat-ot-nadezhda-deystval-napalno-haotichno.html", "text": "Убиецът от \"Надежда\" Викторио Александров е имал намерение да се самоубие, а детето да бъде предадено на приятели. Такива признания е направил самият той пред шофьора на такси, което е наел вчера.Самият таксиметров водач също е подал сигнал, че е качил клиент от столичния квартал \"Хаджи Димитър\" в посока \"Надежда\", като го е изчакал на място. Александров се върнал в таксито с дете на ръце и е поискал да тръгнат в посока Благоевград, но е променил решението си. Впоследствие са се отправили към магазин \"Джъмбо\" на Ботевградско шосе, където Александров е принудил таксиметровият шофьор да спре. Заедно с детето Викторио Александров е слязъл и влязъл в храстите край шосето. През цялото време детето е плакало. Викторио Александров е споделил, че трябва да се самоубие, а детето да живее.Тези подробности по трагичния инцидент от вчера изнесе на брифинг директорът на СДВР Ивайло Иванов. \"Действията на Викторио Александров са били абсолютно хаотични\", уточни шефът на полицията.В момента Александров се намира под денонощна охрана в болница и няма опасност за живота му.Откритото оръжие на извършителя е законно.Иванов припомни, че сигналът в СДВР е получен в 18:30 ч. Получени са данни, че убиецът е въоръжен и че детето е с него. Уведомени са били и Гранична полиция, така и всички ГКПП. Проверени са всички възможни адреси, като родителите също са оказали съдействие по случая, обясни шефът на СДВР.Убийството на жената в квартал \"Надежда\" е станало около обяд. Съседите не са чули изстрели. Тялото й с две прострелни рани е открито от майка й, която около 17.20 часа е извикала ключар, за да влезе в апартамента.Ръководителят на Софийската градска прокуратура (СГП) Емилия Русинова заяви, че Викторио Александров е подавал сигнали в полицията за оказван му психически тормоз от 23-годишната жена.Викторио Александров е 26-годишен, убитата е 23-годишната му приятелка, те са живеели на семейни начала. Детенцето им е на 1 година, а наскоро са празнували рождения ден на детето.От около седмица извършителят не живее в апартамента, след като се е скарал с жена си. В събота и неделя бащата на убитата преспива при тях, заради притеснения от действия на зет си.Викторио Александров е открит в района на Долни Богров, в тъмна местност, в храсти, в порутена сграда. Детенцето е било простреляно в дясното око. Извършителят е бил жив, когато е бил намерен, с прострелна рана на главата, която не е тежка.Викторио Александров ще бъде привлечен като обвиняем и ще му бъде определена най-тежката мярка за неотклонение \"задържане под стража\".", "date": "2018.10.30", "title": "Убиецът от \"Надежда\" действал напълно хаотично"}
{"url": "https://news.bg/crime/tir-se-obarna-na-am-struma.html", "text": "Камион, натоварен със скрап, се обърна на кръговото кръстовище за навлизане в магистрала \"Струма\" в посока Дупница и София, съобщи БГНЕС.При преминаване през кръговото кръстовище заради несъобразена скорост и обратния наклон на пътя, товарът повлича камиона, който се обръща на дясната си страна.Въпреки, че прикаченото ремарке, не се е преобърнало, в участъка има разпилени железни отпадъци.Няма пострадали, дясната дъга на кръговото е затворена. На място има патрул на \"Пътна полиция\".", "date": "2018.10.30", "title": "Тир се обърна на АМ \"Струма\""}
{"url": "https://news.bg/world/rusiya-zalyala-ukrayna-s-dezinformatsiya-predi-izborite-v-sasht-prez-2016-g.html", "text": "Русия заляла Украйна с дезинформация месеци преди намесата си на президентските избори в САЩ през 2016 г., пише американското издание \"Вашингтон пост\".През пролетта на 2015 г. украинският президент Петро Порошенко отчаяно се нуждаел от помощта на основателя на \"Фейсбук\" Марк Зукърбърг. Правителството на Украйна призовало социалната мрежа да спре разпространяваната от Кремъл дезинформация в платформата, която имала за цел да увеличи недоверието към украинската администрация и да генерира подкрепа за руска инвазия и окупация на украински територии.За да привлече вниманието на Зукърбърг, президентът на Украйна изпратил въпрос на среща в централата на \"Фейсбук\" в Силициевата долина. Модераторът на събитието го прочел: \"Марк, ще откриете ли офис на \"Фейсбук\" в Украйна\". Младите служители в залата избухнали в смях. Но правителството намекнало, че е сериозно. Киев смята, че офис на мрежата с хора, които са запознати с политическата ситуация в Украйна, може да помогне срещу руската дезинформационна война.Зукърбърг е отговорил, че ще помислят по въпроса.Американският вестник пише, че руснаците са използвали същите методи срещу Украйна и преди изборите в САЩ.Преди събитията през 2014 г. руснаците ежедневно са заливали с фалшиви новини, осъждащи революцията и са се опитвали да легитимират инвазия с твърдението, че Украйна е убежище за ДАЕШ (\"Ислямска държава\"), чеченски терористи и неонацисти.", "date": "2018.10.30", "title": "Русия заляла Украйна с дезинформация преди изборите в САЩ през 2016 г. "}
{"url": "https://news.bg/crime/marinov-iska-sadeystvie-ot-mestnite-vlasti-za-problemite-v-mahalite.html", "text": "Изключително брутално престъпление, което е нечовешко. С тези думи министърът на вътрешните работи Младен Маринов определи пред news.bg вчерашното жестоко .Маринов увери, че напрежението в Мъглиж е под контрол, както и на всички други места, на които възникнаха напрежения. Проблемът по думите му идва оттам, че когато се прилага законът, винаги се среща съпротива. Това обаче няма да промени работата на МВР.Вътрешният министър заяви, че ще се предприемат действията за засилване на комуникацията с местните власти, защото те имат възможност да въздействат на нарушителите на обществения ред.\"Ще се търси освен силовото прилагане на законите, но и работата по отношение на превенцията и разясняване на задълженията на всеки един гражданин, защото те имат задължения, не само права\", закани се Маринов.Той отново бе лаконичен на въпроса кой се очаква да бъде новият главен секретар на МВР. Силовият министър даде да се разбере, че когато има официално избран такъв, то информацията ще бъде оповестена.На въпрос какви са приоритети пред МВР за Академията и какво трябва да знаят завършилите в нея, Маринов отбеляза, че трябва да имаме все повече успешно завършили, да стане професията по-привлекателна.Министърът се закани, че ще иска повишаване на капацитета и функциите на действащите полицаи.\"Обстановката и обществените отношения са изключително динамични и всички полицаи трябва постоянно да се усъвършенстват и да поддържат своите качества\", обясни Маринов. Той обеща, че ще даде разпореждане на Областните дирекции на МВР веднага да се започне с провеждането на такива обучения. ", "date": "2018.10.30", "title": "Маринов иска съдействие от местните власти за проблемите в махалите "}
{"url": "https://news.bg/world/otkriha-choveshki-ostanki-sled-samoletnata-katastrofa-v-indoneziya.html", "text": "Индонезийски спасители откриха многобройни човешки останки на мястото на катастрофиралия пътнически самолет с полет JT610 на местната компания Lion Air. Те са открити във водите на Караванг, Западна Ява, пише сингапурският вестник \"Стрейт таймс\".Спасителите са изпратили 10 чувала с човешки останки за ДНК анализ. Открити са останки и на бебе.Претърсването за оцелели продължава втори ден на фона на опасенията, че всички 189 души на борда са загинали при катастрофата в Яванско море. Самолетът падна в акваторията около 13 минути след излитането си от летището Сукарно Хата в Джакарта.Събрани са други 14 чувала с отломки от мястото на катастрофата, обявиха властите. \"Черните\" кутии все още не са открити.Правителството поясни, че се надяват да открият фюзелажа на самолета, тъй като всички отломки на повърхността са събрани.Експерти заявиха, че приоритетът е да се открият двете \"черни\" кутии - записите в пилотската кабина и параметрите на полета, за да се установи причината за катастрофата.Ако не бъдат открити оцелели, това ще е един от най-смъртоносните авиационни инциденти в историята на Индонезия от катастрофата със самолет на Garuda през 1997 г., когато загинаха 234 души. Последната голяма катастрофа е през декември 2014 г., когато На борда на падналия вчера самолет е имало две бебета, едно дете, двама пилоти, шестима стюардеси и 20 служители на финансовото министерство.Падналият самолет е Boeing 737 Max, който е в експлоатация в света от 2017 г. Lion Air е получил самолета преди два месеца, на 13 август.", "date": "2018.10.30", "title": "Откриха човешки останки след самолетната катастрофа в Индонезия"}
{"url": "https://news.bg/crime/zadarzhaha-100-kg-tyutyun-vav-vidin.html", "text": "Полицаи във Видин задържаха 100 кг нарязан тютюн без бандерол след претърсване на едноетажна жилищна сграда, в частен имот в кв.\"Нов път\".Присъствал е и кметския наместник, поради невъзможност да се установят собствениците и обитателите на имота.Открити са три чувала и много пакети с тютюн. Общото количество на нелегалната стока е 70 кг. Иззета е и електронна везна. В тревна площ до имота са намерени още два чувала с 30 кг безакцизен тютюн.Работата на разследващите продължава, в ход са и оперативно-издирвателни действия за установяване на обитателите на къщата.", "date": "2018.10.30", "title": "Задържаха 100 кг тютюн във Видин"}
{"url": "https://news.bg/crime/tsacheva-gotvim-promeni-v-zakona-za-balgarskoto-grazhdanstvo.html", "text": "До края на годината ще бъдат предложени промени в Закона за българското гражданство, каза в Стара Загора министърът на правосъдието Цецка Цачева. Тя призна, че в Агенцията за българите в чужбина има проблеми в издаването на удостоверенията за личност и произход.Повод за думите й е вчерашната акция на спецпрокуратурата, при която бяха проверени помещения на .От правосъдното ведомство са предложили на вицепрезидента Илияна Йотова да откаже българско гражданство при 750 случая. Това е станало само от месец май 2017 г. до края на юни 2018 г.По думите й, сред кандидатите за българско гражданство има и хора, които присъстват в различни бази данни за нарушения, включително и в Шенгенската информационна система. От месец май 2017 до юни 2018 г. имаме предложени откази за 93 лица, каза Цачева.Причините за откази са различни - непълнота (на комплекта документи - б.р.), липса на достатъчно доказателства, необоснованост. Има случаи и на доказани чрез криминалогична експертиза неверни документи. Това означава, че такъв проблем съществува, повтори Цачева.Предложенията за промени са в двете направления за придобиване на българско гражданство. Едното е по произход. Второто - по натурализация чрез т.нар. инвестиции. От Министерството на икономиката ще дадат становище да се види реалният ефект от тези инвестиции, разкриват ли се работни места. До края на годината ще бъдем готови, заяви Цачева.Съветът по законодателството е колективен орган, в него са представители на МП, ДАБЧ, ДАНС, МВнР, МВР, ГРАО. Задачата на този колективен орган е да прецизира изискуемите по закон документи, които излизат с предложение за отказ или получаване на българско гражданство, допълни Цачева.В Стара Загора тя присъства на освещаването на параклис \"Света Богородица - Благовещение\" в затвора в града. Новоосветеният параклис е предназначен за близките на лишените от свобода, идващи на свиждане. Изграден е от дарения и с безвъзмездния труд на лишени от свобода. Митрополит Киприан освети параклиса.Това не е първият параклис в Старозагорския затвор. Навръх Гергьовден - на 6 май 1994 година, починалият Старозагорски митрополит Панкратий освети параклиса \"Св. Арх. Михаил\" в Старозагорския затвор. До 1994 година в централния корпус е имало малък храм, също посветен на светеца. Там е служил отец Симеон Евлогиев, но след идването на атеистичната власт свещеникът вече не е имал право да посещава затворниците. В храма са направени килии за осъдените на смърт.След тази година дядо Панкратий освещава още два параклиса - \"Св. Георги\" в помощното стопанство на затвора и \"Св. Йоан Рилски\" в ТПО - Черна Гора. През 2004 г. е осветена черквата \"Св. Николай\" в централния корпус на затвора.\"\", каза в словото си владиката.Правосъдният министър Цецка Цачева подари икона на Св. Йоан Рилски и открои ролята на църквата в местата за лишаване от свобода. \"\", каза тя.Директорът на Старозагорския затвор старши комисар Иван Карушков благодари на Старозагорската митрополия за доброто сътрудничество и в частност на отец Йордан Карагеоргиев, на когото вече 25 години е поверено служението в местата за лишаване от свобода, а също и на арх. Веселин Беров и младата иконописка Зорница Иванова.", "date": "2018.10.30", "title": "Цачева: Готвим промени в Закона за българското гражданство"}
{"url": "https://news.bg/world/serien-ubiets-v-germaniya-prizna-ubih-100-patsienti.html", "text": "Съдебният процес срещу медик, обвинен в убийството на 100 пациенти, започна с минута мълчание в памет на жертвите в Германия, информира ДПА.Това е един от най-сериозните случаи на масово убийство в Германия от Втората световна война. Нийлс Хьогел е обвинен, че е извършил убийствата между февруари 2000 и юни 2005 г. в болници в градовете Олденбург и Делменхорст в Долна Саксония.41-годишният мъж е обвинен, че е инжектирал подбрани пациенти с лекарства, които са довели до сърдечна недостатъчност или други усложнения, за да може да се опита да ги стабилизира, с което е целял да впечатли колегите си с уменията си.Хьогел призна, че е убил 100 пациенти на първия ден от съдебния процес срещу най-големия сериен убиец в историята на Германия след Втората световна война, информира АФП.41-годишният лежи в затвора близо десетилетие, след като получи доживотна присъда за смъртта на други пациенти.По време на процеса в Олденбург съдия Себастиан Буерман попита обвиняемия дали обвиненията срещу него са точни. Хьогел отговори тихо \"да\".\"Това, което признах, се случи\", каза той в залата, препълнена с роднини на убитите.Съдията поясни, че основната цел е да разкрият мащаба на престъпленията, извършвани в продължение на години в две германски болници.\"\", подчерта той.Прокуратурата обяви, че най-малко 36 пациенти са убити в болница в Олденбург, а други 64 са убити в клиника до Делменхорст. Ексхумирани са тленните останки на повече от 130 пациенти, които се предполага, че са убити от Хьогел.Според държавното обвинение това е \"безпрецедентен случай в Германия\".", "date": "2018.10.30", "title": "Сериен убиец в Германия призна: Убих 100 пациенти"}
{"url": "https://news.bg/comments/dyavoliite-na-angela-merkel.html", "text": "Германският канцлер Ангела Меркел вече е в режим на постепенно оттегляне от властта. Това е официализиране на смяната на нагласите и поколенията в европейската политика. Още повече, че едва ли има кадрова промяна в Европа, която да има по-голямо значение за Стария континент.Германският канцлер, без значение кой е той, е неофициалният министър-председател на Европа. Роля, която ще се засилва, особено след оттеглянето на Великобритания от ЕС.Като преки причини за отказа от търсенето на по-нататъшен мандат като председател на Християн-демократичен съюз (ХДС) и като кандидат за канцлер лесно могат да се посочат неудовлетворителните резултати на ръководената от нея партия на последните парламентарни и последвалите регионални избори.Но това са дребните причини. Един германски канцлер няма да се откаже от Берлин и Брюксел само защото партията му е претърпяла слаб резултат в Хесен и от силна първа политическа сила се е превърнала в слаба първа политическа сила във въпросната федералната провинция.Истинските и големите причини за решението на Меркел са редицата грешки, които тя допусна през последните няколко години. Всъщност Меркел бе ангелът, който извърши редица дяволии.Една от ключовите такива бе трайното олевяване на ХДС под нейно ръководство. А именно: в политиката немската християндемокрация абсорбира либералната философия, а в икономиката - социалдемократическата разточителност.Или с други думи, ХДС продължи да бъде демократична, но не и християнска. А вместо солидарна, стана социална. От християндемократ германският канцлер се превърна в политически либерал и в икономически социалдемократ. А партията, която ръководеше, остана ХДС само в името си.Най-голямата победа на немската левица никога не е била електорална. Тя бе идейна и се изразяваше в идеологическото обезличаване на християндемократите.Ако Конрад Аденауер бе жив днес, то той едва ли щеше да познае ХДС.Това олевяване на ХДС обаче не бе само вътрешно-германски проблем понеже именно тази партия трябваше да послужи като модел за изграждането традиционните десни партии на континента. Това важеше с още по-голяма сила спрямо постсоциалистическите общества от Централна и Източна Европа.Направил обаче редица компромиси в икономиката със социалдемократите, а в политиката - с либералите, ХДС всъщност се обезличи, дори \"избледня\".Тази ценностна отстъпчивост и плашливост на ХДС създаде на немски терен Алтернатива за Германия, а в общо-европейски: редица популистки партии, задавящи се с националистически пристъпи.ХДС отказа да артикулира родолюбието и патриотизма, затова днес се сблъска с национализма.Ако бе имало кой да защити традиционните нагласи на европейските народи от посегателството на либералното инженерство, никога нямаше да се появят радикалните националисти. Последните са просто моментна функция на наказателния вот на традиционния човек.Така кризата на ХДС доведе до криза на европейските mainstream десни партии. Подложена на германска диета, традиционната десница \"отслабна\" електорално, докато отстрани популистко-националистическият организъм трупаше килограми и сила.Тук някъде дойде и онова \"Добре дошли\" на Ангела Меркел, което служеше като обобщение за политиката на отворените граници на ЕС спрямо миграционния поток. Тази гостоприемност катализира допълнително кризата на ХДС и европейските традиционни партии. Именно безконтролното движение на икономически мигранти - било това от Близкия изток и Северна Африка към Европа или това от Балканите към Великобритания - доведе до постепенно еманципиране на Вишеградската четворка (Полша, Унгария, Чехия и Словакия) като алтернативен ценностен център на ЕС и до желанието на Великобритания да напусне съюза. Всичко това се случи буквално под носа на Ангела Меркел.Германският канцлер виждаше как най-удобното му отечество, Европа, се изплъзва от контрола му и започва да се раздробява.Преди и след мигрантската криза Германия си остава икономическият мотор на ЕС. Но след тази криза има ключова разлика: позициите на Берлин като политически лидер на европейския проект са релативизирани, а Меркел е предизвикана от две места. На изток, от националистическо-консервативния синтез на Виктор Орбан. На Запад, от прогресивния реформизъм на Емануел Макрон. На този фон германският канцлер изглеждаше като търговец, чиято сергия вече е полупразна и лишена от най-ценните си предложения.Ангела Меркел не успя да разчете правилно причините за случването на два феномена, както и последствията от тях: избирането на Доналд Тръмп за президент на САЩ и излизането на Великобритания от ЕС (Brexit). Това не бяха размествания в рамките на системата, а коренна промяна на самата система. А в тази нова система програмният код на Меркел бе неприложим. Този път не на европейско, а на трансатлантическо ниво Берлин (и Париж) се оказаха пресирани от консервативните правителства на САЩ и Великобритания, от една страна, и тези на Унгария, Полша и Австрия, от друга.И в самата роля на Ангела Меркел като че ли имаше известно разминаване. Когато публиката очакваше от нея да мисли като европейски лидер, Меркел реагираше като германски - посрещаше мигранти, които немската икономика с готовност \"поглъщаше\", и даде зелена светлина на \"Северен поток\" 2. А когато сънародниците й очакват да реагира като германски лидер, Меркел действа като европейски - удряйки спирачките пред идеята на френския президент Макрон за ЕС на няколко скорости.Успоредно на грешките, неоспорими са и достойнствата на Ангела Меркел. Тя със сигурност е добрият пример за германски канцлер, който се увлича до опиянение от класическата музика.И е преминала през мъчнотията на диетата от моркови, почти невредима.Но основното: Ангела Меркел бе предвидим и умерен лидер.Проблемът обаче бе този, че времената вече не бяха такива.", "date": "2018.10.30", "title": "Дяволиите на Ангела Меркел"}
{"url": "https://news.bg/society/133-000-sa-patnite-teroristi-u-nas.html", "text": "Шофьорът е най-важният елемент. Това заяви заместник-министърът на транспорта Ангел Попов по време на представяне на индекса за пътна безопасност. Ангел Попов изтъкна колко е важна темата у нас.Не трябва да си прехвърляме топката от една институция на друга, смята Попов.Над 80% от катастрофите се дължат на водача - разсейване или неговото недобро състояние.Шефът на ДАИ Бойко Рановски подкрепи важността на темата за пътната безопасност. Над 90% от ПТП-тата , според него, се дължат на водачите. Той се надява законодателството да помогне за намаляване на катастрофите по пътищата и да се намалят жертвите.2 407 572 са активните шофьори или 41% от българите. Всички водачи допускали грешки, според индекса за пътна безопасност. Нашите водачи са с ниска концентрация, агресивни и обичат да шофират с висока скорост. Около 36% от водачите са с ниска концентрация, или това прави 857 000 души.Жените, висшистите, софиянците, възрастните над 60 години са с ниска концентрация, показват изследванията.32% или 773 000 са агресивните водачи. Те употребяват алкохол, състезават се с другите водачи, изпреварват в аварийна лента. В този процент попадат основно мъжете, по-ниско образованите и шофиращите нови коли.41% или 982 000 души карат с превишена скорост. Това поведение е типично за младите мъже, за натоварените хора, за високо доходните групи.133 000 са пътните терористи, които съчетават трите рискови характеристики за лошите шофьори. В София пътните терористи са 10 % от шофьорите.", "date": "2018.10.30", "title": "133 000 са пътните терористи у нас"}
{"url": "https://news.bg/int-politics/tramp-iska-otmyana-na-rozhdenoto-pravo-na-grazhdanstvo.html", "text": "Президентът на САЩ Доналд Тръмп планира да подпише заповед за отмяна на рожденото право на гражданство за бебета на неграждани и нерегламентирани имигранти, родени на територията на САЩ.\"Ние сме единствената страна в света, в която човек влиза, има бебе, а бебето става гражданин на Съединените щати. Това е нелепо и трябва да се прекрати\", коментира Тръмп пред \"Аксиос на HBO\". Коментатори отбелязват още една ескалация на твърдата позиция на Тръмп за имиграцията преди изборите в средата на 6 ноември, които ще определят контрола над Конгреса. Администрацията му съобщи вчера, че  до края на седмицата, за да се справи с идващите мигранти, съобщава \"Блумбърг\".\"Това би било най-драматичният ход в имиграционната кампания на Тръмп, този път насочен към \"бебета\" и \"верижната миграция \", обясняват от \"Аксиос\".\"Винаги ми беше казвано, че има нужда от конституционно изменение. Познайте какво? Няма нужда\", коментира Тръмп и допълни, че може да го направи, като подпише изпълнителна заповед.", "date": "2018.10.30", "title": "Тръмп иска отмяна на рожденото право на гражданство"}
{"url": "https://news.bg/world/operatorat-na-yaponskite-vlakove-prekrati-plasheshto-uchenie-za-bezopasnost.html", "text": "Да се стои на метри от влак-стрела, докато профучава с 300 километра в час, може да бъде плашещо преживяване. Помислете си за десетките нови служители на West Japan Railway Company, които са принудени да стоят до релси, докато шинкансен (японската система от високоскоростни влакове, Бел.ред.) влаковете преминават със стотици километри в час, пише \"Гардиън\".Бъдещите служители са късметлии, тъй като компанията се съгласи да прекрати учения за безопасност след натиск от синдикат.От следващия месец служителите ще наблюдават преминаването на влаковете зад предпазно съоръжение.Учението, въведено през 2016 г. с цел повишаване на мерките за безопасност, изискваше от група служители, носещи предпазни каски и очила, да влизат в тунел и да се свиват в специален тесен канал за поддръжка, който се намира между две железопътни линии на метър разстояние. Според представители на компанията целта на учението е да се даде на работниците по-добра възможност за оценяване на силата, която позволява на влаковете да се движат с максимална скорост.Тренировката е въведена след падане на алуминиева част, която се е забила във влак-стрела, докато е преминавал през тунел в Югозападна Япония през 2015 г. Един пътник е ранен при инцидента. Следователите са разкрили, че причината е разхлабени болтове и незадоволителни проверки.Около 240 служители са участвали в учението. Един от тях коментира пред Mainichi Shimbun по-рано тази година, че завихрянето е огромно и е плашещо. \"Чудех се какъв е смисълът от това\", отбеляза той.Синдикатът, представляващ служителите, описа тренировъчната програма като опасна и ненужна. Профсъюзът многократно призовава да бъде прекратена.Местна медия цитира служител, който е споделил, че преживяването е \"ужасяващо\", а друг го определи като \"публично бичуване\".Представител на синдиката заяви, че \"\".Влаковете в Япония са прочути със своята точност и безопасност. Шинкасен е от 1964 г. Оттогава няма регистриран фатален случай.", "date": "2018.10.30", "title": "Операторът на японските влакове прекрати “плашещо” учение за безопасност"}
{"url": "https://news.bg/politics/bencho-benchev-zakleymi-burgaskite-sotsialisti-pogrebali-go-zhiv.html", "text": "След около 3 месеца от скандала с Митьо Очите бившият заместник-председател на Общинския съвет в Бургас от БСП Бенчо Бенчев се върна в местния парламент.Бенчев се е появил на днешната сесия на съвета. Той обаче седнал на задните банки, далеч от мястото на зам.-председател и от колегите си от БСП, които снеха доверието си от него.Към момента Бенчев се води независим общински съветник.Групата на социалистите в местната управа пък се разпадна, защото с напускането на Бенчев броят на социалистите не е от минимум 5 души, следователно няма право да излъчва зам.-председател на съвета.На влизане в залата Бенчев и колегите му останали безмълвни и не си разменили дори поздрави, пише \".Бенчев посочил пред журналисти, че е обиден на колегите си от БСП за реакцията им, според него прибързана, да свалят доверието си от него преди да се е произнесъл съдът дали е виновен по обвинението за помагачество на Димитър Желязков - Очите.\"Погребаха ме жив. Не съм с доказано престъпление, а те ме таксуваха като такъв. Надявам се органите да си свършат работата и истината - че не съм виновен, да излезе наяве\", заяви общинският съветник.\"Вечер не мога да спя. Минаха 3 месеца от случая и се опитвам да разбера какво престъпление съм извършил, но не мога да разбера\", допълни сега независимият съветник.Припомняме, Бенчев заедно с бившия депутат от ДПС Несрин Узун бяха сред върнатите от турските власти български граждани, арестувани при  на 4 август., Несрин Узун - също, въпреки че и двамата са задържани в хотела, където е отседнал бургаският криминален бос, а самата стая в хотела е регистрирана е направена от Узун на името на Бенчев. Както Бенчев, така и Узун бяха в ареста в Бургас, но , без да им бъдат повдигани обвинения.Общинският съветник от Бургас Бенчо Бенчев, който беше пуснат от ареста под , обжалва решението.С постановление от 10 август 2018 г., Бенчо Бенчев е привлечен като обвиняем за лично укривателство и незаконно притежание на боеприпаси.От 25 септември .", "date": "2018.10.30", "title": "Бенчо Бенчев заклейми бургаските социалисти, погребали го жив"}
{"url": "https://news.bg/crime/burgaskata-ekoinspektsiya-sezira-nap-i-prokuraturata-za-vetko-arabadzhiev.html", "text": "От Регионалната инспекция в Бургас са внесли сигнал до прокуратурата и Националната агенция за приходите (НАП) срещу Ветко Арабаджиев, съобщи БНР.Сигналът е за неизплатени над 7 милиона лева глоби, наложени на пречиствателната станция във ваканционното селище \"Елените\". От 2012-а година съоръжението няма разрешително за ползване като воден обект.Припомняме, на 31 август при  бяха . На шестима от тях бяха повдигнати обвинения. Сред обвинените бе и синът Вълчо Арабаджиев,  Мотивът за акцията бе образувано досъдебно производство за организирана престъпна група, създадена с цел укриване на данъци в големи размери. Между 2017-2018 г. реални търговски дружества са подправяли счетоводните си регистри и са избягвали плащането на ДДС.След това срещу  на свобода излязоха Вълчо Арабаджиев, Румелия Кирилова и Елена Караянчева. Адвокатът на семейството бе заявил, че Арабаджиеви се връщат до дни в България, но очаквано, дните за тяхното пристигане все още текат..Само през 2018 година Ветко Арабаджиев като собственик на пречиствателната станция на \"Елените\" е санкциониран с близо 1, 796 млн. лева. Съоръжението пречиства отпадните води освен на хотелите във ваканционното селище, и на голяма част от почивните бази в Свети Влас. Капацитетът на станцията е недостатъчен, според директора на Регионалната екоинспекция Тонка Атанасова.Станцията на \"Елените\" е без разрешително за заустване. Взетите проби показват превишение на емисонните норми. Глобите нито са обжалвани, нито са платени. Това е причина контролните органи да продължат дейността си.\"Ние, разбира се, сме ги дали на Националната агенция за приходите, не са събрани и по тази причина сме ги дали в прокуратурата\", допълни Атанасова.", "date": "2018.10.30", "title": "Бургаската екоинспекция сезира НАП и прокуратурата за Ветко Арабаджиев "}
{"url": "https://news.bg/regions/obshtinata-opravi-patishtata-na-vitosha-za-zimata.html", "text": "Транспортните връзки със Златни мостове, х. Момина скала, х. Кумата и Игликина поляна вече са обновени. Това съобщиха от Столичната община, която осигури средствата за ремонта.Някои от основните пътища по Витоша бяха рехабилитирани преди зимния сезон.През последния месец беше извършен сериозен ремонт на пътя до местността Златните мостове и разклоненията до х. Момина скала и х. Кумата.Отсечката до Златните мостове е със запълнени дупки, а на места асфалтът е подновен напълно. Пътните връзки до двете хижи са с пренаредени павета. Доскоро тези шосета бяха в много тежко състояние и по тях преминаваха трудно дори високопроходими автомобили.Рехабилитирано е и отклонението до Игликина поляна, където са обособени около 10 паркоместа. Целта е хората в неравностойно положение да могат да се придвижват с автомобилите си до новооткритите спортни площадки. Това би направило престоя им в планината значително по-комфортен, съобщават от общината.Скоро по обновените маршрути в планината се очаква да потеглят и високопроходими автобуси, които ще разполагат с места за велосипеди и бордове.От своя страна любители на планината използваха хубавото време през почивните дни, за да почистят част от каналите край основните пътеки на Витоша.", "date": "2018.10.30", "title": "Общината оправи пътищата на Витоша за зимата"}
{"url": "https://news.bg/regions/bum-na-vashkite-v-sofiya.html", "text": "Бум на въшките в софийските училища установи проверка на Столичната РЗИ.В периода от 18 до 28 септември беше проведена акция за опаразитеност с главови въшки и гниди на ученици от 178 столични училища. В 113 от тях са открити ученици с въшки.По данни на РЗИ опаразитените деца са основно ученици до 7 клас, като най-висок е процентът на въшлясалите ученици от подготвителните групи до 4 клас - 58%.С 20% по-малко са засегнатите ученици между 5 и 7 клас.Общо 90 302 ученици между 8 и 12 клас са проверени за въшки. Сред тях 756 са опаразитени с гниди, а 44 - с въшки.От РЗИ препоръчват да се предприемат следните противоепидемични мерки:За отстраняването на паразитите от РЗИ дават следните препоръки:", "date": "2018.10.30", "title": "Бум на въшките в София"}
{"url": "https://news.bg/world/merkel-otteglyaneto-mi-ot-liderstvoto-na-hds-nyama-da-me-otslabi-na-svetovnata-stsena.html", "text": "Германският канцлер Ангела Меркел отхвърли съмненията, че оттеглянето й от поста лидер на Християндемократическия съюз (ХДС) ще доведе до намаляване на влиянието й на световната сцена, включително в отношенията си с лидерите на САЩ Доналд Тръмп и на Турция Реджеп Ердоган, информира \"Ройтерс\".Меркел заяви по време на пресконференция с египетския президент Абдел Фатах ал Сиси в Берлин, че решението да не се кандидатира за още един мандат като лидер на ХДС дори ще и даде повече време за разрешаване на проблеми.\"\", подчерта тя.Сиси е в Берлин за среща на върха за Африка.", "date": "2018.10.30", "title": "Меркел: Оттеглянето ми от лидерството на ХДС няма да ме отслаби на световната сцена"}
{"url": "https://news.bg/regions/slivenskata-prokuratura-se-samosezira-zaradi-muhlyasal-kashkaval.html", "text": "Закуски с мухлясал кашкавал са получили деца от детски градини и училища в Сливен. По случая се е самосезирала Районната прокуратура, като е разпоредена проверка, която да установи има ли опасност за здравето на учениците в града.Районната прокуратура се самосезира по журналистически материали, в които се посочва, че в някои учебни заведения в Сливен децата са получили закуски с мухлясал кашкавал по програма \"Училищно мляко\".По случая е образувана преписка по общия надзор за законност на Районна прокуратура - Сливен. Предстои да се разбере има ли нарушени правила при производството, преработката и съхранението на негодната храна.Възложена е проверка по случая на ОД на МВР-Сливен, \"Икономическа полиция\", на Регионалната здравна инспекция в града и Областната дирекция по безопасност на храните - Сливен.Срокът за извършване на проверката е 30 дни. До края на този период институциите трябва да представят доклад, в който да посочат какви ще са последващите действия от страна на прокурор.", "date": "2018.10.30", "title": "Сливенската прокуратура се самосезира заради мухлясал кашкавал"}
{"url": "https://news.bg/education/ot-mon-dali-na-prokuraturata-proverki-na-tsentara-za-razvitie-na-choveshkite-resursi.html", "text": "Министърът на образованието и науката Красимир Вълчев все още не знае кой ще оглави Центъра за развитие на човешките ресурси.Припомняме, след разследване за злоупотреби с еврофондове, настоящият директор Татяна Калканова обяви, че от 1 ноември подава оставка.\"Имаме множество проверки, които са направени на Центъра, реагирали сме на всеки сигнал\", заяви пред журналисти Вълчев. Част от проверките са пратени на прокуратурата, обясни още той.\"Имахме сигнал и преди това, за някои от данните, част от сигналите ни се оправдаха\", коментира министърът.В момента се изчаква резултата от сигналите по доклада от последната проверка.Според разследването, чрез Центъра за развитие на човешките ресурси се финансират фиктивни проекти, представени от \"кухи\" неправителствени организации.\"Разследването показва непознаване на условията за кандидатстване по програмата \"Еразъм+\". Селекцията се прави по утвърдени от ЕК процедури. Експертите от Центъра за развитие на човешките ресурси са задължени да спазват всички изисквания на ЕК. Освен това центърът се проверява от външни и вътрешни одитори, обясни досегашният шеф на Центъра за развитие на човешките ресурси.Според Калканова почти 10 000 български учители са участвали в партньорски проекти за подобряване на тяхната квалификация.", "date": "2018.10.30", "title": "От МОН дали на прокуратурата проверки на Центъра за развитие на човешките ресурси"}
{"url": "https://news.bg/society/operiraha-namushkaniya-s-himikal-uchenik.html", "text": "16-годишното момче, което по-рано днес беше  в София, е оперирано в УМБАЛСМ \"Пирогов\", информира БНР.Момчето ще остане за лечение в болницата.Междувременно полицията в столицата изяснява обстоятелствата около инцидента. В училището днес имаше криминалисти, инспектори от Детска педагогическа стая и други, които изясняваха случилото се.По първоначални данни двамата младежи се скарали лошо, при което единият взел химикал и го забил в скулата на другия.Родителите и на двете деца са уведомени за възникналия инцидент.", "date": "2018.10.30", "title": "Оперираха намушкания с химикал ученик"}
{"url": "https://news.bg/int-politics/sanktsiite-na-sasht-shte-imat-tezhki-posleditsi-za-sveta-uveryava-teheran.html", "text": "Санкциите на САЩ срещу Иран ще имат тежки последици за световния ред. Това заяви министърът на външните работи на Иран Мохамед Зариф само няколко дни, преди влизането в сила на новите американски санкции за износ на петрол от Иран, пише \"Ройтерс\".През месец август САЩ отново въведе санкции срещу Иран, след като президентът Тръмп реши . Новите санкции обхващат банковия и енергиен сектор на Иран и влизат в сила на 5 ноември.\"За съжаление, една страна, която нарушава законите (САЩ), се стреми да накаже държава (Иран), която спазва законите... Този метод ще има сериозни последици за световния ред.\" Това заяви първият дипломат на Техеран Мохамед Зариф в Истанбул по повод влизането в сила на новите санкции.По думите му въпреки налагането на санкциите, \"американците не са постигнали техните цели, налагайки нелегални санкции срещу Иран\".\"Световната общност се изправи пред санкциите на САЩ... Съседните страни и европейските държави се противопоставиха на едностранните мерки на Вашингтон\", каза още Зариф. Според него от санкциите на Тръмп ще имат сериозни последствия за целия свят.", "date": "2018.10.30", "title": "Санкциите на САЩ ще имат тежки последици за света, уверява Техеран"}
{"url": "https://news.bg/int-politics/raztrogvaneto-na-raketniya-dogovor-strategicheski-greshki-za-vremenni-predimstva.html", "text": "Договорът забрани разработката, изпитанията и разполагането на балистични и крилати ракети с наземно базиране, с малък (500-1000 км) и среден (1000-5500 км) обсег. Като носители на ядрено оръжие същите имаха силен дестабилизиращ ефект върху европейската сигурност. Изпълнението на договора доведе до унищожаването на съветските мобилни ракетни комплекси SS-20 (обсег 5500 км), SS-19/22 (обсег 900 км) и SS-23 (обсег 480 км) и американските балистични ракети Пършинг (обсег 1770 км) и крилатите ракети с наземно базиране Томахоук (обсег 2500 км).Непосредствената причина за тази стъпка на администрацията на президента Тръмп са руските нарушения на договора, за които САЩ предупреждават вече пета година и най-вече разработката, тестването и развръщането на първите два дивизиона с ракети 9М729 \"Новатор\".САЩ и НАТО ясно посочиха, че ключът за спасяването на договора е в Русия. Както преди 1987 г. Съветския съюз провокира САЩ и НАТО с развръщането на ракетите със среден обсег SS-20, което предизвика отговор с разполагането на ракетните системи \"Пършинг\" и крилатите ракети с наземно базиране \"Томахоук\", така и днес Русия отново провокира с изпитания и начално развръщане на крилата ракета с наземно базиране с обсег над 500 км, в нарушение на договора за РСМД.Очевидно е, че не може да има договор, ако само една от страните го спазва.Поддържането на стратегическата стабилност е в интерес както на САЩ и Европа, така и на Русия. Договорът за РСМД от 1987 г. е двустранен, между САЩ и Съветския съюз, като след разпадането му, задълженията по него бяха поети от Русия. Но Русия започна да търси начини да излезе от договора, поради това че редица държави в Азия (Китай, Северна Корея, Индия и Пакистан и Иран) се сдобиха с балистични ракети със среден обсег, които могат да бъдат въоръжени и с ядрени бойни глави. По тази причина в първите месеци на 2004 г., тогавашния руски министър на отбраната Сергей Иванов предложи на американският си колега Доналд Ръмсфелд двете страни заедно да се оттеглят от договора, но САЩ отхвърлиха тази идея.През 2007 г., в съвместна инициатива САЩ и Русия предложиха на Генералната асамблея на ООН двустранният договор да се промени в международен и всички държави, притежаващи ракети с малък и среден обсег с наземно базиране, да се присъединят към него. Тогава нито една друга страна не подкрепи тази инициатива. След неуспеха на инициативата се предполага, че Русия е започнала да работи скрито за придобиване на ракети с по-голям обсег, в нарушение на договора.Остава обаче въпросът - защо Русия наруши договора, когато същият не и забранява ракети с малък и среден обсег с въздушно и морско базиране? Още повече, че такива вече са развърнати в значителен брой и пускове с тях бяха осъществени при военната ѝ намеса в Сирия. Вероятният отговор е, че носителите на такива ракети с морско и въздушно базиране са по-уязвими от тези, които са на мобилни наземни пускови установки. Това се потвърди и от американският опит от войната в Ирак през 1991 г., където резултатът в борбата с ракетите \"Скъд\" не бе достатъчно успешен.Нарушенията на международни договори се очерта като трайна тенденция във външната политика на Русия в последните 10 години. Демонстрацията на военна сила и нови оръжейни системи се превърна в съществен външнополитически инструмент на руската външна политика, който достигна своя апогей с анексия на чужди територии и подкрепа на сепаратистки движения в държави от Черноморския регион. Русия инициира разработката на нови конвенционални високоточни оръжия, включително хиперзвукови оръжия, както и ускорено модернизира стратегическия си ядрен потенциал.Така руското ръководство инициира нова надпревара в конвенционалните средства и носителите на ядрено оръжие, а същевременно обявява че САЩ се стремят към такава надпревара. За спечелване на временни предимства, с нарушаването на договора за РСМД, настоящото руско ръководство допусна поредната си стратегическа грешка с далечни последици. Наруши чувствителна червена линия. С нарушението на договора, без да обяви че го денонсира, Русия като че ли подтикваше САЩ към такава стъпка, за да бъде представено пред международната общност, че САЩ разрушава договора, а не руската страна. Търпението на САЩ се изчерпа и последва обявяване на намерението им да излязат от договора за РСМД. Същевременно американският президент остави отворена възможността за предоговаряне условията на договора, с включване и на други държави притежаващи балистични и крилати ракети с малък и среден обсег с наземно базиране. Посещението на съветника на американския президент по националната сигурност Джон Болтън в Москва преди една седмица (22.10) даде ясно послание към Русия, че нарушенията на договора няма да бъдат толерирани. Москва за пореден път отхвърли всякакви обвинения за разработка на ракети в нарушение на договора и предупреди, че ще предприеме ответни мерки, ако САЩ го денонсират.Няколкомесечната процедура за излизане на САЩ от договора предоставя последна възможност същият да бъде спасен и продължен, но остава проблемът с останалите държави, които притежават този клас балистични ракети и предимно Китай, Северна Корея, Иран, Саудитска Арабия, Израел Индия и Пакистан.САЩ разкриха, че Русия започна изпитания на наземно базирана крилата ракета, в нарушение на договора за РСМД, още през 2011 г., без публично да обявяват този факт. Още през 2014 г., при администрацията на президента Обама, САЩ изразиха основателни подозрения и посочиха доказателства, че Русия разработва и тества нова крилата ракета с наземно базиране, която със своя обсег над 500 км (по някои информации над 2500 км) нарушава договора. Американската администрация в продължение на три години се опита по дипломатически път, без публично разкриване, да убеди Русия да се върне към спазването на договора, но без успех. Русия категорично отричаше и продължава да отрича обвиненията, като твърди, че въпросната ракета 9М 729 е с обсег до 500 км, без да представи убедителни доказателства. На свой ред, руската страна отправи обвинения към САЩ за нарушения на договора за РСМД. Те са свързани главно с разполагането на елементи за Противоракетна отбрана /ПРО/ в Европа, предполагайки че от пусковите им установки за вертикално изстрелване МК- 41 могат да бъдат използвани и за пускове на крилати ракети с наземно базиране със среден обсег. Русия не прие твърденията на САЩ, че пусковите установки на противобалистичните ракети нито като хардуер, нито като софтуер са пригодени за такава цел, и че те са само отбранително средство срещу ирански балистични ракети. Като нарушение на договора от страна на САЩ руската страна обяви и техните безпилотни летателни апарати със среден обсег, независимо че същите не са ракети.Опасенията на САЩ от разработката на нови РСМД от Русия са не само за техните европейски и азиатски съюзници, но и за територията на страната. Например ракети с обхват 2500-5000 км, разположени в най-североизточните райони на Русия, ще държат под прицел не само Аляска, но и значителна част от западното крайбрежие на САЩ.към реакцията на САЩ, проведено бе и заседание на Северноатлантически съвет по последиците от нарушаването на договора от Русия. Наскоро той обяви, че не се предвижда увеличаване на ядрените средства и техните носители в разположение на НАТО.Изявленията на Русия, че договорът не е нарушен от нейна страна и държи да бъде съхранен, се приемат без доверие от САЩ и други страни от НАТО, въпреки че европейските съюзни държави имат интерес този договор да бъде спазван и в бъдеще, тъй като отстраниха от Европа един клас силно дестабилизиращи оръжия. Руският президент, за да предотврати разполагането отново на американски ракети с малък и среден обсег в европеските държави от НАТО, превантивно ги заплаши с руски ответен удар, при военен конфликт с Русия.Същевременно, редица видни руски експерти и анализатори по международна сигурност, изразяват опасения за националната сигурност на Русия при денонсиране на договора от САЩ и повторно разполагане на РСМД в европейски държави на НАТО. Те предлагат започване на незабавни преговори за спасяване на договора, включително и нови мерки за верификация на неговото спазване. Дали администрацията на руския президент ще се вслуша в тези съвети, ще покаже близкото бъдеще.Какви сценарии са възможни при изтегляне на САЩ от договора за РСМД?Най-оптимистичният и желателен сценарий е САЩ и Русия да постигнат съгласие, при предстоящата среща на 09.11 т.г. в Париж и очакваното посещение на руския президент във Вашингтон, да поканят и останалите страни притежаващи РСМД на международни преговори за изработка на нов договор, който да постигне унищожаване или ограничаване на този клас оръжия до един минимум, който ще бъде без дестабилизиращо действие за регионалната и международната сигурност. Последната възможност е с по-малка вероятност, тъй като не всички държави, вече притежаващи такива средства, ще се съгласят да ги ликвидират напълно.Вторият сценарий е при разработка и въвеждане на въоръжение в САЩ на РСМД в отговор на руските нарушения, Русия официално също да излезе от договора, като отговори огледално и развърне вече разработени и нови балистични и крилати ракети със среден и малък обсег. При това, дори САЩ да не поставят част от своите в Европа, Русия най-вероятно ще разположи част от ракетите си в своята европейската територия (Западния и Южния военни окръзи), а друга - в азиатската част на страната (Централния и Източния военни окръзи). При този сценарий НАТО ще се изправи пред дилемата дали да усили съюзната система за ПРО или да разположи частично подобни ракети на територията на отделни страни-членки.Трети и най-негативен сценарий е да не се постигне никакво съгласие между САЩ и Русия и договорът да бъде напълно компрометиран. В такъв случай следва надпревара във въоръжаването с РМСД и НАТО като отбранителен съюз да бъде принуден да разположи на територията на съюзни държави нови усъвършенствани ракети от този клас, както и да усили противоракетната си отбрана. В такава надпревара ще се включат и нови страни, които са заплашени от съседни държави с такъв ракетен потенциал и особено притежаващи ядрени оръжия. Възможно е да пропаднат и усилията за неразпространение на ядрените оръжия и още страни да се сдобият с ядрен потенциал. Ескалация от такъв тип неминуемо ще снижи прага на евентуална конфронтация от регионален или по-голям мащаб, която в екстремалния си вариант може да бъде и с използване на ядрено оръжие.В заключение се налага изводът, че ключът за спасяването на договора за РСМД е в Русия. Ако тя се върне към стриктното спазване на неговите клаузи и унищожи разработените и развърнати ракетни комплекси, САЩ очевидно ще останат в договора. Остава, обаче проблемът с другите държави, които имат на въоръжение такъв клас ракети, както и държави които се стремят да ги придобият.Кардиналното решение е международен договор за забрана на всички балистични и крилати ракети с малък и среден обсег, тъй като тяхното разпространение ще повиши дестабилизиращото им влияние за регионалната и международната сигурност.", "date": "2018.10.30", "title": "Разтрогването на ракетния договор - стратегически грешки за временни предимства "}
{"url": "https://news.bg/world/britanets-plava-s-lodka-ot-gigantska-tikva.html", "text": "Британецът Том Пърси от Йорк избра необичаен начин да отпразнува Хелоуин, като си направи лодка от гигантска тиква и се отправи на пътешествие по река Уз.Според Пърси, тежащата 619 килограма тиква е световен рекордьор с размерите си, предаде Би Би Си.Тъй като в книгата на Гинес досега не е регистриран рекорд за най-голяма лодка от тиква, той смята да се кандидатира за вписване сред рекордьорите.Том Пърси работи за компанията York Maze, която се занимава с атракции и увеселителни събития, включително партита за Хелоуин. Лодката му ще бъде изложена в увеселителния парк \"Йорк лабиринт\" до 4 ноември.", "date": "2018.10.30", "title": "Британец плава с лодка от гигантска тиква"}
{"url": "https://news.bg/world/sadat-v-ekvador-othvarli-isk-na-asanzh-toy-se-boi-da-ne-go-predadat-na-sasht.html", "text": "Съдът в Еквадор отхвърли иска на основателя на WikiLeaks Джулиан Асанж срещу новите условия за пребиваването му в посолството на Еквадор в Лондон, предадоха информационните агенции.Асанж се оплаква от новите изисквания сам да заплаща сметките си за телефон и медицинско обслужване, както и да почиства след котката си. Освен това хората, които го посещават, включително адвокатите му, трябва да предоставят информация за профилите си в социалните мрежи и серийните номера на своите смартфони и други мобилни устройства.Магистратите постановиха, че еквадорското министерство на външните работи има правото да определи условията, при които той може да остане в дипломатическото представителство.Адвокатите на ищеца имат намерение да обжалват решението.Агенция \"Ройтерс\" съобщи, че Джулиан Асанж се опасява да не би новите изисквания да са знак, че Еквадор може да откаже да му предоставя убежище занапред. По думите му, президентът Ленин Морено вече е взел такова решение, но към момента просто не го е огласил с официален документ. Основният му страх е, че може да бъде предаден на САЩ.Прокурорът по делото посочи, че дотук пребиваването на Асанж в посолството е струвало 6 милиона долара. Той се укри в дипломатическото представителство през 2012 г. През юли тази година Ленин Морено заяви, че Еквадор води преговори с британските власти за това, Асанж да напусне посолството.", "date": "2018.10.30", "title": " Съдът в Еквадор отхвърли иск на Асанж, той се бои да не го предадат на САЩ"}
