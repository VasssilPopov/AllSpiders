{"url": "https://news.bg/world/strelba-v-tsentralata-na-youtube-v-kaliforniya.html", "text": "Съобщава се за стрелба в централата на компанията YouTube в градчето Сан Бруно, в северната част на Калифорния, предаде Би Би Си. На мястото са пристигнали екипи на спешната помощ и полицията.Съобщава се за най-малко четирима пострадали, единият от които е в тежко състояние.Служителите на реда са открили в една от стаите бяла жена, за която се предполага, че е открила стрелбата. Според предварителна информация, тя вероятно се е самоубила.По данни на в. \"The Los Angeles Times\", става дума за насилие на работното място, а не за терористичен акт.По-рано компанията Google, която е собственик на YouTube, заяви, че се разследват съобщения за инцидент, при който вероятно е използвано огнестрелно оръжие. ", "date": "2018.04.03", "title": "Стрелба в централата на YouTube в Калифорния"}
{"url": "https://news.bg/politics/goranov-kategorichen-che-darzhavata-ostava-regulator-po-kazusa-chez.html", "text": "Държавата се интересува от сделката за ЧЕЗ, без да иска да се намесва в нея. Това коментира финансовият министър Владислав Горанов пред журналисти, след заседание на парламентарната комисия за сделката с ЧЕЗ. \"Сами знаете, че сделката за ЧЕЗ напрактика е сключена. Оттам нататък развитието на сделката се свежда до плащане на цена и прехвърляне на акции\", коментира Горанов. По думите му всичко това трябва да се случи в деветмесечен срок.На въпрос дали е информирана Гинка Върбакова за отказа от намеса на държавата в сделката, Горанов отговори: \"Надявам се да гледа телевизия.\"Относно капиталите на \"Инерком\", Горанов бе лаконичен, обяснявайки, че ако те се окажат незаконни - всички незаконни капитали се конфискуват като незаконно придобити активи.Финансовият министър потвърди актуалната позиция на правителството, че не е целесъобразно държавата да участва в сделката за ЧЕЗ.Той бе категоричен, че ако \"Инерком\" е платило и вече притежава ЧЕЗ - анализът за мерките срещу изпирането на пари се прави предварително.\"Ако вие си купите апартамент - аз трябва ли да се интересувам точно как е станало\" - попита Горанов. На уточняващ въпрос - \"ако свети половин България - би трябвало държавата да се интересува\", Горанов констатира, че вече е дал отговор на въпросите, за които е бил поканен.\"Оттук нататък, ако търсите интрига - коя е Гинка Върбакова и какво е отношението на държавата към \"Инерком\" - отношението на държавата към \"Инерком\" е като към всяко българско търговско дружество\", отсече той.Обратът в позицията на правителството той коментира с думите, че тя винаги е била в защита на интересите на българските граждани. Обратът от намеса към ненамеса на държавата в сделката за ЧЕЗ, финансовият министър обясни като \"опит да се отговори максимално бързо на създалото се с политически внушения огромно напрежение, че \"видите ли нещо много страшно се случва\".\"В началото имаше една изключително изнервена и припряна реакция на опозицията, която беше отчасти неразбираема и остава неразбираема за българската държава, тъй като и опозицията, и българската държава трябва добре да знаят как функционират държавните органи.\"Според финансовия министър създадената парламентарна комисия и разискванията в нея са подействали \"ограмотително\" за депутатите. По думите му, ако купувачат не е \"Инерком\", а швейцарска фирма със същия размер на капитала, едва ли днес е щяло да има този разговор.\"Проведохме разговори и към онзи етап бяхме готови да отговорим на обществените очаквания държавата да е на местото си. Днес не сме на различно мнение, че държавата трябва да е на местото си. Държавата има определени органи, които да регулират този бизнес, който е регулиран. В този смисъл и след много разговори с членовете на правителството надделя поддържаната от Министерството на финансите теза, че ролята на държавата в икономиката трябва да бъде само като регулатор, а не като собственик\", категоричен бе Владислав Горанов.По думите му парламентарната комисия за ЧЕЗ не е изчерпала своята роля.\"След всяка такава комисия - парламентаризмът или губи или печели. В зависимост от това, кой с каква цел я е създал и кой, как я ръководи. Тази комисия в момента, в който приключи работа Жельо Бойчев ще е най-информираният по темата ЧЕЗ човек. Тогава се надявам, че няма да питате вече мен.\"", "date": "2018.04.03", "title": "Горанов категоричен, че държавата остава регулатор по казуса ЧЕЗ"}
{"url": "https://news.bg/world/putin-i-erdogan-dadoha-start-na-stroezha-na-aets-akkuyu.html", "text": "На официална церемония президентът на Русия Владимир Путин и домакинът Реджеп Ердоган дадоха начало на строителството на първата атомна централа в Турция, съобщават \"Дейли сабах\" и други турски медии.Днес Путин започна двудневно посещение в Турция - първата чуждестранна визита от преизбирането му през миналия месец. Путин е в Анкара за церемонията и среща за Сирия в сряда.На церемонията в президентската резиденция турският лидер заяви, че страната му осъществява различни стратегически проекти с Русия, включително закупуване на зенитно-ракетен комплекс С-400, изграждане на газопровода \"Турски поток\" и строителство на първата атомна електроцентрала - \"Аккую\".\"\", поясни Ердоган.От своя страна Путин подчерта, че успешното завършване на проекта АЕЦ \"Аккую\" ще се превърне в символ на динамичното развитие на турско-руското партньорство и приятелство.\"АЕЦ \"Аккую\" е нова крачка към допълнително развитие на турската икономика\", каза той и добави, че повече от 350 турски компании са готови да участват в проекта.Двамата президенти проследиха чрез видеоконферентна връзка изливането на бетона в основите на АЕЦ \"Аккую\", която ще се строи в град Мерсин, на брега на Средиземно море. Проектът е на стойност 20 милиарда долара.Путин обяви, че централата ще заработи през 2023 г. Той добави, че е благодарен на Турция да даде на проекта статут на стратегическа инвестиция.\"Централата ще бъде безопасна и екологично чиста\", увери Владимир Путин.Централата ще се състои от четири енергоблока с мощност по 1200 мегавата всеки. Първият енергоблок се очаква да започне да произвежда електроенергия през 2023 г., а останалите ще бъдат въведени в експлоатация през интервал от една година. Споразумението за централата между двете държави е още от 2010 г. Росатом държи 51% от централата и се опитва да продаде останалите 49%.В момента по света има 450 ядрени централи в 31 държави, докато други 55 се строят.Споразумението за първия турски АЕЦ е част от няколко енергийни проекта с Русия, включително и \"Турски поток\", който е на стойност повече от 12 милиарда долара. Тръбата ще доставя газ за Турция и Южна Европа.Русия е основен доставчик на природен газ за Турция. Според турската статистика страната е изхарчила 37,2 милиарда долара за енергиен внос през миналата година, което е 37% увеличение за същия период през 2016 г.През 2017 г. Путин и Ердоган са провели 8 срещи.Утре Путин и Ердоган ще разговарят с иранския президент Хасан Рохани за ситуацията в Сирия.Междувременно началниците на генщабовете на Турция и Русия проведоха среща. Те обсъдиха развитието в Сирия.", "date": "2018.04.03", "title": "Путин и Ердоган дадоха старт на строежа на АЕЦ \"Аккую\""}
{"url": "https://news.bg/health/kak-da-razpoznaem-pryasnoto-meso-savetvat-ot-babh.html", "text": "Прясното месо е със суха повърхност, без ослезявания, с приятен бледорозов цвят. Мазнините са светли - бели до леко кремави. Това разясни д-р Галя Викьова, началник-отдел \"Контрол на храните\" към Областната дирекция по безопасност на храните София-град при проверка в търговски обект.Потребителите е добре да обърнат внимание на т.нар. здравна маркировка на агнешкото месо. Тя показва ветеринарния регистрационен номер на предприятието, където е добито месото.Месото, опаковано в потребителска опаковка, трябва да има етикет, на който са посочени всички изисквания по регламент. Месото трябва да се съхранява в хладилни условия при температура, указана от производителя и да се следи за срока на годност. Срокът на годност го поставя всеки производител върху потребителската опаковка.Агнешкото може да бъде предлагано във вариант трупче, трупна половинка, четвъртинка, потребителска разфасовка, поясни д-р Викьова.Кокошите яйца трябва да са пресни, клас А, да са съхранявани до 18 градуса. Срокът им на годност е до 28 дни от снасяне на яйцето. Върху черупката се маркира код на производителя - първата цифра е начина на отглеждане на носачките, БГ и номер на вписване на оператора в регистрите на БАБХ.В цялата страна преди Великден има засилени проверки за агнешко, яйца, козунаци. И през празничните дни ще има дежурни инспектори, които да откликват на сигнали. Към момента няма притеснителни нарушения, показват проверките.", "date": "2018.04.03", "title": "Как да разпознаем прясното месо, съветват от БАБХ"}
{"url": "https://news.bg/crime/dvama-osadeni-izbyagaha-ot-tsentralniya-zatvor.html", "text": "Двама осъдени на затвор са успели да избягат от Централния софийски затвор, съобщават от Министерство на правосъдието.Преди да избягат, те са извършили въоръжено нападение над служители на затвора - единият от бегълците е стрелял с газов пистолет, а News.bg научи от собствени източници, че охраната на затвора също е стреляла по бегълците. Инцидентът е станал днес в 15,45 ч. Първо обаче бегълците са били забелязани от чистачка, която ги подгонила. Според очевидци затворниците са избягали със . Автомобилът е изчезнал в посока квартал \"Надежда\".От службите потвърдиха за инцидента като предоставиха снимки и информация за бегълците: - Радослав Колев, рецидивист, осъден на наказание лишаване от свобода в размер на 26 години, за убийство;- Владимир Стефанов, рецидивист, осъден на наказание лишаване от свобода в размер на 30 години, за грабеж, отвличане и опит за убийство на двама служители на МВР.Образувано е досъдебно производство по чл. 297 НК /бягство на затворници/, като предмет на проверка са и действията на охранителния състав в Затвора София.По първоначални данни, бягството е извършено и чрез заплаха на дежурни надзиратели с огнестрелно оръжие, с което затворниците са разполагали, като по този начин са преодолени няколко поста в корпуса на Затвора София.На място са изпратени двама прокурори от СГП, като действията по разследването се извършват от СДВР.Всички затвори се охраняват по единен стандарт, заявиха малко по-късно на извънреден брифинг пред сградата на затвора. Допълнително ще се изясни въпроса как избягалите затворници са получили оръжие, заяви заместник главният директор на Главна дирекция \"Изпълнение на наказанията\" Свилен ЦветановИмало е заплаха с огнестрелно и с хладно оръжие. Произведени са 3 изстрела. Няма пострадали нито цивилни, нито надзиратели.На място са били повече от двама надзиратели, върху които е имало принуда, заплаха с огнестрелно оръжие. Има реакция от наши служители, но тя е неуспешна, казаха от правосъдното ведомство. Допълнително ще се установи дали е адекватна реакцията на надзирателите.", "date": "2018.04.03", "title": "Двама осъдени избягаха от Централния затвор"}
{"url": "https://news.bg/crime/tehnicheska-neizpravnost-bavi-poletite-v-tsyala-evropa.html", "text": "Технически неизправности бавят половината полети в Европа. Това предаде \"Франс прес\". От летище \"София\" съобщиха, че са получили информация от ЕВРОКОНТРОЛ за техническа неизправност в навигационните съоръжения от централата на организацията в Брюксел. Това може да доведе до затруднения и забавяния на полетите днес.Очаква се в цяла Европа да има закъснения в часа на излитанията и кацанията на самолети.До 23:00 часа се очакват нередности в разписанията.От летището в София съветват пътниците да следят полетното разписание на интернет страницата на летището.", "date": "2018.04.03", "title": "Техническа неизправност бави полетите в цяла Европа"}
{"url": "https://news.bg/politics/podgotvyame-balkanski-institut-s-tehnologiya-ot-tsern.html", "text": "Регионален Институт за устойчиви технологии, който да обедини научните и образователни институции ще бъде създаден след като се подпише меморандум между правителствата на Балканските държави.Институтът ще обедини образователен, научен и медицински център с технология от ЦЕРН. Инициативата за неговото създаване е на българския президент Румен Радев. Това стана ясно по време на срещата между Румен Радев и министъра на външните работи на Черна гора Сърджан Дарманович на \"Дондуков\" 2, информираха от администрацията на президента.Двамата бяха единодушни, че Западните Балкани трябва да продължат да бъдат във фокуса на политиките на ЕС, което ще затвърди европейската перспектива за всички държави, стремящи се към пълноправно членство.Тази стъпка ще отправи ясен сигнал към европейските партньори за решимостта на страните от Югоизточна Европа да реализират проекта, както и за оказването на финансова подкрепа, стана ясно по време на срещата.България цени високо усилията на институциите и гражданите на Черна гора за постигане на напредък в процеса на европейска интеграция, както и приноса на страната за развитие на добросъседски отношения в региона.Задълбочаването на регионалното сътрудничество и интеграция изисква общи усилия и е важна стъпка в този процес, беше подчертано по време на срещата.\"Подобряването на регионалната свързаност изисква инвестиции не само в транспортната инфраструктура, но и в проекти, които създават условия преди всичко за младите хора да останат и работят в своите държави\", заяви Румен Радев.По време на срещата бяха обсъдени възможностите за задълбочаване на двустранното сътрудничество между България и Черна гора в икономиката, енергетиката и туризма.В рамките на разменените визити на най-високо равнище между президентите Румен Радев и Филип Вуянович беше постигнато съгласие за провеждането на Българо-черногорски бизнес форум, който да насърчи контактите между деловите среди от двете държави за реализацията на общи проекти.", "date": "2018.04.03", "title": "Подготвяме Балкански институт с технология от ЦЕРН "}
{"url": "https://news.bg/world/vuchich-ne-ochakva-dobri-novini-na-sreshtata-na-varha-v-sofiya-prez-may.html", "text": "Сръбският президент Александър Вучич заяви, че \"не очаква добри новини\" от срещата на върха ЕС-Западните Балкани в София на 17 май, съобщава ТАНЮГ.\"\", каза Вучич на пресконференция с президента на Република Сръбска Милорад Додик в Белград.Запитан за участието на Сърбия на срещата на върха на 17 май - разпространява се информация, че три страни членки на ЕС няма да участват заради Косово, Вучич подчерта, че ще има много важни срещи преди и след форума.Той поясни, че ще има \"някои много важни разговори\" между 10 и 12 април, включително за Косово и Метохия.Вучич повтори, че чака срещите в София, но не очаква особено добри новини.", "date": "2018.04.03", "title": "Вучич не очаква добри новини на срещата на върха в София през май"}
{"url": "https://news.bg/crime/biznes-asotsiatsiya-tvardo-protiv-promenite-v-zakona-za-shuma.html", "text": "Бизнес асоциацията \"Слънчев бряг\" се обяви против плануваните промени в Закона за защита от шума в околната среда, съобщи БНР. В отворено писмо до туристически сдружения и неправителствени организации асоциацията се противи на подготвяните от вицепремиера Валери Симеонов промени.Промените в закона предвиждат пълна забрана на музиката в откритите заведения след 23.00 часа. Браншът да се противопостави на рестриктивните мерки, искат от бизнес асоциацията.Те настояват да има разграничаване на селищата и градовете от курортите.Като лишено от логика виждат предложението в заведенията да се монтират уреди за контрол на допустимите децибели на музикалните уредби на открито.Асоциацията вижда тези мерки силно възпрепятстващи туристическите фирми да организират развлечения на открито.Бизнес асоциация \"Слънчев бряг\" настоява да бъде създаден механизъм, според който да се замерва нивото на шума на входа на открити или закрити заведения и ако надхвърля определените, според нормата, децибели, едва тогава а има санкцииСпоред асоциацията негативно на държавната хазна ще се отрази затварянето на заведения, нарушаващи изискванията. Освен това асоциацията вижда като непосилно високи сумите заложени като санкции. Те смятат, че измененията в Закона обслужват интересите на определен кръг хотелиери.", "date": "2018.04.03", "title": "Бизнес асоциация твърдо против промените в Закона за шума"}
{"url": "https://news.bg/world/britanskata-laboratoriya-portan-daun-ne-dokazahme-che-novichokat-e-na-rusiya.html", "text": "Експерти от британската лаборатория \"Портън даун\" не са успели да установят \"точния източник\" на химическия агент новичок, използван за отравянето на бившия руски шпионин Сергей Скрипал, съобщава Скай нюз.Научният парк е разположен североизточно от град Портън в близост до Солсбъри, където на 4 март Сергей Скрипал и дъщеря му Юлия бяха отровени с химически агент новичок. Случаят доведе до разрив в отношенията между Великобритания и Русия.Учените от лабораторията не са успели да установят къде е бил разработен новичокът.Гари Ейткънхед, изпълнителен директор на  за отбранителна  () в \"Портън даун\", заяви пред британската медия, че не са успели да докажат, че новичокът е произведен в Русия., поясни той.Ейткънхед подчерта, че за установяване на произхода на новичака са необходими \"други данни\", включително разузнавателни, до които правителството има достъп., поясни представителят и допълни, че са необходими изключително сложни методи за създаване на новичока, което е във възможностите само на държавен актьор.Според Ейткънхед няма противоотрова на новичока.Той не коментира дали лабораторията е разработила новичок, но отхвърли предположенията, че използваното срещу Скрипал вещество е от научния център.Междувременно от болницата в Солбсъри заявиха, че Сергей Скрипал остава в критично, но стабилно състояние, а Юлия е в стабилно състояние.Стана ясно, че утре Изпълнителният съвет на Организацията за забрана на химическите оръжия ще проведе среща в Хага по молба на Русия.", "date": "2018.04.03", "title": "Британската лаборатория \"Портън даун\": Не доказахме, че новичокът е на Русия "}
{"url": "https://news.bg/world/parva-prisada-po-ruskata-saga-v-sasht.html", "text": "Първа присъда по руската сага в САЩ, съобщават световни агенции.Холандският адвокат Александър ван дер Зваан е осъден на 30 дни затвор за лъжесвидетелстване.Зваан е първият осъден като част от разследването на специалния прокурор Робърт Мълър за сговор на предизборната кампания на Доналд Тръмп с Русия.Алекс ван дер Зваан, адвокат в известна кантора в Ню Йорк, беше обвинен в лъжесвидетелстване. Той е дал лъжливи показания пред ФБР. На 16 февруари му бяха повдигнати обвинения във федерален съд във Вашингтон. Той е излъгал разследващите за разговори, които се отнасят до информация, че е помогнал за подготвянето на процеса срещу украинския политик Юлия Тимошенко.Зваан е свързан с международната адвокатска кантора Skadden, Arps, Slate Meagher & Flom. Той е разпитан относно работата на фирмата през 2012 г. от името на украинското министерство на правосъдието. Осъденият е излъгал разследващите за последните си контакти с Ричард Гейтс, който е обвинен заедно с Пол Манафорт за консултантската си работа в Украйна.Адвокатът също излъгал за разговорите си с някой си, който е наричан от правителството \"Лице А\". Зваан изтрил и не е предоставил имейли на специалния прокурор и на кантората.През септември вестник \"Ню Йорк таймс\" писа, че правосъдното министерство е поискало информация и документи от кантората, които се отнасят до работата на правителството на бившия украински президент Виктор Янукович.Зваан е зет на украинско-руския милиардер Герман Хан.", "date": "2018.04.03", "title": "Първа присъда по руската сага в САЩ"}
{"url": "https://news.bg/world/feysbuk-pita-potrebitelite-dali-mrezhata-e-dobra-za-sveta.html", "text": "\"Фейсбук\" пита потребителите дали мислят, че социалната мрежа е \"добра за света\", съобщава АП.Не е ясно колко души участват в анкетата.Проучването се появи под заглавието \"Бихме искали да се справяме по-добре\". Възможните отговори варират от \"напълно съгласен\" до \"напълно несъгласен\".Социалната мрежа често анкетира потребителите за предоставяните услуги. Последната анкета е на фона на възникналия скандал с неправомерно използване на лични данни от британска компания.Шефът на \"Фейсбук\" обяви, че иска да гарантира, че социалната мрежа е сила за доброто на света. Марк Зукърбърг поясни, че личната му цел през 2018 г. е да оправи проблемите в социалната платформа.", "date": "2018.04.03", "title": "„Фейсбук” пита потребителите дали мрежата е „добра за света”"}
{"url": "https://news.bg/society/myuftiystvoto-iska-proverka-na-prokurorkata-po-deloto-sreshtu-13-te-imami.html", "text": "От Висшия мюсюлмански съвет осъждат изказването на прокурора по делото за проповядване на радикален ислям Недялка Попова. Реакцията е описана в открито писмо, изпратено до 11 представители на институции - от президента Румен Радев и главния прокурор Сотир Цацаров до председателя на Европейския съвет Доналд Туск, на ЕП Антонио Таяни, на ЕК Жан-Клод Юнкер.Прокуратурата да провери дали има престъпление от омраза срещу мюсюлманите по съответните членове на Наказателния кодекс, настояват от Мюфтийството.Припомняме, повод за тяхното извънредно събрание са думите на прокурор Недялка Попова, която алармира, че с увеличаването на броя на мюсюлманите в България и достигането им до 30% държавата ще бъде застрашена.В интервю за пловдивския сайт Трафикнюз, прокурор Попова, която е наблюдаващ обвинител по делото срещу 13-те имами от неговото начало предупреждава за опасни тенденции в българското общество.\"Това изказване на прокурор Попова окачествяваме като престъпление от омраза срещу всички мюсюлмани в Република България и нашите сънародници мюсюлмани, живеещи извън страната. Това изказване категорично не подхожда на прокурор на демократична държава, която днес председателства Съвета на Европейския съюз\", пише в позицията на Мюфтийството.\"При започването на процеса срещу имамите заявихме ясна и категорична подкрепа за подсъдимите имами, съзнавайки, че в една европейска държава е недопустимо наказателно преследване на нейни граждани заради религиозни убеждения и практики, а в Република България правото на вероизповедание във всичките му компоненти е конституционно регламентирано. Изказването на стожера на държавността показва, че декларациите ни в защита на подсъдимите при започване на процеса са били адекватни, навременни, уместни, дори и необходими\", пише в писмото.Припомняме, малко по-рано главният прокурор Сотир Цацаров осъди изказването на Недялка Попова.От мюфтийството тълкуват думите на прокурор Попова така: \"всяко новородено дете на мюсюлманин е заплаха за националната сигурност\".\"В тази реч се наблюдават множество престъпления по Наказателния кодекс и Закона за защита от дискриминация като проповядване и подбуда към омраза срещу мюсюлманите и турците, дискриминация на религиозна и етническа основа, ксенофобия, ислямофобия, реч на омразата и др. Това е дори подбуда към действия за ограничаване броя на мюсюлманското население\", пише в писмото на мюсюлманското вероизповедание.От администрацията на Мустафа Хаджи тълкуват интервюто на държавния обвинител, че е внушение, че мюсюлманската общност в България представлява опасност за националната сигурност на страната, както и че нейни представители не бива да са на ръководни постове.От Мюфтийството питат администрацията на Народното събрание, Президента, Министерския съвет, Прокуратурата, съдебната власт дали изказването на прокурор Недялка Попова е държавна политика, или е лично мнение на прокурора.", "date": "2018.04.03", "title": "Мюфтийството иска проверка на прокурорката по делото срещу 13-те имами"}
{"url": "https://news.bg/crime/da-spre-prilaganeto-na-zakona-za-chastna-ohranitelna-deynost-iskat-ot-bransha.html", "text": "Да спре прилагането на новия Закон за частна охранителна дейност и на проектите за наредби към него. Това искат Сдруженията от частния охранителен сектор. Позицията им се изяснява от писмо на Българската камара за охрана и сигурност (БКОС), Индустриален клъстер Сигурност (ИКС) и Съюза на фирмите за охрана и сигурност (СФОС), изпратено до президента Румен Радев, председателя на 44-то народно събрание Цвета Караянчева, премиера Бойко Борисов, омбудсмана Мая Манолова, главния прокурор Сотир Цацаров.Въвеждането на по-високи изисквания за минимален образователен ценз и професионална квалификация на нашите служители ще доведе до блокиране на дейността ни, поради липса на кадри за предоставяне на услугата. Необходим е значително по-голям адаптивен период и ясно диференциране на нивата на професионално обучение на служителите ни, пишат от браншовите организации.Новоприетият закон съдържа множество противоречиви и неработещи административни и регулаторни изисквания, които ще затруднят и без това усложнения процес за осъществяване на нашата стопанска дейност, се казва в писмото.\"Считаме за недопустимо въвеждането на минимални изисквания за осъществяване на дейността чрез закон, чието изпълнение и контрол е възложено на министъра на вътрешните работи, а това е пряка намеса на държавата в стопанската дейност, в нарушение на европейските норми и на Конституцията на РБ\", се казва в писмото на сдруженията.От браншовите организации заявяват, че забраната за наемане на подизпълнители за извършване на охранителна дейност може да определи закона като дискриминационен и лобистки. В България няма нито една охранителна фирма, която да може да изпълни без подизпълнители голям корпоративен договор на територията на цялата страна (например, охрана на банкова институция). Ако целта на закона е да се създаде такава компания, то той е лобистки.На проверяващите от МВР се вменяват множество административни задължения извън тяхната основна дейност, за изпълнението на които те нямат административен и ресурсен капацитет, пишат от организациите. От една страна, това ще доведе до огромен субективизъм и неефективен контрол, а от друга - до възможност за рестрикции и злоупотреба със служебно положение, и корупционни практики, предупреждават авторите на писмото.Тъй като МВР издава лицензите за частна охранителна дейност, то това означава ведомството да стане орган, който проверява \"сам себе си\".Частните охранителни фирми негодуват и срещу т.нар. звена за \"самоохрана\". Самоохрана ще имат бюджетни организации, болници, училища, университети и стратегически обекто от значение за националната сигурност (включително язовири - б.р.).Това са организации на бюджетна издръжка, финансирани от държавния бюджет, включително и от нашите данъци, които ще получават допълнителни средства за осъществяването на неприсъща за тях дейност - частна охранителна дейност, по смисъла на този закон. От Частните охранителни фирми се опасяват, че се отнема пазарна ниша от сектора.\"Предвидената възможност за самоохрана на обекти от стратегическата инфраструктура създава колизия между правомощията на МВР по Приложение 1 от ЗМВР и изискванията на ЗЧОД за контрол. Това противоречи и на логиката на законодателя, с която е възложил на МВР да извършва възмездно охраната на тези важни за обществото обекти и същевременно, от икономическа гледна точка да се извършват допълнителни разходи за охранителна дейност под формата на самоохрана, заплащана също от бюджета\", се казва в писмото.Законът за частна охранителна дейност въвежда прекомерни административни тежести и свръхрегулация и риск за дружествата, предоставящи охранителни услуги, смятат от бранша.Наредбите въвеждат изисквания, които не съществуват в Закона, категорични са от Сдруженията от частния охранителен сектор. Те дават пример с Наредбата за реда, по който лицата удостоверяват, че отговарят на изискванията на Закона за частната охранителна дейност. Наредбата предвижда да има нотариални заверки на договорите за охрана, докато Законът изисква само писмена форма.Наредбите не са в унисон с тенденцията за все по-широко използване на данни от публични регистри, които са служебно известни на органите на МВР. Те предвиждат събирането на документи, които могат да бъдат набавени служебно. Това противоречи и на т. нар. \"публично доверие\" в регистрите, предупреждават от Сдружението.Огромният документооборот, който ще бъде въведен с евентуалното приемане на проекта на Наредба за условията и реда за организация и извършване на видовете частна охранителна дейност ще затрудни контрола. Той ще натовари административната дейност на дружествата, които ще бъдат принудени да назначават голям брой служители, занимаващи се и отговарящи само за този документооборот. Това ще доведе до многократно увеличение на разходите за изработване, нотариална заверка, пощенски и куриерски услуги, предупреждават от бранша.Припомняме, п дейност поискаха и работодателите и от извънпарламентарни партии. Главният п да се произнесе по Закона заради възможността цели региони да бъдат охранявани от частни фирми.", "date": "2018.04.03", "title": "Да спре прилагането на Закона за частна охранителна дейност искат от бранша"}
{"url": "https://news.bg/politics/ds-v-nrb-marzeliva-glupava-s-miris-na-pot-i-vkisnalo.html", "text": "Слабо образовани, но с огромно самочувствие. Нечистоплътни и в прекия, и в преносния смисъл, но затова пък в опиянение повтарящи тъпизма на Дзержински за \"чистите ръце\" на чекиста. Мързеливи бюрократи, които дори от бюрокрация не разбираха. Патриоти, които се кълняха само в \"братския Съветски Съюз\". Бездарници, които имаха един-единствен талант: да лъжат без да им мигне окото. Авантаджии, искрено убедени, че всичко им е позволено. Такива бяха хората от Държавна сигурност на НРБ, които съм срещал през 1970-те и 1980-те години. Може да е имало и други, но не вярвам.Закономерно ще попитате къде съм ги срещал. В малка София от онова време просто беше невъзможно да не ги срещнеш. Сред състудентите ми в университета имаше поне неколцина, един дори пищов носеше. В общия случай - тройкаджии, които компенсираха тежката си посредственост с намеци за \"тихия фронт\", с интриги и заплахи. По-късно, в смехотворните, затворени общности на т. нар. \"художествено-творческа интелигенция\" служителите на ДС бяха задължителен и неизбежен елемент от интериора. \"Ченгето на преводачите\", \"ченгето на журналистите\" или \"ченгето на художниците\" - всички те се подвизаваха уж под прикритие край масите в съответните творчески клубове, чиято атмосфера тежеше като олово от тютюневия дим, алкохолните изпарения и многозначителните разговори за смисъла на живота и изкуството.В пристъп на пиянска дружелюбност те можеха да ти обещаят \"контрактация\" (тоест пари от пропагандните фондове на ДС) за картина, роман или статия, но \"махмурлукът\" им (а най-вече параноята и необходимостта да симулират дейност) често пъти се материализираха в груби цензорски действия. А при особено лош късмет съответното ченге можеше да съсипе цялата ти кариера и да ти развали семейството. Просто ей така, защото не му харесва \"мутрата ти\", защото е хвърлило око на жена ти или от обикновено престараване. Честно казано, срам ме e, гнус ме е дори, че съм бил физически близо до тези хора, но това не променя нещата. Не променя, уви, и биографичните катастрофи на неколцина мои роднини, познати и приятели, горко изпатили си не само заради своето свободомислие, но и заради съвсем странични неща като сексуална ориентация, \"лош произход\" или извънбрачни връзки.Усещане за тежка безотрадност и безсмисленостМногобройни филми (като получилият \"Оскар\" \"Животът на другите\") сетивно припомнят образа, миризмата и вкуса на онази ДС (или Щази). Прашно, с мирис на паркетин, пот и вкиснало, с фалшиви ламперии и фалшиви лозунги, със сиви костюми и сиви вратовръзки, с многозначителен червен телефон върху талашитеното бюро, с един непрозрачен и мъртъв властови език, с натрапчивото внушение, че ти с нещо си крив и с нещо си им длъжен... Усещане за тежка безотрадност и безсмисленост.Да не говорим за практическите резултати, сътворени от тези хиляди чиновници. При това слухтенето за политически вицове и мръснички тайни, което само доразлагаше обществената тъкан на онези общества, беше само най-видимата, гадна част от айсберга. Ами обвеяните в ореол на героизъм \"разведчици\" ала Емил Боев? Те какви резултати постигнаха? Някой да се сеща поне за една - хайде, не смислена, но да речем успешна операция на разузнаването на НРБ? Как да се сетиш, като такава няма. Седяха в Мюнхен или в Лондон, изрязваха с ножички за нокти новини от вестниците, които после преразказваха в строго секретните си доклади до Центъра. Вярно, когато т.нар. \"социализъм\" вече видимо започна да гние и замириса на капитализъм, разведчиците успяха да откраднат някоя и друга западна технология и да поизнесат малко пари към банките на класовия враг. Но това беше всичко.Какви точно бяха и са \"нещата\"Покрай, покрай Скрипал, покрай чекиста в Кремъл и нелепата ескалация на международното напрежение, покрай бившите служители на ДС, които отново изпълзяха по медиите, за да обясняват със сонорна задушевност как нещата не са толкова прости - покрай всичко това задължително трябва да си припомним какви точно бяха и са \"нещата\". А те бяха и са глупави, нечистоплътни и безсмислени. Всичко друго е лъжа и анемичен опит за пренаписване на някоя и друга биография и на безотрадната история на т.нар. \"социализъм\".", "date": "2018.04.03", "title": "ДС в НРБ: мързелива, глупава, с мирис на пот и вкиснало"}
{"url": "https://news.bg/bulgaria/smartta-na-17-godishnoto-momiche-ne-e-prichinena-ot-narkotitsi-ili-nasilie.html", "text": "Няма данни за насилие или наркотици като причина за смъртта на 17-годишната Анайс Ангелова, която почина миналата вечер в столично училище, предаде bTV. Все още не е ясна точната причина за трагичния инцидент.От полицията посочват, че момичето е имало старо заболяване. В гимназията по туризъм в Банкя, където Анайс е учила, нямат информация за това.Тя е била заедно със свои приятели и с брат си в двора на квартално училище в ж. к. \"Люлин\", когато й е прилошало и е паднала на земята. Младежите и охраната на училището са се опитали да й окажат първа помощ, но въпреки това тя е издъхнала.Екипът на спешната помощ е извикан около час след като ученичката се е почувствала зле - сигналът е подаден в 20:09 ч. Медиците са пристигнали 11 минути по-късно, но само са констатирали смъртта на момичето.Братът се е обадил на майка им, която се е почувствала зле при вида на дъщеря си, и заради нея също е повикана Бърза помощ. Лекарите са се отзовали на сигнала, но линейката е била посрещната с агресия и екипът не е бил допуснат да помогне на жената.Със съучениците на Анайс ще работят психолози, съобщи министърът на образованието, но от училището заявиха, че се справят сами.Аутопсията, която трябва са покаже причините за смъртта на момичето, няма да бъде готова до края на седмицата.", "date": "2018.04.03", "title": "Смъртта на 17-годишното момиче не е причинена от  наркотици или насилие "}
{"url": "https://news.bg/world/fidzhi-klimatichnite-promeni-zaplashvat-otselyavaneto-ni.html", "text": "Премиерът на Фиджи предупреди, че тихоокеанската островна нация се \"бори за оцеляването си\", тъй като климатичните промени \"почти постоянно\" носят смъртоносни циклони, информира БиБиСи.Франк Баинимарама подчерта, че островната страна е навлязла в \"плашеща нова ера\" на екстремно метеорологично време, на което трябва да бъде отговорено.През уикенда циклонът \"Джоси\" причини смърт и наводнения на основния остров Вити-Леву. Според \"Ройтерс\" четирима души са загинали при наводненията. През 2016 г. циклон отне живота на 44 души и унищожи 1/3 от продукцията на страната.\"\", предупреди премиерът и добави, че силните циклони в региона са още по-унищожителни заради климатичните промени.През ноември 2017 г. премиерът зае водеща роля на конференция за климата на ООН в германския град Бон.", "date": "2018.04.03", "title": "Фиджи: Климатичните промени заплашват оцеляването ни"}
{"url": "https://news.bg/crime/vks-okonchatelno-opravda-bivshiya-rayonen-sadiya-nikolay-stefanov.html", "text": "Със свое решение тричленен състав на Върховния касационен съд (ВКС) окончателно оправда бившия районен съдия Николай Стефанов. ВКС остави в сила решението на Софийския апелативен съд (САС) за оправдателна присъда по делото срещу бившия съдия в Русенския районен съд за искане на подкуп.Върховните съдии се съгласяват с въззивната присъда. С решението си ВКС окончателно оправдава Стефанов.Припомняме, делото е образувано по касационен протест на Софийската апелативна прокуратура (САП) и жалба на частния обвинител срещу решението на САС да оправдае Стефанов. Прокуратурата обжалва, твърдейки, че има нарушения на материалния закон и съществени процесуални нарушения. Обвинителят поиска отмяна на присъдата на САС и връщане на делото за ново разглеждане от друг състав.Стефанов е признат за виновен на първа инстанция с решение на Софийския градски съд, тогава той получава наказание от 3 години затвор, отложено за срок от пет години и \"глоба\" в размер на 3000 лева и лишаване от правата да работи като магистрат и юрист за срок от три години.Софийският градски съд го призна за виновен, че като съдия в Русенския районен съд е поискал 1000 лв. подкуп. Той  на обвиняемия Мартин Маринов - адвокат Свилен Стефанов, в периода 9-14 февруари 2015 година. В замяна на подкупа съдията щял да одобри споразумение за решаване на делото. Той е получил 500 лв. от адвоката и е одобрил споразумението, но бил задържан от ДАНС.На втора инстанция САС оправдава Стефанов. Със свое решение ВКС отменя въззивна присъда от 18 октомври 2016 г., с която Стефанов е бил оправдан, и връща делото за ново разглеждане от друг състав на съда от стадия по допускане на доказателствата, поради допуснато абсолютно нарушение на процесуалните правила.Втората присъда на САС също е оправдателна.Тричленният състав на ВКС намира протеста на прокуратурата за неоснователен.Според върховните съдии в случая, инстанциите по същество са събрали възможния обем от доказателства. По тяхно мнение делото не страда от доказателствен дефицит, който да е попречил на апелативната инстанция да установи по надлежен ред фактите, подлежащи на доказване. Според ВКС Стефанов не е извършил престъплението, в което е обвинен. Той нито е поискал, нито е направил опит да получи дар, който не му се полага, в качеството му на длъжностно лице, за да извърши действия по служба.", "date": "2018.04.03", "title": "ВКС окончателно оправда бившия районен съдия Николай Стефанов"}
{"url": "https://news.bg/crime/po-turskiya-doklad-za-bulgartabak-ne-e-obrazuvano-proizvodstvo.html", "text": "Няма образувано производство по доклада на Турция за \"Булгартабак\". Това стана ясно от коментара на главния прокурор Сотир Цацаров пред медии в парламента.Изискана е информация от всички отговорни институции - Гранична полиция, Агенция Митници. Чрез ДАНС е изискана информация за въпросния доклад на турските служби, кой е създал доклада, какви са целите му и за какво е използван.Въпросният доклад не бил подписан, но носел логото на съответните турски служби. Докладът имал аналитичен характер и имал за цел превенция на контрабандата, представен е пред Интерпол. В него нямало твърдение, че контрабандните марки са производство на \"Булгартабак\". Турция ни информирала, че на база на доклада тя не е предприела каквито и да е наказателни производства. Няма данни за престъпление, категоричен бе Сотир Цацаров.", "date": "2018.04.03", "title": "По турския доклад за \"Булгартабак\" не е образувано производство"}
{"url": "https://news.bg/world/letishte-sofiya-vazdushniyat-trafik-nad-evropa-se-vazstanovyava.html", "text": "Проблемът със сървърите на ЕВРОКОНТРОЛ е отстранен и вече се възстановява нормалният график на полетите в Европа, съобщиха от летище София.По-рано днес беше съобщено, че е възникнала техническа неизправност в навигационните съоръжения от централата на ЕВРОКОНТРОЛ в Брюксел и половината от полетите над стария континент се бавят.Беше нарушен и въздушният трафик през София. От летището съветват пасажерите на аеропорта, където се отразява актуалната информация за полетите.", "date": "2018.04.03", "title": "Летище София: Въздушният трафик над Европа се възстановява "}
{"url": "https://news.bg/int-politics/aleksey-navalni-uchredyava-nova-partiya.html", "text": "Руският опозиционер Алексей Навални, който не беше допуснат до участие в президентските избори, смята да създаде нова политическа партия - \"Работно название\", предаде Дойче веле.На 29 март в руското правосъдно министерство е внесено заявление за сформирането на организационен комитет, който ще подготви, свика и проведе учредителния конгрес на новата политическа сила. Форумът е насрочен за 19 май.Новината беше огласена от юриста на създадения от Навални \"Фонд за борба с корупцията\" Иван Жданов в Twitter.По думите на Жданов, до конгреса новата организация ще се нарича \"Работно название\", тъй като избраното име \"Партия на прогреса\" е било откраднато.В. \"Новая газета\" напомня, че Навални шест пъти се опитва да регистрира \"Партия на прогреса\", но безуспешно. В в края на март Виталий Серуканов - бивш привърженик на опозиционния лидер, регистрира партия с такова име.През 2013 г. политтехнологът Андрей Богданов преименува своята партия \"Родна страна\" на \"Народен алианс\" - тогава така се наричаше нерегистрираната партия на Навални. Поради това се наложи той да промени названието на своята организация.Припомняме, наред с административните пречки, Навални беше арестуван нееднократно, след като обяви намерението си да се кандидатира за президент на РусияДругият потенциален опонент на Владимир Путин в президентската надпревара - Борис Немцов, беше застрелян в Москва през февруари 2015 г.", "date": "2018.04.03", "title": "Алексей Навални учредява нова партия"}
{"url": "https://news.bg/politics/ninova-pravitelstvoto-otkazva-da-zashtiti-natsionalniya-interes.html", "text": "Лидерът на БСП реагира от Черна гора на новината, че . Новината съобщи финансовия министър Владислав Горанов по време на изслушването си пред временната парламентарна комисия по казуса \"ЧЕЗ\".Тя уверява, че БСП продължава да настоява държавата да защити националната сигурност и интересите на гражданите и да изкупи ЧЕЗ България.\"С отказа си от ЧЕЗ правителството се отказва да защити националния интерес\", смята Нинова.\"Какво се случи между 01.03. 2018 и днес? Дължите отговори и истината, г-н Борисов, на 3 млн. българи\", заяви лидерът на БСП Корнелия Нинова, която е в Черна гора за Балканската конференция \"Пътят към европейска балканска среща\".Нинова припомня, че само преди месец - на 1 март - лично министър Горанов, стоейки до Гинка Върбакова, е изказал \"ясното желание\" да се участва в сделката, ако продавачът се съгласи.Корнелия Нинова пита какво се е променило от 1 март до 3 април като условия, за да се откаже държавата от заявеното вече намерение: \"Как така, тогава беше целесъобразно, а днес вече не е?\", посочва социалистката и предполага другата възможност заявеното намерение на правителството да е било лъжа, за да се приспи гнева на хората.Според лидера на БСП \"нещо се случва зад гърба на хората\", а пък скриването на премира Борисов от комисията доказват тезата на БСП, че правителството стои зад нечии неясни интереси, които ще придобият една трета от доставките на електрическа енергия.Кой взе решение държавата да не участва? Правителството или Борисов еднолично\"- пита лидерът на БСП.Нинова изтъкна, че правителството не е обсъждало това решение и попита дали патриотите са съгласни с него.\"Каква е тази метаморфоза - от разваляне на всички концесии до ненамеса на държавата в сделка, която засяга националната сигурност и живота на 3 млн. българи.Така Корнелия Нинова пита къде са патриотите в това правителство? \"Излезте и обяснете на българите- кой си играе със съдбата им \"- призова Корнелия Нинова.", "date": "2018.04.03", "title": "Нинова: Правителството отказва да защити националния интерес"}
{"url": "https://news.bg/crime/davat-na-sad-8-mitnichari-za-koruptsiya.html", "text": "Специализираната прокуратура даде на съд 8 митничари за корупция. Прокуратурата внесе в Специализирания наказателен съд обвинителен акт срещу осем бивши служители на Митнически пункт \"Лесово\". Те са обвинени за участие в организирана престъпна група за искане и получаване на подкупи от преминаващи границата хора.Прокуратурата информира, че митничарите са обвинени, че в края на септември 2015 г. началниците на три от четирите митнически смени се събрали в Лесово и взели решение да продължат \"традицията\" за незаконно събиране на пари.Инспекторите трябвало да събират по време не техните смени, а впоследствие да ги предават на началниците. Шефовете трябвало да съхраняват подкупите и веднъж или два пъти месечно да ги раздават на служителите, спрямо \"приноса\" на всеки от тях. Най-голям дял бил отделян за началника на пункта, за да не се противопоставя на \"традицията\".Митническите инспектори трябвало да мотивират водачите на преминаващите през пункта превозни средства, най-вече шофьорите на товарни автомобили, да дават неголеми суми за бързото и безпроблемно преминаване на митническия контрол. Превозвачите на \"карго\" били заставяни да дават по 200-400 щатски долара. Тарифата за шофьорите на камиони от страни извън ЕС била по 50-100 долара.Когато митничарите установявали някаква нередност, шофьорите били задължени да заплатят.Пари били събирани и от водачи на камиони с извънгабаритни товари. Те били пропускани срещу суми, по-малки от дължимите иначе държавни такси. С това е бил ощетяван и републиканският бюджет.С такива корупционни действия за месец в \"силни дни\" е можело да се съберат по 40-60 хиляди лева, а в \"слаби\" - 1000-2000 лева.Престъпленията на митничарите са установени на 2 ноември 2016 г., когато под ръководството на Специализираната прокуратура на Митнически пункт \"Лесово\" била разбита групата. Проверени били и служебни помещения и жилища в Бургас и Ямбол. Припомняме, това е второ дело на спецпрокуратурата срещу митничари от пункта в \"Лесово\" за искане и получаване на подкупи.През 2014 г. седем митничари получиха обвинения. Предадени на съда тогава бяха и началника на пункта, на двама началници на смени, двама техни заместници и двама инспектори.Прокуратурата отбеляза, че привикваните като свидетели през 2014 г. сега са обвиняеми по дело за същото престъпление.", "date": "2018.04.03", "title": "Дават на съд 8 митничари за корупция"}
{"url": "https://news.bg/world/korbin-pod-pritsel-sled-sreshta-s-kraynolevi-evrei.html", "text": "Лидерът на британската Лейбъристка партия Джереми Корбин е остро критикуван от депутати заради участие на събитие във връзка с Пасха, организирано от крайнолява еврейска група, пише \"Таймс оф Израел\".Групата призовава за \"премахване\" на еврейската държава.Корбин участвал на седер - събиране около празничната трапеза за Пасха, който е организиран от организацията Jewdas, която се описва като \"радикален глас на алтернативната диаспора\".Лидерът на лейбъристите е критикуван, че не прави достатъчно за изкореняване на сериозния проблем с антисемитизма в партията.Изтекъл в публичното пространство запис от събитието, с който се е сдобил политическият блог Guido Fawkes, разкрива, че присъстващите са крещели \"майната му на капитализма\" и са освирквали имената на известни евреи.", "date": "2018.04.03", "title": "Корбин под прицел след среща с крайнолеви евреи"}
{"url": "https://news.bg/education/do-mesets-puskat-elektronnite-uchebnitsi-do-7-mi-klas-uveri-valchev.html", "text": "До един месец ще бъде осигурен достъп до електронните учебници за учениците от 1-ви до 7-ми клас. Това заяви просветният министър Красимир Вълчев, предаде БНР.Вълчев се надява, че утре Министерският съвет ще одобри промените в постановлението, с което се финансира безвъзмездното ползване на учебници и учебни помагала.По този начин ще бъде регламентирано финансирането на достъп до електронно четими варианти на учебници. \"Това е електронен вариант на учебника с идентично съдържание на книжния\", обясни още Вълчев.Вълчев присъства на откриването на новата сграда на Колежа по туризъм в морската столица. Там той заяви, че Варна вече е един от трите центъра за обучение на кадри за туризма, заедно с Бургас и София.\"В професионално направление за туризма през следващите години до голяма степен приемът ще бъде концентриран в най-голямата си част в колежите по туризъм, където се предлага обучение за придобиване на професионална квалификационна степен \"професионален бакалавър\". Това е преди всичко във Варна и в Бургас. Също така Софийският университет е с висока оценка\", допълни Вълчев.", "date": "2018.04.03", "title": "До месец пускат електронните учебници до 7-ми клас, увери Вълчев"}
{"url": "https://news.bg/world/modernoto-robstvo-se-uvelichava-pokazva-doklad-na-saveta-na-evropa.html", "text": "Трафикът и трудовата експлоатация се увеличават в Европа, според нов доклад на Съвета на Европа, съобщава \"Политико\". Работещите в селското стопанство, туризма и рибарството, са най-изложени на риск от експлоатация, според комисията за правата на човека.Броят на идентифицираните жертви се увеличава във всяка европейска държава. В някои страни - включително Белгия, Кипър, Грузия, Португалия, Сърбия и Великобритания, трудовата експлоатация, изпреварва сексуалния трафик като основна форма на трафик на хора.\"Нашият мониторинг показва, че все повече хора се жертват на трафик, за да работят в ужасни условия в Европа, както вътре, така и извън националните граници\", коментира Сиобан Мулъли, председател на експертната група по борба с трафика на хора (GRETA), наблюдаваща прилагането на международните правила за борба с трафика на хора.\"Жертвите често не са склонни да се оплачат, тъй като се страхуват от депортиране или отмъщение от страна на престъпните мрежи за трафик. Наказателно преследване и осъждане на извършителите са много редки\", обяснява Мулъли.Повечето жертви на трудова експлоатация \"един от най-сериозните аспекти на \"съвременното робство\" са мъже и са склонни да работят в сектори като селското стопанство, туризма и рибарството. Жените жертви, най-често работят в домашна среда (помощ и грижа) и стават жертва и на трудова и на сексуална експлоатация.Според доклада, работниците мигранти са най-застрашени от експлоатация, като се посочва и наемането на работа чрез интернет и социалните медии.Докладът призовава националните власти в европейските държави да подобрят мониторинга си върху практиката и да преследват трафикантите. Той препоръчва да се работи с НПО и бизнеса, както и да се събират данни и да се въведе всеобхватно законодателство за справяне с проблема.", "date": "2018.04.03", "title": "Модерното робство се увеличава, показва доклад на Съвета на Европа"}
{"url": "https://news.bg/world/ruski-grad-s-opozitsionen-kmet-otmeni-prekite-izbori.html", "text": "Законодателите в четвъртия по големина град в Русия Екатеринбург гласуваха за отмяна на преките избори за кмет, за да ограничат политическите перспективи на настоящия кмет, който е остър критик на Кремъл и на местните власти, информира \"Ройтерс\".През 2013 г. опозиционният политик Евгений Ройзман неочаквано спечели кметската надпревара, изпреварвайки с малко кандидата на управляващата партия \"Единна Русия\" в града, който е на около 1 500 километра източно от Москва.Ройзман критикува руския лидер Владимир Путин и прокремълския губернатор на Свердловска област. Кметът също изразява подкрепата си за опозиционния лидер Алексей Навални.Днес 42-ма срещу четирима депутати в Екатеринбург гласуваха за отмяна на преките избори. В бъдеще кметът на града ще се избира от местни законодатели, които ще са в списък, изготвян от специална комисия.Идеята за отмяна на преките избори е предложена от губернатора на областта Евгений Куйвашев. Съюзниците му твърдят, че тази промяна ще помогне за спестяване на разходи и опростяване на процеса по вземане на решение.Вчера около 2 000 души участваха в демонстрация с искане преките избори да се запазят и губернаторът да подаде оставка.Ройзман, чиито 5-годишен мандат изтича през септември, заяви пред депутатите днес, че изборите са единственият шанс за жителите на града да участват в политическия живот и че тази промяна е обида към интелектуалните им възможности.Навални коментира от своя страна в социалните мрежи, че резултатът от вота е в сблъсък с това, което хората искат.По-малко от 10 руски града все още пряко избират кмет.Кремъл отказва коментар на решението в Екатеринбург.", "date": "2018.04.03", "title": "Руски град с опозиционен кмет отмени преките избори"}
{"url": "https://news.bg/regions/ustanoviha-che-yazovir-rogozen-1-veche-e-bezopasen.html", "text": "Язовир \"Рогозен 1\" вече е безопасен, обявиха от министерството на регионалното развитие. Транспортният министър Ивайло Московски и регионалният му колега Николай Нанков бяха на съвместна проверка за състоянието на язовира.Сега язовирът е пълен на 64%, но се изпомпва, за да започне ремонт на съоръжението. Преливникът също ще се укрепи, като идеята е на да се изгради и бетонно легло. Дигата към язовирната стена е обезопасена и вече се работи по преливника, заяви министърът на регионалното развитие Николай Нанков. Това ще осигури нормалната проводимост на водните количества. \"Убеден съм, че с язовир \"Рогозен 1\" всички проблеми ще останат на заден план и ще започне спешна работа и по язовир \"Бързина\", заяви регионалният министър.Положени са 1 500 стоманобетонни траверси и голям обем скална маса за укрепването на водоема, отчете министър Ивайло Московски. Положената основа е устояла на обилните валежи през изминалата седмица.\"Благодаря на специалистите от ДП \"Транспортно строителство и възстановяване\" за професионално изпълнената работа. Имам гаранция, че ще си изпълнят поетия ангажимент в определения срок от 90 дни\", допълни транспортният министър.Припомняме, в началото на март язовир \"Рогозен 1\" в община Хайредин преля и имаше опасност да залее селищата в района.", "date": "2018.04.03", "title": "Установиха, че язовир \"Рогозен 1\" вече е безопасен"}
{"url": "https://news.bg/world/sasht-otkrivat-dve-voenni-bazi-v-severna-siriya.html", "text": "САЩ откриват две военни бази в северния сирийския регион Манбидж, който в момента е окупиран от сирийски кюрди, научи Анадолската агенция.Вашингтон разширява наблюдението си до село Дадат с цел изграждане на база, съобщиха местни източници. Югоизточно от селото са доставени строителни материали и тежко оборудване.Базата ще бъде разположена на 8 километра от река Саджур, която се явява естествена фронтова линия между Джараблус и Манбидж.Другата база е изграждана на 4 километра от фронта, южно от Дадат. Подкрепяни от САЩ сили са във ферма и участват в строителната дейност на базата.Когато приключат, това ще е най-близката американска база до силите от операция \"Ефратски щит\", която превзе части от Северна Сирия по време на водената от Турция операция от август 2016 до март 2017 г.В неделя САЩ изпратиха допълнителни войски в Манбидж, реагирайки срещу възможна операция на Турция в региона. Около 300 американски войници пристигнаха в района.През март турски сили превзеха град Африн, контролиран от кюрдите от 2012 г. Анкара предупреди, че може да разшири операцията си и до Манбидж.По-рано СиЕнЕн съобщи, че САЩ обмислят дали да не изпратят повече войници в Сирия, въпреки че преди дни президентът Доналд Тръмп обяви, че ще се изтеглят от арабската държава.В момента в Сирия има около 2000 американски войници.", "date": "2018.04.03", "title": "САЩ откриват две военни бази в Северна Сирия"}
{"url": "https://news.bg/crime/moskovski-ne-izklyuchvame-zlovrednost-pri-pozhara-vav-vlaka-na-gara-konyovo.html", "text": "Не се изключват злоумишлени действия при пожара в бързия влак на гара Коньово. Това стана ясно от думите на транспортния министър Ивайло Московски пред журналисти след проверката на язовир \"Рогозен 1\".Все още се извършват експертизи. След като приключи работата на специализираните органи ще бъде ясна причината за пожара във влака на гара Коньово на 30 март 2018 г. Тогава изгоряха два вагона на бързия влак от София до Бургас, заяви министър Московски в отговор на въпрос.Той напомни за подобен инцидент преди години (във влака София-Кардам през 2008 г. - б.р.), когато заключението на експертите е било, че е имало злоумишлени дейности и на този етап това също не се изключва. Превозната бригада на влака ще бъде наградена за проявена висока степен на отговорност, допълни министърът.Един от приоритетите в политическата програма на правителството е закупуването на нов подвижен състав за БДЖ. \"Очаква се до месец, месец и половина да стартира процедура за закупуване на 41 нови мотрисни влака, предвидено е тяхното финансиране да бъде от капиталовия трансфер на дружество, а изплащането им - разсрочено за период от 10 г. Теоретично след две години и половина първите влакове могат да бъдат доставени в България\", допълни министърът.Припомняме, бързият влак от София за Бургас се запали преди два дни на гара Коньово. При инцидента нямаше пострадали хора. .Към момента влаковата композиция се намира на техническата гара в Пловдив.Във връзка с пожара от БДЖ заявиха, че . Дали това е така, следва да прецени техническата комисия.. От БДЖ ще предоставят на хората билет за избран маршрут на пътуване с влак в страната. За целта хората трябва да представят билета си от пътуването с бързия влак във вечерта на инцидента.Стана ясно и че щетите от пожара възлизат за минимум 1 млн. лева.", "date": "2018.04.03", "title": "Московски: Не изключваме зловредност при пожара във влака на гара Коньово"}
{"url": "https://news.bg/crime/saprugat-na-ginka-varbakova-bil-razsledvan-za-danachni-prestapleniya.html", "text": "И главният прокурор Сотир Цацаров докладва пред временната комисия за ЧЕЗ. Първи март се оказва напрегнат за прокуратурата. Тогава той е изпратил проверката на семейство Върбакови на председателя на ДАНС и на президента. Питането е било дали има образувани досъдебни производства на Гинка и Славчо Върбакови.Няма досъдебни производства, няма и преписки, които да се водят срещу лицата Гинка и Славчо Върбакови, обясни обвинител номер едно. Няма и преписки срещу \"Инерком\", купувач на ЧЕЗ. Иначе имената на купувачите на ЧЕЗ имат история в системата на Темида. Появяват се в сигнали за неизгодни сделки.Съпругът на Гинка Върбакова е бил с повдигнато обвинение за участие в ОПГ за данъчни престъпления, но досъдебното производство срещу него в последствие е прекратено. Само той се спасява от обвинението, но останалите от групата ще отговарят пред съда.Отново Цацаров изтъкна, че Върбакови не са с повдигнати обвинения, като няма преписки срещу тях и \"Инерком\". Цялата фактология обаче остави депутатите безмълвни.Иначе пред медиите Сотир Цацаров се повтори, че Върбакови са чисти пред съдебната система.Малко по-рано по думите на финансовия министър Владислав Горанов стана ясно, ч.Припомняме, на 14 март, повече от две седмици след избухването на скандала с продажбата на ЧЕЗ, депутатите единодушно гласуваха създаването на , която. Предложението бе на левицата. Комисията се състави на паритетен принцип с по двама депутати от парламентарна група (ПГ).Развитие по сделката и дали държавата ще може отново да се включи в дружеството се очакваше в края на март. Управителят на дружеството, определено за купувач - Гинка Върбакова, проведе разговори с ЧЕЗ в Прага. От , че процедурите по вече сключения с \"Инерком\" договор продължават.На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът Премиерът се ангажира със случая и на среща с купувача на ЧЕЗ Гинка Върбакова в Министерски съвет . На брифинг след срещата Върбакова, обясни, че е склонна да допусне държавата в сделката за ЧЕЗ. Министърът на финансите , въпреки че преди това отрече да се разглежда този въпрос.От БСП обявиха, че  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи.От интервю на Гинка Върбакова обаче стана ясно, че  (КЕВР).  от шефа на Комисията Иван Иванов.", "date": "2018.04.03", "title": "Съпругът на Гинка Върбакова бил разследван за данъчни престъпления"}
{"url": "https://news.bg/crime/proveryavat-prokurorkata-po-deloto-sreshtu-ahmed-musa.html", "text": "Главният прокурор осъди изказването на Недялка Попова - главен обвинител по делото за 13 имама в Пазарджик. За думите на прокурорката Сотир Цацаров се информирал от медиите, а и от сигналите до него от главното мюфтийство, депутатите от ДПС, граждани и от адвокати на подсъдимите.Попова разграничила в изказването си българските граждани на християни и мюсюлмани, обясни пред журналисти в Народното събрание Сотир Цацаров. Тя противопостави по един недопустим начин българските граждани християни и мюсюлмани, е мнението на обвинител номер едно. Прокурорът не може да противопоставя българските граждани по религиозен признак.Започнала е проверка, поясни Цацаров. Попова ще бъде изслушана за непремереното си изказване в хода на проверката.Припомняме, става въпрос за коментар на прокурор Недялка Попова пред пловдивския сайт Трафикнюз, с който тя предупреждава за опасни тенденции в българското общество. Попова алармира за това, че мюсюлманите в България ще достигнат 30% от населението.От Главното мюфтийство последва незабавна реакция, като бе . Прокурор Попова е един от обвинителите по в, който беше и един от обвиняемите по делото за радикален ислям срещу 13-те имами от Пазарджик, което започна през 2010 година. Обвинението е за проповядване на антидемократична идеология и религиозна омраза. В края на миналата година съдът в Пазарджик реши да пусне под гаранция Ахмед Муса - подсъдим за разпространение на радикален ислям. Размерът на паричната гаранция е 7500 лева бе събрана от дарения в джамията в Пазарджик от близки и съидейници на Муса.", "date": "2018.04.03", "title": "Проверяват прокурорката по делото срещу Ахмед Муса"}
{"url": "https://news.bg/society/nyama-da-mestyat-tsentara-po-narkomanii-v-stolichniya-kvartal-banishora.html", "text": "Няма да местят центъра по наркомании в столичния квартал \"Банишора\", коментира пред БНР Моника Чеуз от дирекция \"Здравеопазване\" в Столична община.Протест срещу идеята бе организирана от жителите на квартала. Предполагаше се, Центърът по наркомании ще бъде преместен в сграда на Националния център по заразни и паразитни болести в \"Банишора\".\"Мога да успокоя жителите на квартала, че няма перспектива да бъде преместен центърът точно в техния квартал. От две седмици върви една паника и суматоха във връзка с едни залепени брошурки по вратите в района, че тук ще бъде преместен Центърът за наркомании и ще се наруши техният жизнен стандарт\", коментира Моника Чеуз.Чеуз коментира, че в момента се работи по сформиране на работна група на ниво Столична община и Министерство на здравеопазването, ще се разясни какви са условията за създаването на такъв център и да се премести на място, което ще удовлетворява всички.\"Така или иначе такъв център трябва да има. Пациенти на метадонова програма има и ще продължи да има, но нещата не са в момента конкретно за разполагането му в квартал \"Банишора\", допълни Моника Чеуз.Брошурите за преместването на центъра са анонимни и метадонова програма за лечение на зависими се осъществява в квартал \"Суходол\", обясни тя.\"Центърът всъщност е административна структура, която се занимава с програми и проекти. Хората не знаят, че метадоновата програма е на диагностично-консултативния блок на психиатричната болница в \"Суходол\". Така че тяхното притеснение не е Националния център по наркомании, а срещу дейността на психиатричната болница\", добави Чеуз.\"Имаме други идеи за самата сграда, която тепърва ще бъде освободена от септември-октомври. Искаме нещо друго да бъде направено, което да е за децата, в близост се намират училища, градини, сградата е подходяща за нещо друго, което да е насочено изцяло към удовлетворяване нуждите на подрастващите\", коментира тя сегашната сграда на центъра по наркомании.", "date": "2018.04.03", "title": "Няма да местят Центъра по наркомании в столичния квартал Банишора"}
{"url": "https://news.bg/crime/inspektoratat-po-truda-iska-nesastoyatelnost-na-30-firmi.html", "text": "ИА \"Главна инспекция по труда\" иска несъстоятелност на 30 фирми. Инспекторатът е открил около 30 предприятия, за които има събрани доказателства или те са в процес на събиране за иницииране откриване на производство по несъстоятелност.Молбите ще бъдат подавани поетапно в съда, първите са насочени в Софийски градски съд. Инспекцията по труда упражнява новото си правомощие да инициира откриване на производство по несъстоятелност. Условието, за да се случи това е работодателят да дължи възнаграждение за повече от два месеца на поне 1/3 от работниците и служителите в последните ри години.Юрисконсулти и директори от инспектората са консултирани от специалисти по търговско право относно какви доказателства са нужни, за да е възможно производство по несъстоятелност.Промени бяха приети и в Устройствения правилник, с които изрично се регламентира кои служители ще осъществяват процесуалното представителство на ИА ГИТ пред Търговски съд в рамките на производство по несъстоятелност.250 предприятия са проверени от началото на годината, които са имали проблеми със заплащането в определен период от време. Заради действията на инспектората някой от предприятията са вече са изплатили дължимите възнаграждения.От \"Главна инспекция по труда\" информират, че пречка за доказване на несъстоятелност е, че има предприятия, които дължат възнаграждения за стари периоди, но към момента се разплащат редовно.250 предприятия, които са имали проблеми със заплащането в определен период от време, са проверени от началото на годината. Заради действията на инспектората някой от предприятията вече са изплатили дължимите възнаграждения.От \"Главна инспекция по труда\" информират, че пречка за доказване на несъстоятелност е, че има предприятия, които дължат възнаграждения за стари периоди, но към момента се разплащат редовно.Най-сериозен е проблемът с предприятия, които вече не осъществяват дейност и не могат да бъдат открити техни представители или длъжностни лица, за да бъдат предоставени документи за установяване на задълженията, броя на работещите, към които работодателят имат такива, както и периодът на забавянето.От намесата на Инспекцията по труда са изплатени 8.7 млн. лв. забавени заплати. Сумата на установените забавени възнаграждения, за които са предприети мерки за изплащането им в рамките на закона, е 8 млн. лв.", "date": "2018.04.03", "title": "Инспекторатът по труда иска несъстоятелност на 30 фирми"}
{"url": "https://news.bg/world/kitay-i-kndr-se-razbraha-za-mirno-reshenie-na-yadreniya-vapros.html", "text": "Министърът на външните работи на Северна Корея проведе разговори с китайския си колега в Пекин, съобщават АФП и \"Ройтерс\".Срещата се проведе няколко дни след изненадващата визита на лидера на КНДР Ким Чен-ун в Китай, която е преди заплануваните разговори с президентите на САЩ и Република Корея през април и май.Говорител на китайското външно министерство отбеляза, че визитата на И Йон-хо в Пекин е кратка, тъй като севернокорейският министър ще посети Русия в сряда.Агенция KCNA съобщи, че И ръководи правителствена делегация, която ще участва на конференция на външните министри на страните от Движението на необвързаните държави в Азербайджан. Министърът ще посети Русия и други бивши съветски републики.Китай положително оценява \"важните усилия\" на КНДР за намаляване на напрежението на Корейския полуостров, заявил китайският министър на външните работи Ван И пред И Йон-хо.Китайският министър подчертал пред колегата си от КНДР, че президентът Си Дзинпин и Ким Чен-ун са постигнали важен консенсус за мирно решение на ядрения въпрос.\"\", казал още Ван И.И Йон-хо от своя страна пояснил, според китайското външно министерство, че КНДР ще \"поддържа близки стратегически комуникации\" с Китай по важните въпроси на полуострова. По думите му срещата Ким-Си е била \"важен момент\" в развитието на двустранните отношения.По-рано китайският министър заяви на брифинг с швейцарския си колега, че Пекин се надява срещата между Ким и президента на САЩ Доналд Тръмп през май да \"увеличи взаимното разбирателство\".", "date": "2018.04.03", "title": "Китай и КНДР се разбраха за мирно решение на ядрения въпрос"}
{"url": "https://news.bg/bulgaria/70-dobrovoltsi-zalesyavat-porechieto-na-r-iskar.html", "text": "Доброволци залесяваха поречието на река Искър. По случай седмицата на гората и кампанията по пролетното почистване на столицата над 70 доброволци се включиха в залесяване на терен в кв.\"Абдовица\".Над 4 дка площ по поречието на реката ще бъде засадена с тополи от служители на Югозападното горско предприятие и от Държавно горско стопанство -София. Във вътрешността на терена ще се садят акации и червен американски дъб.Районите около църкви и храмове в столицата ще бъдат почиствани по повод предстоящите великденски празници. Предвиденото почистване включва оборки, ръчно метене, събиране и транспортиране на едрогабаритни и зелени отпадъци.Почистващи фирми вече са започнали работа. Площад \"Александър Невски\" също ще бъде чистен. От 3 до 5 април от 22 .00 ч. ще се извърши и миене с автоцистерна на площада.", "date": "2018.04.03", "title": "70 доброволци залесяват поречието на р. Искър"}
{"url": "https://news.bg/health/babh-lipsva-darzhaven-standart-za-kozunaka.html", "text": "В козунаците може да има сухо мляко и яйца на прах. Европейските регламенти не забраняват подобни съставки в тези храни, стана ясно от думите на Бистра Иванова от Агенцията по храните.\"За съжаление, ние нямаме български държавен стандарт за козунака, който би поставил рамката на суровините, които могат да се влагат\", каза Бистра Иванова.В козунаците не бива да се влагат едновременно захар и подсладители. Алергените трябва да са ясно написани и да са посочени с категория - оцветител, емулгатор, стабилизатор. Не сме се натъкнали на несъответствия, каза Иванова.  Ако е вложен яйчен прах, трябва да е записано коректно, а не да пише, че има яйца. Неопакованите козунаци трябва да имат информация за алергени.Иванова бе на проверка в търговски обекти за качеството на храните, които традиционно пазаруваме за Великден. Уточнението е във връзка с проучване на Асоциация \"Активни потребители\". От него е видно, че в козунаците - индустриално производство, липсват прясно мляко и яйца.Заради липсата на държавен стандарт, \"всичко, което е на пазара, не е вредно и е в съответствие със законодателството. Нямаме причина да го спираме или да не разрешаваме разпространението на пазара\", допълни Иванова.\"За добавките (Е-тата) - има европейски регламент, според който всички храни са поставени в определени категории. Разглеждат се всички добавки, които могат да бъдат поставени както и условията и количествата, които могат да бъдат влагани. Козунаците на нашия пазар не съдържат добавки, които не са разрешени в тази категория\", заяви Иванова.На територията на София няма несъответствия между етикета и съдържанието на козунака. От 500 до 1000 лева е глобата на юридическо лице, ако се установи несъответствие.В този търговски обект виждаме етикетирани козунаци. Следим за цялата задължителна информация върху етикета, която включва всички съставки, вложените добавки в съответните категории в технологичното предназначение - партида, срок на годност, производител и хранителна информация, уточни Бистра Иванова от БАБХ-София.", "date": "2018.04.03", "title": "БАБХ: Липсва държавен стандарт за козунака"}
{"url": "https://news.bg/politics/cherna-gora-e-gotova-za-es-prez-2025-godina-prognozira-zaharieva.html", "text": "\"Ако реформите продължават със същото темпо, 2025 г. е съвсем реална дата за членство на Черна гора в Европейския съюз. Имате пълната ни подкрепа за отваряне на оставащите три преговорни глави до края на годината. Поздравления за подписването на договора за делимитация на границата с Косово\", коментира вицепремиерът и министър на външните работи Екатерина Захариева пред външния министър на Черна гора Сърджан Дарманович.\"Благодаря на Екатерина Захариева за помощта и подкрепата. Сигурен съм, че със съвместни усилия може да постигнем резултати дори преди 2025 г. Вече се виждат добрите резултати от Българското председателство, не го казвам от куртоазия, а защото успя да постави темата за Западните Балкани високо в европейския дневен ред\", обясни Дарманович.Захариева допълва, че България винаги е подкрепяла последователно позицията, че напредъкът на всяка отделна страна в процеса на европейска интеграция трябва да се основава на собствените й заслуги.\"Черна гора показа за пореден път отговорно отношение към съседите си. На Балканите трябва да покажем, че можем сами да решаваме въпросите помежду си\", обясни тя по отношение на договора за общата граница между Черна гора и Косово.\"Няма да е преувеличено, ако кажем, че България е сред най-верните ни приятели по нашия европейски път. Оценяваме го и сме благодарни. С предстоящото посещение на премиера Борисов ще потвърдим добрите и конструктивни отношения\", допълва Сърджан Дарманович. Захариева и Дарманович искат да се работи за стимулиране на контактите в туризма. Двамата обсъдиха и перспективите пред сътрудничеството между двете страни в търговско - икономическата област. \"С моя колега обсъдихме възможностите за създаване на общи туристически маршрути между България и Черна гора за туристите от по-далечни дестинации\", обясни Захариева. Двете страни могат да работят още по-активно и в сферата на икономиката, като в ход е организирането на съвместен бизнес форум, допълни тя.", "date": "2018.04.03", "title": "Черна гора е готова за ЕС през 2025 година, прогнозира Захариева"}
{"url": "https://news.bg/world/raketata-svalila-samoleta-mh17-e-bila-tvarde-barza-za-ruskiya-radar.html", "text": "Съвместният следствен комитет съобщи, че ракетата, свалила пътническия самолет с полет MH17 на Малайзийските авиолинии над Източна Украйна, не е прихваната от руски радар, защото е летяла твърде бързо, информира DutchNews.Заключението е на експерти. Двама независими специалисти са изучили руски радарни изображения от 17 юли 2014 г., когато беше свален пътническият самолет над Украйна.Русия твърди, че отсъствието на ракети на изображенията поддържа тезата им, че самолетът не е свален от територия, контролирана от проруски сепаратисти.Говорител на холандската прокуратура заяви, че използваният от руснаците радар пропуска обекти с висока скорост. Типът ракета от системата \"Бук\", с която е свален самолетът, е три пъти по-бърза от пътническия самолет.Двамата експерти потвърждават тази версия на събитията, поясни говорителят.\"\", поясни представителят и добави, че отхвърлят алтернативни сценарии на Русия, включително, че самолетът е бил свален от изтребител.Не е засичан друг самолет около MH17 в момента, когато е изстреляна ракетата, заключили специалистите.", "date": "2018.04.03", "title": "Ракетата, свалила самолета MH17, е била \"твърде бърза за руския радар\""}
{"url": "https://news.bg/regions/ekolozi-pusnaha-bedstvashti-shtarkeli-kray-selo-opan.html", "text": "В района на село Опан бяха бяха пуснати на свобода бедстващи щъркели, приютени от Спасителния център на \"Зелени Балкани\". В организацията са постъпили стотици сигнали за бедстващи щъркели.Според специалистите за птиците е пагубно заледяването, тъй като много бързо пада температурата им, не се движат, а това е изключително опасно за тях, защото може да замръзнат.Друг е случаят с птиците, решили през ноември-декември да останат в този район. Черни щъркели зимуват тук, понякога и бели. Често хората подават сигнали за бедстващи щъркели, а самите щъркели са решили да зимуват тук, поясни той.Концесионерите на язовира ни познават. Понякога и те подхранват щъркелите, когато вадят риба - по Никулден. Голяма част от птиците остават и зимуват тук, защото е топло и приятно, каза специалист от \"Зелени Балкани\". От Африка е долетяла птица с половин крак, допълни той.След като пуснаха трите щъркела еколозите обясниха, че е по-добре птицата да тръгне сама на ход, отколкото веднага панически да излети.Преценили сме, че тези птици могат да бъдат освободени и им трябва време, за да са спокойни. Така е при щъркелите. Ако са хищници е друго. Всеки един вид отговаря за него си, допълниха от екипа на \"Зелени Балкани\".", "date": "2018.04.03", "title": "Еколози пуснаха бедстващи щъркели край село Опан"}
{"url": "https://news.bg/politics/chsi-goni-chuzhdestranen-investitor-ot-sopot-zaradi-taksa-smet-varhu-zemedelski-zemi.html", "text": "Дойновгейт продължава. Частен съдебен изпълнител продава земеделската земя на чуждестранен инвеститор \"Шато Вале де Роз\" ЕООД заради неплатени към Община Сопот данъци и такса смет.Това заяви по време на брифинг в парламента народният представител от ПГ на ГЕРБ Александър Иванов. Герберът определи действията на управляваната от БСП община от червения кмет Деян Дойнов като \"рекет\".Иванов обясни, че неправомерно върху въпросните 73 декара земеделска земя е начислен данък в размер на 24 хиляди лева и още по-неправомерно върху въпросните \"лозови масиви\" е начислена \"такса смет\". \"Към нас продължават да валят сигнали за произвол, за определен вид натиск\", коментира Иванов.Антон Тодоров от своя страна допълни: 34 общини, управлявани от БСП - 34 гейта. Така чуждестранният инвеститор вместо да развиват въпросните 73 декара земеделска земя с лозови масиви и да създават работни места, се оказва заложник на частен съдебен изпълнител, който е наложил запор на имуществото, която впоследствие е разпродадено.\"Какво правят Община Сопот и нейният кмет - изгонва един частен инвеститор\", констатира Иванов.Инвеститорът \"Шато Вале де Роз\" са направили запитване до кадастъра дали има промяна в предназначението на въпросните земеделски земи, за да имат основание претенциите на Община Сопот да начисляват данъци и такса смет. \"Официалният отговор от кадастъра, че документи за промяна на статута на тези лозови масиви не са постъпвали никога\", посочи Иванов. От ГЕРБ представиха и документите, в които се съдържат въпросните отговори.Антон Тодоров заяви, че продължението \"Дойновгейт\" достига \"зрелищни висини\".Той посочи, че данъчната оценка на земеделските масиви, която са изготвили в общината е 14,5 пъти по-висока от цената на земеделските масиви в района. Така един декар се оценява 5634 лв. Тодоров заяви, че се надява главният прокурор Сотир Цацаров да разпореди проверка по сигнала на ГЕРБ.Той посочи, че налагането на такса смет върху лозови масиви граничи с нездравия разум.Относно здравния разум - Тодоров повдигна въпроса за криминалните прояви на заместника на Дойнов - Николай Новаков.Така се оказва, че дясната ръка на Дойнов - Николай Новаков по разпореждане на кмета си е извадил освидетелстване дали е психично здрав. В документ, депозиран в Общинския съвет, пише: \"Уважаеми г-н Дойнов, във връзка с ваша устна заповед посетих Център за психично здраве в Пловдив. С огромно облекчение, експлицитна радост и гордост Ви уведомявам, че съм психично здрав - въпреки екстрасенските си заложби\".Тодоров пита обаче дали заместник-кметът има криминални регистрации. \"Не е имало подобен заместник-кмет или кмет, който да е набъркан в такива измами\", коментира Тодоров.Въпросите, които отправят от ГЕРБ и към вътрешния министър, са: въпросният заместник-кмет имал ли е криминални регистрации за измами, подкуп, кражба с използване на открадното МПС, съпротива на органи на властта?", "date": "2018.04.03", "title": "ЧСИ гони чуждестранен инвеститор от Сопот заради такса смет върху земеделски земи"}
{"url": "https://news.bg/world/sasht-kakvo-iskat-chudi-se-rusiya.html", "text": "Русия не знае САЩ какво искат, което пречи на двустранните отношения. Това заяви заместник-министърът на външните работи на Руската федерация Александър Грушко, цитиран от ТАСС.\"\", каза той пред дискусионния клуб \"Валдай\" в Москва.\"\", поясни Грушко.Бившият посланик на Русия в НАТО описа отношенията със САЩ като \"обезпокоителни\".\"\", изтъкна Грушко.", "date": "2018.04.03", "title": "САЩ какво искат, чуди се Русия"}
{"url": "https://news.bg/crime/mvr-razkri-vaorazheniya-obir-na-kazino-v-studentski-grad.html", "text": "Органите на реда разкриха извършителя на . За обира е задържан криминално проявен мъж от Разград.Мъжът беше задържан за срок до 24 часа. След доклад на събраните материали в Софийска района прокуратура, той е привлечен като обвиняем и срещу него е наложена мярка постоянен арест.Припомняме, на 16 март, петък, в ранните часове на деня, маскиран и въоръжен неизвестен извършител обра игрална зала в \"Студентски град\" в София. Мъжът заплашил двамата служители на казиното, като даже ударил по главата и тялото един от тях. След това крадецът задигнал оборота на залата и избягал.Оказва се обаче, че това не е единственото престъпно деяние на крадеца. Няколко дни по-късно, на 22 март, млада жена съобщила в Седмо РУ, че около 5.30 часа пред жилищен блок в ж.к. \"Студентски град\" e , ударил я, отнел дамската й чанта и избягал.Полицаите навързали случаите и започнали обстойно разследване. Вследствие на издирвателните действия извършителят е бил установен и арестуван. Той е на 21-годишна възраст с инициали В. Р. Младият крадец е криминално проявен. Той е от Разград и пребивавал на територията на столицата с адресна регистрация в \"Студентски град\".Работата по случая продължава до установяването на пълната престъпна дейност на рецидивиста.", "date": "2018.04.03", "title": "МВР разкри въоръжения обир на казино в \"Студентски град\""}
{"url": "https://news.bg/crime/6-godishna-prisada-poluchi-bivshiyat-kmet-na-vidin-rumen-vidov.html", "text": "Бившият кмет на Видин Румен Видов получи 6-годишна присъда за длъжностно присвояване, съобщи БНР. Присъдата може да бъде обжалвана.Третото поредно дело срещу бившия кмет на община Видин Румен Видов бе гледано на 30 март, след отвод на Видинския районен съд, съобщи Милена Бранкова - председател на Районния съд в Монтана.Обвинението е за длъжностно присвояване в особено големи размери, улеснено от престъпление по служба. Видов не е направил правилно годишна инвентаризация на задълженията на Община Видин и не е водил изпълнението на бюджета. Сключени са договори с три охранителни фирми. Парите са на стойност около 4 милиона и 800 хиляди лева. Договорите са подписани с човек, който почива в хода на делото.Бившият кмет на Видин е обвинен в това, че е нарушил служебните си задължения по тогава действащия Закон за общинските бюджети и Закона за финансов контрол.Припомняме, на 9 декември 2016 г. бившият кмет на Видин получи втора осъдителна присъда от монтанския окръжен съд. Тя беше за фалшива охрана на обекти, съобщиха от прокуратурата. Делото се гледа от магистратите от Монтана, защото съдиите във Видин си направиха самоотвод.Преди това Видов вече има една осъдителна присъда от 4,5 години от монтанския окръжен съд за присвояване на средства чрез \"кухи\" фирми, на които били платени суми за сметопочистване, въпреки че такова не било извършено.", "date": "2018.04.03", "title": "6-годишна присъда получи бившият кмет на Видин Румен Видов"}
{"url": "https://news.bg/world/voenniyat-ministar-na-gartsiya-erdogan-e-otkachil-napalno.html", "text": "Напрежението между Турция и Гърция ескалира. Гръцкият военен министър Панос Каменос обиди турския лидер Реджеп Ердоган, заявявайки, че той е \"откачил напълно\", пише вестник \"Катимерини\".Каменос направи коментара пред журналисти до парламента в Атина. Той коментира съдбата на двамата гръцки войници, задържани в Турция и провокациите на Анкара в Егейско море.Министърът поясни, че няма комуникация с Ердоган.\"\", каза Каменос и добави, че \"Турция няма съдилища, докато правосъдната система работи под заповедите на султана Ердоган\".Двамата войници, по думите му, при тези обстоятелства могат да останат в затвора 15 г.\"Не можеш да отговаряш на луд човек\", изтъкна министърът, имайки предвид турския лидер.Според него до момента турските власти не са открили нещо, за да съдят двамата войници, но предупреди за най-лошия сценарий, давайки пример с игралния филм Midnight Express.Каменос е убеден, че \"нищо демократично не работи в Турция\". Той изрази опасения, че има вероятност да възникне инцидент в Егейско море.Коментарите на военния министър предизвикаха гневна реакция от страна на опозицията, включително Каменос да бъде уволнен и правителството да се извини на Анкара.", "date": "2018.04.03", "title": "Военният министър на Гърция: Ердоган е откачил напълно"}
{"url": "https://news.bg/crime/varnaha-na-prokuraturata-deloto-sreshtu-eksshefa-na-fonda-za-lechenie-na-detsa-v-chuzhbina.html", "text": "Спецсъдът прекрати производството по делото срещу бившия директор на Фонда за лечение на деца в чужбина - Павел Александров, съобщи БНР. Съдът върна делото на специализираната прокуратура.Припомняме, Павел Александров е обвинен в това, че е мотивирал другите трима подсъдими - Катерина Котева, Татяна Радева и Станислава Горанова да участват в престъплението в съучастие.Защитата на подсъдимите пледира, че съществуват сериозни процесуални нарушения и съдебният състав потвърди тази констатация.Спецпрокуратура ще обжалва решението в седемдневен срок, обяви прокурор Ирина Арменова.\"И като човек, и като магистрат - най-скандалното е, че в случая се касае за лечение на деца, че са нарушавани правата на децата и правото им да бъдат лекувани по адекватен начин, така че да бъде осигурено тяхното лечение\", изтъкна прокурор Арменова. По думите и по делото са проведени разпити на родители, чиито деца са починали. \"Определено, не само, че не е приятно, но по принцип е много укоримо поведението на подсъдимите\", заяви магистратът.Припомняме, според обвинителния акт Александров и тримата му подчинени служители на Фонда за лечение на деца в чужбина са действали като организирана престъпна група. Те харчели неправомерно средствата на фонда, като действията прехвърляли задълженията им към Националната здравноосигурителна каса.През август 2017 г. делото също беше върнато на прокуратурата. Тогава съдията по делото Николай Димитров го прекрати заради противоречия в обвинителния акт срещу Александров.", "date": "2018.04.03", "title": "Върнаха на прокуратурата делото срещу ексшефа на Фонда за лечение на деца в чужбина"}
{"url": "https://news.bg/society/biznesat-izviva-ratsete-na-pravitelstvata-chrez-seta.html", "text": "Темата за  не беше много засегната в България. Към този момент българското правителство по никакъв начин не е изследвало ефектите от споразумението, не е изготвен доклад, нямаше и добър публичен дебат. Това заяви Ивайло Попов - член на Управителния съвет на Екологично сдружение \"За Земята\", в хода на пресконференция в БТА, озаглавена \"сериозни рискове срещу малко ползи\". На пресконференцията беше представен нов доклад за икономическата несъстоятелност и обществените заплахи, които произтичат от споразумението СЕТА.Повече от година след  само 8 държави от ЕС са го ратифицирали. Сред страните членки на съюза не се забелязва особен ентусиазъм, за което има основателни причини, констатира доклада.Попов беше категоричен, че чак след подписването на споразумението на ниво ЕС и влизането му в сила, е изготвен първият анализ на СЕТА. Този анализ е изготвен не от правителството, а от Икономическия и социален съвет (ИСС).По думите на Попов за да мине докладът, той е бил силно орязан, а безспорни факти от обществено и икономическо значение са останали извън обхвата му. \"В същото време много хора смятат, че темата за СЕТА е затворена, защото е приета на ниво ЕС. Всъщност ратификацията, която трябва да се гласува в НС, е изключително важна\", обясни още Попов.Според Попов главните рискове за обществото произтичат от арбитражните механизми, които СЕТА предвижда. Тези арбитражни механизми няма да влязат в сила, докато държавите членки на ратифицират споразумението, а клаузите са \"меко казано спорни\".\"Има дефицит на информация в общественото пространство, заради което направихме този доклад. Рисковете не са малко по отношение на социални въпроси и екологични процеси\", допълни още Попов.Темата коментира и Ваня Григорова - съветник на президента на КТ \"Подкрепа\" и председател на сдружение \"Солидарна България\". Тя уточни, че настоящият доклад се базира не само на становищата в анализа на ИСС, но и на констатациите в доклада на министър-председателя на Франция, който акцентира върху въздействието на споразумението върху социалната сфера, храните и екологичните стандарти.Икономическата част на споразумението - СЕТА е търговско споразумение, но има ефекти, които се разпростират далеч извън търговията и икономиката, затова е всеобхватно икономическо и търговско споразумение. СЕТА е споразумението, което ще се използва като модел за следващите споразумения на ЕС с други трети страни, поясни Григорова.Тя анализира и търговските отношения между България и Канада през последните 20 години на база на заключения на Българската агенция за инвестиции. Според статистиката Канада се нарежда на 43-то място като партньор на България по обем на търговските потоци. За последните 20 години канадските инвестиции у нас възлизат на едва 61 млн. евро. \"За България Канада икономически е невидима. Ние просто не съществуваме едни за други и каквото и споразумение да се случи, икономически това няма да се усети у нас\", категорична е Григорова.По думите ѝ СЕТА е живо споразумение - в него заляга механизъм за регулаторни сътрудничество. Според текстовете ще се изградят няколко комитета, които ще спомагат за хармонизирането на законодателствата между ЕС и Канада, за да може безпрепятствено да се развива икономиката. \"Нормално е да се търси продължаващо сътрудничество, но има и опасности - не всички държави членки ще имат представители в комитетите. В тях ще има представители на корпорации, учени и граждански среди. Учените и гражданските среди не ни притесняват. Бизнесът, от друга гледна точка - лобитата на бизнеса ще си намерят път към законодателството, преди тези мерки да се обсъдени с гражданите\", посочи Григорова.Друг смущаващ момент е механизмът за решаване на спорове между държава и инвеститор. \"Тези дела непрекъснато се увеличават. По принцип ако една държава бъде привикана пред арбитражен съд от частен инвеститор, който е решил, че промяната на законите засяга негативно икономическото развитие на бизнеса му, то държавата дори да се защити адекватно, трябва да изплати разходите по делото. Понякога им клаузи, които се опитват да пренасочат разходите от такива дела към ищеца, но тези клаузи са изключително малки. Акцентирам тук, защото според анализ средната цена на делата е между 8-10 млн. долара на дело като има и случаи за 120 млн. за дело. Това не са пренебрежими разходи и трябва да се има предвид като се включват такива клаузи, както е в СЕТА\", допълни Григорова.Стана ясно, че срещу България са заведени общо 8 такива дела, като последните 7 са заведени през последните 7 години. Последното дело е от 14 февруари 2018 година. \"Това показва как чуждестранните инвеститори (а понякога и български бизнес, изведен от страната, за да може да съди България - б. р.) са разбрали, че това е механизъм за извиване на ръце на правителства, за да не си помислят те да правят законови промени, които биха се отразили на бизнеса.\"Григорова даде и пример с. По думите евентуалното прекратяване на договорите с централите може да се окаже пагубно за страната ни. \"Има . Колкото и да питаме ЕК за решение по този въпрос, отговор няма.\" Наскоро станало ясно, че от ЕК още мислят по въпроса. \"Защо не може да си позволим да прекратим тези договори? - защото не ни осъдят на наднационален съд\", отсече Григорова.Тя даде пример и със \"Софийска вода\" и събраните  от столичани с цел преразглеждането на концесията и организирането на референдум за прекратяването на договора. \" с мотива, че ако ние проведем референдум и той реши, че трябва да се прекрати договорът със \"Софийска вода\", то санкцията от наднационален арбитраж може да стигне до 1 млрд. лв.\"\"Ето това е прекият ефект от споразуменията за уреждане на спорове между държави и инвеститори, които се предвиждат и в СЕТА\", обясни още Григорова и допълни, че тези клаузи не залягат като част от договори между Канада и САЩ, защото между страните имало доверие. \"Между ЕС и Канада няма доверие като търговски партньори, въпреки че ни уверяват непрекъснато в обратното.\"Според Григорова СЕТА не предвижда и мерки за опазването на околната среда. \"Защо Канада не е усърдна в опазването на околната среда? - 90% от петрола, който се добива в страната, е от петролни пясъци, а при извличането на петрола се отделят до 40% повече парни газове\", натърти още Григорова.Според изводите от доклада има 3 възможни сценария:Първият сценарий - ратифицираме СЕТА, както е сега. Това е най-лошият сценарии според анализаторите.Вторият сценарий - ратифицираме СЕТА, но с някакви изменения и мерки, част от които са записани в становището на ИСС. Това е по-лек вариант от първия.Третият сценарий - България да откаже да ратифицира СЕТА и да започне преговори за всички социални, икономически и трудови аспекти, които произтичат от споразумението. Според анализаторите това е най-добрият сценарии за България и държавите членки на ЕС.", "date": "2018.04.03", "title": "Бизнесът извива ръцете на правителствата чрез СЕТА"}
{"url": "https://news.bg/world/seul-odobri-trigodishen-plan-za-podpomagane-na-izbyagalite-ot-severna-koreya.html", "text": "Южна Корея одобри тригодишен план за подпомагане на избягалите от Северна Корея, съобщават местни медии.Планът 2018-2020 е от седем точки, включително мерки за подпомагане на севернокорейски бежанци да се адаптират в Южна Корея, да си намерят стабилна работа, да открият роднини и да се интегрират.Министерството по въпросите на обединението съобщи, че към края на януари броят на избягалите е достигнал 31 340 души. Броят на избягалите севернокорейци е намалял от 2011 г., когато лидерът на КНДР Ким Чен-ун пое властта и наложи стриктен граничен контрол.", "date": "2018.04.03", "title": "Сеул одобри тригодишен план за подпомагане на избягалите от Северна Корея"}
{"url": "https://news.bg/politics/komisiyata-po-dosietata-nyama-da-se-zakriva.html", "text": "Комисията по досиетата няма да се закрива, това стана ясно след дебатите. С мотива, че разграждането на системата, функционираща до 1989 г. е част от т.н. декомунизация, ние всъщност разградихме елементи от националната система за сигурност, заяви червеният депутат Красимир Янков.Под общ знаменател са поставени всички работещи в системата, по думите му. Така наред с откровените доносници бяха поставени и изпълняващи задачи аналогично на дейността на всяка сродна служба по света, припомни червеният депутат. Това е нанесло непоправими щети, според него, но е било изгодно на бившите ни и бъдещи партньори.Време е да направим истинска равносметка, да затворим тази страница, настоя Янков и поиска Комисията по досиетата да стане Институт за национална памет. Освен това той иска да се заложат принципите на политическа неутралност и да се разграничават служителите от различните отдели на ДС. Красимир Янков е категоричен, че досиетата трябва да са в ръцете на историци, изследователи.", "date": "2018.04.03", "title": "Комисията по досиетата няма да се закрива"}
{"url": "https://news.bg/society/stolichani-skochiha-sreshtu-stroezh-v-dvora-na-uchilishte.html", "text": "Жителите на столичния квартал \"Върбница\" недоволстват от строежа на сграда в двора на 61-во основно училище \"Св. Св. Кирил и Методий\", предаде БНР.Според сигнал от местните жители скоро в двора на училището ще има нови блокове. Вече багер е започнал да заравнява бъдещата строителна площадка.По думите на недоволстващите не е имало обществено обсъждане за изграждането на сградите. Според тях общината продава общинската земя. Според хората е имало подписка за почистването на дърветата на въпросното място, но не и за изграждането на строеж. Местните също така дочули, че на мястото ще бъдат изградени 7 блока.Гражданите са категорични, че на мястото е по-добре да има детска площадка или спортни съоръжения, но не и блокове.Главният архитект на район \"Връбница\" Симеон Симеонов потвърди опасенията на хората, че на мястото ще се строят сгради.\"Непосредствено пред блок 614 са имоти частна собственост. Не са отредени за зелена площ, а по Общия устройствен план попадат в жилищна територия за комплексно застрояване. Тук искам да обърна внимание, че планът за \"Връбница-2\" е одобрен с решение 6 по протокол на Столичния общински съвет от 2015 година и съответно е извършено обществено обсъждане, което е проведено на 27.10.2014 година. Най-вероятно за имота, който се визира, има издадено разрешение за строеж от Столична община за две жилищни сгради с 6-етажна височина\", посочи Симеонов.Архитектът обаче не можа да обясни как терените са се оказали частни при условие, че преди време на мястото е имало къщи. Къщите са били съборени и още тогава хората са били обезщетени с апартаменти.", "date": "2018.04.03", "title": "Столичани скочиха срещу строеж в двора на училище"}
{"url": "https://news.bg/world/netanyahu-se-izmetna-otmeni-sklyuchenata-predi-den-sdelka-s-oon-za-migrantite.html", "text": "Премиерът на Израел Бенямин Нетаняху обяви, че отменя новото споразумение с бежанската агенция на ООН за депортиране на хиляди африкански бежанци в Европа, съобщават \"Таймс оф Израел\" и \"Аарец\".Вчера еврейската държава съобщи, че е сключила споразумение за разселване на африкански бежанци в западни държави.\"\", каза Нетаняху на среща с антиимигрантски активисти в Тел Авив.Нетаняху поясни, че след консултации с активистки лидери, както и с вътрешния министър, \"реших да отменя споразумението\".Вчера следобед министър-председателят похвали плана, заявявайки, че 16 250 африкански имигранти ще бъдат разселени в \"развити\" западни държави, докато подобен брой ще получат временно убежище в Израел.В рамките на часове Израел измени позицията си по въпроса. В понеделник вечерта израелският лидер обяви, че временно блокира сделката.Тази сутрин образователният министър Нафтали Бенет разкритикува Нетаняху, заявявайки, че отлагане изпълнението на споразумението не е достатъчно и трябва да бъде отменено. Израелският лидер беше разкритикуван от крайнодесните и съюзниците си, че не се е консултирал с тях предварително.", "date": "2018.04.03", "title": "Нетаняху се изметна – отмени сключената преди ден сделка с ООН за мигрантите"}
{"url": "https://news.bg/society/masovo-v-balgariya-se-vnasyat-udareni-i-s-povredeni-dvigateli-koli.html", "text": "25% от катастрофите в България са заради техническа неизправност на автомобили, коментират експерти от Института за пътна безопасност, на дискусия с тема \"Некоректните търговски практики на пазара за продажби на употребявани автомобили\", съобщава НоваТВ.Експертите анализират проблеми, свързани с процедурата при покупко-продажба на употребявани автомобили у нас. Установяват, че масово от Италия се внасят автомобили с повредени двигатели и ударени, които преди продажба добиват търговски вид. Около 80-90% от колите в автоборсите са катастрофирали.Всяка трета кола е с манипулиран километраж, а стегнатите и напудрените се предлагат на клиенти и голяма част от тях стават лесна мишена за злоупотреби. Много скрити дефекти на автомобилите остават невидими за купувача. Честа практика е и фалшифицирането на сервизни книжки.Покриват се проблеми с въздушните възглавници, АВС системата, колите са с изкривена геометрия. Според Богдан Милчев, от Института за пътна безопасност, от страна на държавата няма решителност за решаване на проблема и липсва регулация.Това, което предлага пазарът на автомобили втора ръка е в състояние, което сериозно застрашава безопасността на движението, коментира Димитър Ганев, бивш ръководител на ИА \"Автомобилна администрация\". Липсата на регулация от страна на държавата води до непрозрачни взаимоотношения продавач-купувач, смята той.", "date": "2018.04.03", "title": "Масово в България се внасят ударени и с повредени двигатели коли"}
{"url": "https://news.bg/health/duzina-sela-v-tarnovsko-redovno-piyat-voda-s-nitrati.html", "text": "Жителите на 13 села в област Велико Търново системно са пили вода, съдържаща повишено ниво на нитрати, предаде БНР.Отделно от това годишният мониторинг на Регионалната здравна инспекция показва, че още 24 селища в региона са застрашени от замърсяване на питейната вода с нитрати.Оказва се, че питейната вода на голяма част от селата в общините Свищов, Павликени и Полски Тръмбеш е замърсена с нитрати. Хората системно са пили от водата, без да знаят това.Общото население на всичките 37 селища в областта, където стойностите на нитрати във водата са гранични или по-високи от нормалното, е над 21 000 души.Най-често повишеното ниво на нитрати се дължи на прекомерното и неправилно използване на органични минерални торове.Екоинспекцията препоръчва жителите в тези райони да не пият чешмяна вода, а бутилирана. Това най-вече важи за децата до 1-годишна възраст, бременните и хората, претърпели тежки операции на стомашно-чревния тракт.", "date": "2018.04.03", "title": "Дузина села в Търновско редовно пият вода с нитрати"}
{"url": "https://news.bg/crime/vsichki-103-patnitsi-v-poleta-ot-amsterdam-sa-provereni.html", "text": "Проверката на МВР показва, че няма втори пробив на сигурността на летище \"София\". Това стана ясно от коментара на заместник-вътрешния министър Красимир Ципов пред медии в Народното събрание.Иначе полетът от Амстердам е закъснял с 27 минути. В момента, в който пътниците навлизат на терминала на местата, където се извършва проверка от Гранична полиция, има четирима полицаи, след минута се появява още един полицай, обясни Ципов и подчерта, че полетът е обработен за 16 минути.Всички 103 пътници са проверени. Продължава проверката на предишния случай, стана ясно от думите му. Ще се провери дали граничните полицаи са спазили регламента за почивки.Припомняме, този случай бе описан в социалната мрежа от Георг Тупарев. На пунктовете за проверка нямало нито един граничен полицай и затова десетина души влезли в България свободно. Той самият бил проверен, защото граничарите се появили бързо. Като причина за забавянето те обяснили грешна информация за кацането на самолета.От Гранична полиция обясниха, че са прегледали записите от камерите и са уверени, че няма втори инцидент пътници да влязат в страната ни без проверка. Тогава в България свободно влязоха над 40 пътници от полети от Франция.Случаят бързо се разгласи и започна да се тълкува като заплаха за националната сигурност. Премиерът . След проверка Валентин Радев заяви, че ще бъдат , отговорни за пропуска.Случаят стана причина от БСП да поискат оставката на вътрешния министър. той разпредели проверка, чиито резултати ще бъдат готови на 16 април. Радев беше категоричен, че въпреки всичко пътниците са били проверени впоследствие. ", "date": "2018.04.03", "title": "Всички 103 пътници в полета от Амстердам са проверени"}
{"url": "https://news.bg/health/digitalni-tehnologii-pravyat-zabni-koronki-za-po-malko-ot-chas.html", "text": "Изработване на коронка за 10 минути, хирургичен водач за определяне на най-точното място на импланта и технологии от последно поколение спомагат за справянето с \"номера на всеки зъб\" и то така, че изкуството на стоматолога да не личи!Всичко това е напълно достъпно благодарение на усилията на Д-р Бранимир Кирилов, основател и управител на клиниката по имплантология и естетична стоматология Medical Dent, прилагаща и използваща технологии и апаратура на световно ниво.Денталният център разполага с единствения по рода си у нас \"дигитален етаж\" - богат набор от дигитални и роботизирани апарати за по-прецизна работа на зъболекарите и по-високо качество на лечението в значително по-кратки срокове.Така, ако за поставянето на една коронка в традиционната зъболекарска практика са необходими поне три посещения при зъболекар, то сега целият процес по планиране и изрязване на коронката отнема само 30 минути. Цената на изработката и технологичният разход се запазват като при традиционния зъботехник. Спестява се обаче време. За сравнение, максимумът коронки, които могат да бъдат изработени в рамките на един ден от един зъботехник са осем. Докато с новите режещи машини \"снимане и рязане\" - коронката е готова в рамките на 10 минути, а ако не пасва на пациента се прави нова.Десетте апарата от най-ново поколение, които са на разположение на екипа на Medical Dent, са на стойност 450 хиляди лева и са закупени по Оперативна програма \"Конкурентоспособност\". Произведени са от високотехнологични фирми от Германия и Швейцария.\"Стоматологията е изкуство, чиято творба не бива да се забелязва\", смята д-р Кирилов. В помощ на това изкуство идват цифровите технологии. Така нареченият Smile design разчита на фотографията, 3D моделирането и изработката на самите зъби като идеални пропорции по правилото на \"златното сечение\" за перфектна усмивка. Така бъдещата усмивка става видима за пациента още преди интервенцията на зъболекаря. Разликата между виртуалния и реалния модел е само към по-добро.Така най-новата тенденция в стоматологията е за все по-малка и щадяща пациента интервенция, благодарение на роботозицията, новите технологии и все по-голямата прецизност при планирането и провеждането на лечението.Оказва се, че наложилият се в публичното пространство термин \"отхвърляне на импланта\" е неточен и медицински некоректен.Хубаво е пациентите, които планират поставянето на имплант, да тръгнат от този модел, добил популярност като Smile design. Следващата технология е интраоралният скенер. Той дава възможност да бъде направен дигитален отпечатък от зъбите и имплантите, за които трябва коронка. \"Тогава хирургичният водач няма да ни подведе, а ще позиционираме импланта правилно\", обясни процеса д-р Кирилов.Титанът като имуноиндеферентен материал не може да има ефект на отхвърляне.Реално неуспехът на остеоинтеграцията или това е процесът на оздравяване на костта, зависи от бързината на оздравяне на съединителната костна тъкан. Проблем представлява скоростта на зарастване на епителната тъкан, каквато е тази на венеца, която е три пъти по-бърза от съединителната и реално може да покрие или по-точно да прорасне по ставения имплант. Друга опасност крие възпалителният процес. \"Това са около 2% от имплантите\", обясни д-р Кирилов.От основаването си досега от услугите на денталния център са се възползвали 14 хиляди пациенти.Очакванията на д-р Кирилов са с навлизането на роботизацията да не е далеч времето, в което всеки стоматолог да може да поставя импланти и то на точното място благодарение на технологията \"хирургичен водач\". Поставянето на импланта с тази технология отнема 15 минути. Обучени стоматолози ще могат да програмират целия процес на поставяне на импланта с така наречените хирургични водачи.\"Хирургичният водач\" е специална програма, която пресъздава устната кухина на пациента в триизмерен модел. Получава се предварителна представа за крайния резултат от процедурата, а зъболекарят поставя импланта на най-точното място в костта.С помощта на двете режещи машини в \"Дигиталния етаж\" за изрязване на формата, която зъботехникът е планирал на лабораторния скенер, се изработва коронката на зъба или фасетата и то от изключително биологично поносими материали, като цирконий, титан.\"Роботизацията на стоматологията е факт\", категоричен е д-р Кирилов.Технологията ни помага в диагностиката и планирането на лечението, а не само на ниво естетика. Протоколът на работа, който всъщност е иновативен за България и е резултат от ползването на опита на най-развитите дентални клиники по света, може да бъде прилаган и при поставянето на брекети, при хора с парадонтит и всяко друго лечение на зъб.\"Усмивката се приема като важна част от красотата на човека\", каза още ръководителят на денталния център, а за \"номера на всеки зъб\" в клиниката разполагат с мултидисциплинарен екип от стоматолози.Повече за възможностите на ", "date": "2018.04.03", "title": "Дигитални технологии правят зъбни коронки за по-малко от час"}
{"url": "https://news.bg/world/yuliya-skripal-poluchila-gbp150-000-dni-predi-da-bade-otrovena.html", "text": "Юлия Скрипал, дъщерята на бившия руски двоен агент Сергей Скрипал, е получила достъп до \"тайна банкова сметка\" със 150 000 британски лири дни преди да бъде атакувана, пише британският таблоид \"Дейли мирър\".Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Близо 30 държави в знак на солидарност с Великобритания решиха да изгонят общо повече от 100 руски дипломати.Юлия се сдобила с парите от продажбата на къща във Великобритания, която принадлежала на брат й Александър, който е починал при мистериозни обстоятелства в Санкт Петербург през миналата година.Тя получила достъп до сметката в края на февруари след разрешение на баща й Сергей Скрипал.Парите - сега са в неизвестна руска банка, са от продажбата на къщата в Обединеното кралство, в която Александър живял с бившата си съпруга Наталия, която също като Юлия е на 33 г. Бащата на Наталия е Генадий Гришченко от руското разузнаване, който е бил най-добрият приятел на Скрипал преди да бъде разобличен като \"предател\".  Наталия, омъжена за тенис треньор от Уелс, продала къщата и платила половината сума на бившия си съпруг.\"Тайната банкова сметка\" е разкрита от 45-годишната Виктория Скрипал, която е племенница на Сергей.Виктория планира тази седмица да посети Юлия в болницата в Солсбъри. Британските власти се подготвят да й предоставят виза.Виктория Скрипал коментира състоянието на Юлия: \"\".Банковата сметка е била на Александър преди Юлия да получи пълномощно от баща си.Виктория, която е от Ярославъл, поясни, че Юлия е планирала да сключи брак с мистериозен приятел.\"\", разказа тя и добави, че въпросният мъж не е казал нищо след отравянето на Юлия.Има спекулации, че руските медии прикриват самоличността му по неизвестни до момента причини.Вестници в Русия намекват, че приятелят и майка му работят за компания, която поддържа тесни контакти с руските служби.По-рано Виктория разказа, че майката на въпросния мъж била против брак с дъщерята на руски \"предател\".", "date": "2018.04.03", "title": "Юлия Скрипал получила £150 000 дни преди да бъде отровена"}
{"url": "https://news.bg/int-politics/gartsiya-otdelya-1-mlrd-evro-za-ekspresno-vaorazhavane.html", "text": "Гръцка парламентарна комисия е одобрила бързи процедури за доставка на въоръжение в размер на 1 млрд. евро. Решението е взето на закрито заседание за въоръжените сили, съобщават \"Катимерини\" и \"Грийк Рипортър\".На дискусиите са присъствали министърът на отбраната Панос Каменос, началникът на генералния щаб на гръцките въоръжени сили Адмирал Евангелос Апостолакис и ръководителите на военното командване, на ВВС и гръцките ВМС.Приоритетите на програмата са ВВС на Гърция и обновяване на 85 изтребителя F-16 и френските \"Мираж\". Също така, флотът се нуждае от обновяване на фрегати MEKO. Правителството бърза да финализира сделката до 30 април и разходите да не надвишават 1,1 милиарда евро.Турските провокации се увеличават от миналата седмица, след като водещи политици от съседната страна открито оспорват суверенните права на Гърция на някои острови в Егейско море, а нарушения на въздушното пространство от турските бойни самолети са почти ежедневни, допълват гръцките медии.", "date": "2018.04.03", "title": "Гърция отделя 1 млрд. евро за експресно въоръжаване"}
{"url": "https://news.bg/regions/voevodite-iskat-zatvor-za-sech-v-parkovete.html", "text": "ВМРО настоява незаконната сеч в градските паркове да стане криминално деяние.Евродепутатът Ангел Джамбазки, общински съветници и кметове от ВМРО са изготвили проект за изменение в Наказателния кодекс, в който предвиждат незаконната сеч в градските паркове да бъде криминализирана.\"Години наред парковете в урбанизираните територии не попадат в обхвата на чл. 235 от НК. И така се оказва, че тези, които изсичат неправомерно, транспортират и съхраняват дървесина, добита без разрешение от парковете в населените места, се разминават без никакво наказание. Изготвеното предложение и мотивите към него са насочени именно в посока на решаване на този правен, а и обществен въпрос\", обясняват воеводите.Според ВМРО сигналите за незаконна сеч в градските паркове са стоици. В същото време извършителите се разминават обикновено с глоби, които така и не плащат. Това предизвиква крайно негативен обществен ефект - декари паркови дървета изчезват, а въздухът в градовете става все по-мръсен. Патриотите посочват и примери - \"Западен парк\", \"Северен парк\" в София, парк \"Аязмото\" в Стара Загора, \"Кайлъка\" в Плевен, Шумен и други.Основният аргумент на ВМРО за криминализирането на този пит деяние е, че системността на тези явления и щетите, които се нанасят на зелената система, са с висока обществена опасност. Следователно единственият начин е криминализирането, за да могат полицията и прокуратурата ефективно да погнат бракониерстващите, посочват още патриотите.Припомняме, по-рано днес беше констатиран . По думите на жителите от кварталите в района ромите постоянно се изсичат дървета от парка.\"Още като общински съветник се борих за криминализиране на незаконния добив на дървесина от градските паркове. Всяка община има своите наредби, но те се оказват неефективни спрямо една част от населението - тези по гетата, които имат парка за бащиния и изсичат стотици кубици дървета на година. Такова е и мнението на много общински съветници и кметове, които също настояват за криминализиране на тази сеч и за твърди мерки спрямо бракониерите. Мисля, че е крайно време да се реши този въпрос, затова и с колеги от местната власт, и с народни представители предлагаме този законопроект. Убеден съм, че и останалите парламентарни групи в крайна сметка ще го подкрепят, защото ако я караме така, скоро няма да останат паркове в някои общини\", категоричен е евродепутатът Ангел Джамбазки.Общинският съветник и председател на групата на патриотите в СО Карлос Контрера също заяви, че идеята не е нова. \"Вероятно някой ще се изкаже против с някакви формални аргументи. Като общински съветник вярвам, че това е и мнението на значителна част от местната власт. Ето защо настоявам да се приеме тази поправка в НК и да се осъждат ефективно на лишаване от свобода лица, които секат незаконно в парковете. Виждате, през последните месеци София пропищя - масова сеч в Западен парк, масова сеч в Северния парк... Имаше много репортажи. Циганите от гетата секат поголовно, горят или продават тази дървесина. После се чудим защо има замърсяване на въздуха. Досега не ги стряскаха глобите, но мисля, че след приемането на предложението на ВМРО и след осъждането с ефективни присъди на няколко такива разбойници, ще ограничим до минимум унищожаването на парковете.\"Очаква се промените да влязат в сила до началото на следващия зимен отоплителен сезон.", "date": "2018.04.03", "title": "Воеводите искат затвор за сеч в парковете"}
{"url": "https://news.bg/world/tsipras-prizova-ankara-da-prekrati-provokatsiite-na-vsichki-frontove.html", "text": "Премиерът на Гърция Алексис Ципрас разкритикува Турция за влошаващата се ситуация в отношенията между двете страни заради \"засилващите се провокации\" и \"ескалиращата ситуация на всички фронтове\", съобщават руски медии.В последно време Турция засилва провокациите и ескалира ситуацията на всички фронтове, каза той на среща на кабинета, цитиран от \"Ройтерс\".Ципрас призова Анкара да прекрати \"безизходните тактики\" и да освободи двамата гръцки войници. Гръцкият лидер подчерта, че Атина ще приеме освобождаването на войниците като \"жест на добра воля\" от страна на Турция.По-рано този месец премиерът на Гърция заклейми \"незаконните действия\" на Турция в Егейско море и призова източния си съсед да спазва международното право и да уважава суверенитета на Гърция и Кипър.", "date": "2018.04.03", "title": "Ципрас призова Анкара да прекрати провокациите на всички фронтове"}
{"url": "https://news.bg/health/20-detsa-sas-samneniya-za-natravyane-v-dobrinishte.html", "text": "Над 20 деца са със съмнение за натравяне в Добринище.Всичките деца били заедно на зелено училище в Добринище, когато започнали да повръщат. Към момента обаче не е ясна причината за състоянието на децата, съобщи bTV.В по-тежко състояние са три деца. Към момента те са на системи в здравно заведение в Добрич. За останалите деца се грижат в хотела, където отседнали.Родителите на част от децата вече пътуват към мястото. Към Добринище пътуват и здравни инспектори, които трябва да установят причината за натравянето.По случая са сигнализирани Регионалната здравна инспекция в Благоевград и Българската агенция по безопасност на храните (БАБХ).", "date": "2018.04.03", "title": "20 деца със съмнения за натравяне в Добринище"}
{"url": "https://news.bg/int-politics/blizo-37-hil-raboteshti-zaplashvat-sas-stachka-v-norvegiya.html", "text": "Близо 37 000 работници от частния сектор, организирани от най-големия профсъюз в Норвегия - LO, започват стачни действия на 8 април, освен ако не стигнат до споразумения за заплати, пенсии и други компенсации, съобщава \"Ройтерс\".Почти 8000 от работниците са заети в производствени отрасли, въпреки че не са посочени компаниите, които могат бъдат засегнати, коментира медиатор на преговорите.В случай на продължително неразбирателство, профсъюзът може да ангажира повече от 175 000 служители.", "date": "2018.04.03", "title": "Близо 37 хил. работещи заплашват със стачка в Норвегия"}
{"url": "https://news.bg/politics/darzhavata-se-otkazva-ot-sdelkata-za-chez.html", "text": "Премиерът Бойко Борисов не дойде в Народнто събрание на заседанието на комисията за ЧЕЗ. Затова пък финансовият министър Владислав Горанов дойде, за да докладва за намеренията на кабинета да стане част от сделката.Не са обсъждани конкретни методи и ресурси, с които държавата да се включи, обясни Горанов пред депутатите разговорите с Гинка Върбакова в Министерски съвет. Заради натиска кабинетът решил да се включи.До момента няма отговор от \"Инерком\" и Чехия дали България може да се включи. Според Горанов включването на държавата в сделката не е начинът за защита на интересите на потребителите. Имало други законодатели и регулаторни механизми за постигане на тази цел.Не е необходимо българската държава да участва в тази сделка, отсече Горанов и посочи, че Българската държава няма намерение да участва в сделката, поясни финансист номер едно. По думите му подобно участие на държавата е нецелесъобразно. Позицията му била съгласувана с премиера Бойко Борисов.Според Горанов смяната на правилата на играта дава основание за съдебно преследване към държавата ни. Без емоции, настоя финансовият министър. Българският инвеститор не може да променя акционерната си собственост поне пет години. Промяна би могла да има с разрешение на чешката държава.Сделката пък била по английското право. Затова Гинка Върбакова питала Чехия дали кабинетът може да се включи в сделката. Отговор няма. Държавата е продала дела си в ЕРП-тата заради краха на финансовите пазари 2009 година. Владислав Горанов няма информация Чехия да ни е предлагала да си изкупим дела в ЧЕЗ.Депутатите поспориха знаели ли са службите кой ще купи предприятието. ДПС пък похвалиха днешната новина, дошла от финансовия министър,че държавата няма да участва в сделката.Припомняме, на 14 март, повече от две седмици след избухването на скандала с продажбата на ЧЕЗ, депутатите единодушно гласуваха създаването на , която. Предложението бе на левицата. Комисията се състави на паритетен принцип с по двама депутати от парламентарна група (ПГ).Развитие по сделката и дали държавата ще може отново да се включи в дружеството се очакваше в края на март. Управителят на дружеството, определено за купувач - Гинка Върбакова, проведе разговори с ЧЕЗ в Прага. От , че процедурите по вече сключения с \"Инерком\" договор продължават.На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът Премиерът се ангажира със случая и на среща с купувача на ЧЕЗ Гинка Върбакова в Министерски съвет . На брифинг след срещата Върбакова, обясни, че е склонна да допусне държавата в сделката за ЧЕЗ. Министърът на финансите , въпреки че преди това отрече да се разглежда този въпрос.От БСП обявиха, че  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи.От интервю на Гинка Върбакова обаче стана ясно, че  (КЕВР).  от шефа на Комисията Иван Иванов.", "date": "2018.04.03", "title": "Държавата се отказва от сделката за ЧЕЗ"}
{"url": "https://news.bg/world/nato-otrovi-skripal-za-da-uvelichi-parite-za-otbrana-predpolozhi-moskva.html", "text": "Заместник-министърът на външните работи на Русия Александър Грушко заяви, че НАТО може да е планирало отравянето на бившия руски агент Сергей Скрипал, за да намери извинение за увеличаването на разходите за отбрана, съобщават руски медии.Грушко, който преди беше посланик на Русия в НАТО, определи ситуацията като \"провокация, избрана в специален момент с цел допълнително влошаване на отношенията между Русия и Запада\".\"\", поясни той.Дипломатът разкритикува решението на алианса да експулсира седем руски дипломати и да не издаде визи на други трима.Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Близо 30 държави в знак на солидарност с Великобритания решиха да изгонят общо повече от 100 руски дипломати.", "date": "2018.04.03", "title": "НАТО отрови Скрипал, за да увеличи парите за отбрана, предположи Москва"}
{"url": "https://news.bg/world/prokuraturata-v-germaniya-poiska-puchdemon-da-bade-ekstradiran-v-ispaniya.html", "text": "Германската прокуратура поиска от съда Карлес Пучдемон да бъде екстрадиран в Испания, се казва в съобщение на държавното обвинение, цитирано от \"Ройтерс\".Информацията съобщи прокуратурата в северната германска провинция Шлезвиг-Холщайн в град Шлезвиг, предаде ДПА.Прокуратурата реши да внесе в регионален съд искане за екстрадиране на бившия лидер на Каталуния в Испания, където се очаква да бъде съден за кампанията за независимост на богатия регион.Мадрид издаде Европейска заповед за арест на Пучдемон. Прокуратурата поясни, че е решила да внесе искането след \"интензивна проверка\" на заповедта.Съдът в Шлезвиг ще вземе решение през следващите дни. Адвокатите на бившия лидер призоваха германския съд да не го екстрадира, пояснявайки, че случаят има \"политическо измерение\".Пучдемон е ареста в северния германски град Ноймюнстер след задържането му на 25 март.Вчера Пучдемон обжалва пред Върховния съд на Испания повдигнати срещу него обвинения в бунт, противодържавна дейност и злоупотреба с държавни средства. В апела си, който е от 85 страници, цитиран от испански медии, Пучдемон отхвърля обвиненията и твърди, че не е имало насилие на референдума на 1 октомври 2017 г., което е причина да бъде обвинен в бунт.Той може да получи до 30 г. затвор, ако бъде осъден от испанския съд за подклаждане на бунт.", "date": "2018.04.03", "title": "Прокуратурата в Германия поиска Пучдемон да бъде екстрадиран в Испания"}
{"url": "https://news.bg/politics/lukarski-gleda-kam-patriotichno-badeshte-na-sds-sas-simeonov.html", "text": "Божидар Лукарски смята, че с НФСБ имат много допирни точки, а двете партии вече делят мястото в емблематичната сграда на \"Раковски\" 134. \"Курсът на СДС трябва да е към консервативно патриотичната линия\", коментира пред БТВ лидерът на СДС. \"На последния изпълнителен съвет на партията аз дадох ясен знак, че курсът на СДС трябва да е към тази линия, която се покрива от НФСБ и Патриотите. Допирни точки са отношението ни към истанбулската конвенция, позициите ни спрямо руския патриарх, доста са нещата\", допълни още Лукарски.Лукарски допълни, че за обединение с НФСБ може да се говори след 17 април, когато този разговор ще се води на партийно ниво по време на националния съвет на партията. По думите на Лукарски идеята му е подкрепена от по-големите регионални организации на СДС.\"На съвета на партията трябва да се реши дали ще има движение към консервативно патриотични организации или към дясно либерални организации, каквито са \"Да, България\" и ДСБ\", обясни тойЗа Лукарски, ДСБ също са консервативна партия, но в алианс с \"Да, България\" придобиват \"ясно изразен либерален уклон - нещо, което СДС не може да поддържа\".\"СДС винаги е било носител на синята идея. СДС от десните партии е най-добре подкрепяна и сме с най-добрите структури, така че тази коалиция както искат да я кръщават, но \"лилава коалиция\" ще е по-точно\", коментира още обединението на другите две партии Лукарски.Кой ще води коалицията между НФСБ и СДС не е ясно, според Лукарски е много рано.\"С Валери Симеонов имаме много добър личен контакт, но тези теми не сме ги обсъждали\", добяви Божидар Лукарски. За него евроизборите са добър хоризонт, към който да се стреми една бъдеща коалиция.", "date": "2018.04.03", "title": "Лукарски гледа към патриотично бъдеще на СДС със Симеонов"}
{"url": "https://news.bg/society/noshten-transport-v-sofiya-ot-7-april.html", "text": "Всички автобуси, които ще пътуват по линиите на нощния градски транспорт в София, са оборудвани със съответното видеонаблюдение, така че да се гарантира максимална сигурност както за водачите и кондукторите, които ще се возят в автобусите, така и за самите пътници. Това заяви пред БНТ заместник-кметът по транспорта в Столична община Евгени Крусев.Нощният транспорт в София официални тръгва от 7 април.По думите на Крусев автобусите, които ще се движат по разписанията на нощния градски транспорт, вече са готови. Той обясни и че там, където спирките за нощния транспорт не се засичат със спирките на редовните линии, които пътуват през деня, ще бъдат поставени допълнителни указателни табели, така че хората да знаят къде спират нощните автобуси. На местата, където спирките се засичат, ще се поставят допълнителни табели, които ще информират, че ще има транспорт и през нощта.Зам.-кметът обясни и че билетите за нощния транспорт вече се печатат. Очаква се билетите да са готови до няколко дни.Припомняме, нощният транспорт в София ще се движи на интервал от 40 минути, от полунощ до 4 часа сутринта. Цената на билета ще е 2 лв. и ще важи за всичките линии през цялата нощ. Нощните линии ще се обслужват от 14 климатизирани автобуса.Линиите са номерирани като N1, N2, N3 и N4, и ще се движат съответно по маршрути:", "date": "2018.04.03", "title": "Нощен транспорт в София от 7 април"}
{"url": "https://news.bg/entertainment/navarshvat-se-45-godini-ot-parviya-razgovor-s-mobilen-telefon.html", "text": "Точно преди 45 години по тротоарите на Шесто Авеню в Манхатън се случва нещо, което ще промени света завинаги. На 3 април 1973 г. на път за най-важната пресконференция в живота си, Мартин Купър, главен инженер в Motorola, провежда първия телефонен разговор, осъществен от мобилен телефон.Както медиите, така и минувачите, които го срещат в предградията на Манхатан в Ню Йорк, стават свидетели на историческото събитие. На Шесто авеню, Купър публично провежда първия телефонен разговор от прототипа DynaTac 8000x, по-късно пуснат на пазара с името DynaTac 8500. За привилегията да бъде негов събеседник Купър избира своя най-голям конкурент по онова време - д-р Джоел С. Енгъл от AT&T. Набира неговия стационарен номер и казва: \"Джоел, аз съм, Марти. Обаждам се от клетъчен телефон, истински безжичен клетъчен телефон\" Главното ръководство на Motorola подкрепя концепцията за мобилен телефон на Купър, инвестирайки 100 милиона долара в периода между 1973 и 1993 г. Купър събира екип, който успява да проектира и сглоби продукт за по-малко от 90 дни. Оригиналната слушалка, наречена DynaTAC 8000x (DYNamic Adaptive Total Area Coverage), тежала 1,1 килограма с дължина от 25 сантиметра и носила наименованието \"тухлата\" или \"обувката\".Важна част е била батерията, която имала тегло четири или пет пъти повече в сравнение с модерен мобилен телефон. Възможността за разговори по телефона била само 20 минути, след което се изисквало 10-часово презареждане.\"Животът на батерията не беше проблем, защото никой не можеше да държи телефона в ръка толкова дълго време\", шегува се Мартин Купър.Повече от четири десетилетия по-късно, революционното изобретение на Мартин Купър ни позволява да общуваме, където, когато и с когото си поискаме. Споделяме празниците с близките си хора, дори и те да са на другия край на света. Изразяваме себе си, независимо от разстоянията, подарява ни усещането за информираност и свързаност.", "date": "2018.04.03", "title": "Навършват се 45 години от първия разговор с мобилен телефон"}
{"url": "https://news.bg/society/porozhanov-zemedeltsite-nyamat-interes-ot-kontrabanda-na-goriva.html", "text": "\"Всеки един земеделски производител, работейки като краен потребител на гориво, няма финансов интерес да се занимава с контрабанда на гориво.\" Това заяви пред БНТ министърът на земеделието, храните и горите Румен Порожанов във връзка с  у нас, които бяха готови на протестни действия.По думите на Порожанов държавата дава значителна отстъпка от акциза на гориво на земеделците, което обезсмисля използването на контрабандни горива.\"Контролът го има, санкциите трябва да бъдат много сериозни. Този закон е изключително важен за борбата с контрабандата на горивата, но тя трябва да е съсредоточена там, откъдето те влизат\", допълни Порожанов.Според министъра вчера е намерено добро решение за регистрацията на земеделските производители като потребители, а не като търговци на гориво. С постигнатите резултати се .Припомняме, вчера, 2 април, след едночасова среща между премиера Борисов, земеделския министър Порожанов,  и земеделски производители се стигна до решение на проблема на земеделците. С договореното следва в закона земеделците да бъдат вписвани като търговци, а като потребители на гориво. На пръв поглед малка промяна, но пък водеща до доста промени в работата на земеделците според министъра.До сега законът е принуждавал земеделските производители да се регистрират като търговци на гориво, което води до допълнителни тежести и изисквания, посочи още Порожанов и поздрави земеделския бранш за професионалния му подход към защитата на позицията. По думите на министъра дори да е имало опит за политизиране на протеста, земеделските производители са били достатъчно зрели да не се поддават на подобен натиск.Според министъра цялата ситуация можела да се избегна, ако представители на земеделското министерство са били поканени на обсъжданията на закона.", "date": "2018.04.03", "title": "Порожанов: Земеделците нямат интерес от контрабанда на горива"}
{"url": "https://news.bg/economics/bdzh-chaka-novi-vlakove-do-kraya-na-mandata-na-pravitelstvoto.html", "text": "БДЖ инвестира в \"Пътнически превози\", ще да бъдат закупени нови мотрисни влакове на два етапа, първият етап - 41 нови мотрисни влака и на втория етап - 44, коментира пред БНТ Владимир Владимиров, изпълнителен директор на \"Холдинг БДЖ\".\"Ние сме се фокусирали в момента на поръчката за тези 41 мотрисни влака и за осигуряването на необходимото финансиране, за да се случи този проект\", обясни Владимиров.До месец, месец и нещо ще стартира процедурата, очаква се в края на мандата на това правителство да има нови мотрисни влакове по линиите на България, смята Владимиров.\"Следващото правителство трябва да започне да мисли за втория етап - тези 44 мотрисни влака, за да може с общия състав от 85 мотрисни влака с по-добрите скорости железницата да придобие един средно европейски вид. А бих казал и малко по-добър от средно европейския\", обясни директорът на БДЖ.Владимиров коментира и последният инцидент с , допълни, че се работи се по всички хипотези. \"Ние също имаме назначена проверка, тоест осъществяват се две  и една вътрешна проверка от службите за безопасност на БДЖ\"Вагоните са ремонтирани преди 3 години, преминали са през голям заводски ремонт, а на 6 месеца минават на техническа експертиза за електрическата инсталация, допълнително \"малък преглед\" се прави всеки ден, добави Владимиров.\"Това са вагони, които са практически ремонтирани и те отговарят на абсолютно всички изисквания, свързани с безопасността и условията за движение по релсите на България\", коментира още Владимиров.", "date": "2018.04.03", "title": "БДЖ чака нови влакове до края на мандата на правителството "}
{"url": "https://news.bg/society/bashtata-na-ubitata-yana-iska-drugo-vazmezdie-za-rusinov-chetsi.html", "text": "\"Правораздавателната система не взима нещата в свои ръце, ще съм принуден аз да ги взема и аз да раздам присъдата. Моят живот е на финала и мисля да го направя. Ако наистина той бъде пуснат ще го намеря и ще го пратя където му е мястото и аз ще заема неговото място\", коментира пред БТВ Явор Кръстев, бащата на  след решението на съда да даде окончателно 20 години на .Кръстев се възмущава от присъдата и не разбира защо съдът не признава, че Яна е убита по особено жесток начин. \"Защо съдът се изразява с мотив, че той е убиецът, но смъртта не е настъпила по особено жесток начин. Двама патолози дадоха показания, че агонията на детето ми е била около 20 минути\", допълни той.Бащата пита дали, ако Яна е била дете на магистрат присъдата е щяла да бъде същата.Явор Кръстев счита, че трябва да се промени Наказателния кодекс и да се върне смъртната присъда и доживотния затвор без право на замяна. \"Ние тарантулваме убийците на децата ни и затова искам, не само аз, но и другите мои колеги по съдба, за изменения на НПК за връщане на смъртната присъда и доживотен затвор без замяна. Да не забравят правораздавателните, че и те имат деца. На всеки може да се случи\", добави той.Кръстев обясни, че в Унгария е имало спад на тежките престъпления след предложението да се върне смъртното наказание при особено тежки условия. За него справедлива присъда е само \"око за око, зъб за зъб.\"\"Освен да си носим мъката какво да направим още. Времето лекува някои неща - това не. Натрупва се. Грохнали сме и двамата, вървим като сомнамбули. Всичко ни е на криво като знаем, че детето ни е под земята\", коментира бащата на Яна.\"Не ми е ясно защо апелативните и ВКС не признават заключението на патоанатомите. Искам някой да ми каже какво да правя аз когато съдът ме принуждава да взема правосъдието в свои ръце. Добра, лоша харесвам си държавата. Но съм разочарован от правораздавателните органи\", добави Кръстев.\"Благодаря ви, че толерирате и остатъците от жертвите да търсят правосъдие със собствени средства, т.е. да убиват убиеца. Осем години шиканиране, играене с мъката на близките, харчене на пари и време за същото неадекватно решение. Гавра с мъртвите, живите, с цялото общество, с институциите, с ВКС. Видях го, чух го с ушите си как се държа той с вас, убиецът. Благодаря ви за толерирането на всичко това. Не толерирайте войната с подобни неадекватни решения. Възпитавате общество на убийци\", пише в писмо сестрата на Яна, Даниела адресирано до ВКС, председателят на съда Капка Костова и членовете.", "date": "2018.04.03", "title": "Бащата на убитата Яна иска друго възмездие за Русинов-Чеци "}
{"url": "https://news.bg/crime/petima-postradaha-pri-katastrofi-v-burgasko.html", "text": "Три коли - \"Опел Астра\", \"Мерцедес С 220\" и \"Форд Фокус\" са се ударили около 7 и 30 часа по пътя Айтос - Бургас, на около 1 км. преди разклона за с. Съдиево. Причина за верижната катастрофа е спиране на първата кола и недостатъчна дистанция. В болница са откарани жената шофирала мерцедеса и нейна спътничка, които по първоначални данни не са сериозно пострадали.Десет минути по-късно по пътя Бургас - Маринка, заради висока скорост, в крайпътната мантинела се блъска \"Пежо 405\" с бургаска регистрация и трима души в колата. И тримата са откарани към бургаската \"Шокова зала\", като са били контактни и в относително добро здравословно състояние. Към момента се уточнява получените от катастрофата телесни повреди.Около 8 и 48 часа на кръстовището на бургаските улици \"Христо Ботев\" и \"Македония\" се блъскат \"Фиат Пунто\" и \"Пежо 206\" с бургаски регистрации, има материални щети. Двамата водачи са се споразумели за вината и са подписали двустранен протокол.Подобна е и катастрофата в с. Ветрен, в складова база \"Врънгови\", между т.а. \"Пежо Партнер\", с бургаска регистрация и товарен автомобил, с хасковска регистрация, от която също са настъпили единствено материални щети.", "date": "2018.04.03", "title": "Петима пострадаха при катастрофи в Бургаско  "}
{"url": "https://news.bg/regions/dvama-postradaha-pri-pozhar-v-batak.html", "text": "Двама мъже са пострадали при опити за гасене на пожар в Батак.Мъжете се опитвали сами да изгасят горяща кола, която към момента на пожара се намирала в частен гараж, съобщи \"Фокус\".Пострадалите са с изгаряния първа степен, предимно по лицето. Мъжете са откарани в болницата в Батак за лечение.Инцидентът е станал вчера, 2 април, около 10 часа сутринта, съобщават от пожарната в Пазарджик. След получен сигнал на мястото е пристигнала пожарна, която е изгасила пожара.Вследствие на пожара колата е напълно унищожена. Другите материални щети - счупени са 10 прозорци, изгорели са 2 врати. Сградите в съседство са спасени от огнеборците.", "date": "2018.04.03", "title": "Двама пострадаха при пожар в Батак"}
{"url": "https://news.bg/society/65-ot-balgarite-podkrepyat-rodnite-merki-otnosno-skripal.html", "text": "65% от българите подкрепят мерките на България по случая \"Скрипал\". Това става ясно от данните от телефонно проучване на \"Барометър България\", проведено между 30 март и 1 април сред 818 пълнолетни българи.Мнозинството от анкетираните одобряват действията на българското правителство да не експулсира дипломати и да прояви въздържаност.На питането \"Одобряване ли позицията на българското правителство да не гони руски дипломати заради случая \"Скрипал\"?\" 65% от анкетираните отговорят, че одобряват позицията, 11,7% не я одобряват, 14,7% нямат мнение, а 8,6% не са чули за позицията на правителството.Позицията на правителството се разбира от обществото като европейска и в резултат на консенсус. Изследването отбелязва и симпатиите на мнозинството от българите към Русия.Единствените противници се очертават изолирани от обществото представители на русофобски среди, но българското общество традиционно е с положителна нагласа към Русия или поне не е антируско настроено, информират от \"Барометър България\".На обичайния въпрос \"Ако днес се провеждат избори за народно събрание, за коя политическа формация бихте гласували?\" анкетираните отговарят така: за ГЕРБ - 26%, БСП - 21,1%, Обединени патриоти - 8,4%, ДПС - 5,7%, Воля - 1,7%, Други - 2,7%, Не подкрепям никого - 2,8%, Няма да гласувам - 29,1%, Без отговор - 2,3%.Дяловата разлика между ГЕРБ и опозицията в лицето на БСП е устойчива - 5%. Трябва да се има предвид, че в условия на реални избори управляващата партия има предимство за мобилизиране на периферен електорат.Въпреки законовите промени, въвеждането на задължително гласуване и опцията \"не подкрепям никого\", прави впечатление, че най-големият дял e този на негласуващите. Над 29% от респондентите посочват, че ако днес се провеждаха избори, те не биха гласували.", "date": "2018.04.03", "title": "65% от българите подкрепят родните мерки относно \"Скрипал\""}
{"url": "https://news.bg/society/frapirashto-po-visoki-tseni-konstatirat-novite-proverki-za-dvoen-standart-pri-hranite.html", "text": "Новите проверки, целящи да установят дали има , предлагани у нас и в другите страни членки на ЕС, са констатирали фрапиращи разлики в цените на предлаганите хранителни продукти. Това заяви пред БНТ министърът на земеделието, храните и горите Румен Порожанов.По думите на министъра извършените допълнителни проверки за двоен стандарт при храните са констатирали \"фрапиращо\" по-високи цени на хранителни продукти.Порожанов заяви и че към момента се извършват и допълнителни анализи на състава на храните.Министърът увери, че предстои да се разработи методология за проверка на качеството на храните, но това е трудоемко начинание, което изисква време.Припомняме МЗХГ направи  от пет категории, закупени съответно в България, Австрия и Германия. От тези 30 продукта, 16 са със значително по-високи цени в България.Земеделският министър коментира и въпроса с проверките на търговските обекти у нас преди великденските празници. По думите му текат проверки на множество видове храни.Порожанов констатира, че цените на агнешкото месо у нас са добри в пиковия сезон за консумацията му, което е хубаво. Той обаче отказа да коментира дали наистина вносното агнешко месо е по-евтино от родното такова.\"Утре имаме среща с част от овцевъдите и сме направили анализи, които ще коментираме с тях\", обясни още земеделският министър.", "date": "2018.04.03", "title": "Фрапиращо по-високи цени констатират новите проверки за двоен стандарт при храните"}
{"url": "https://news.bg/crime/mvr-preduprezhdava-za-shemi-za-telefonni-izmami.html", "text": "МВР предупреждава за нови и активирани познати схеми за телефонни измами. Обаждането се осъществява на общодостъпни телефонни номера, независимо от оператора на услугата. Най-често това са телефонни номера на физически или юридически лица, които евентуално предоставят преводачески или адвокатски услуги.При обаждането, телефонният измамник се представя за високопоставен служител или негов познат, който търси съдействие - най-често за превод или адвокатски услуги при разпит на задържан в полицията чужд гражданин. При изразена готовност за съдействие следва повторно обаждане с обяснение, че е необходимо спешно придвижване на съответната документация, поради което жертвата трябва да направи плащане през офиси на фирми за валутни разплащания и парични преводи.Най-често исканите суми са в евро, с обещанието да бъдат възстановени след приключване на поетия ангажимент. Потърпевшият разбира, че е измамен едва когато пристигне на посочения адрес и се окаже, че нужда от неговите услуги няма.Бъдете бдителни и при съмнение проверявайте получената информация, включително и в институциите, от чието име ви се обаждат за съдействие, призовават СДВР.", "date": "2018.04.03", "title": "МВР предупреждава за схеми за телефонни измами"}
{"url": "https://news.bg/entertainment/45-godini-ot-sazdavaneto-na-mobilniya-telefon.html", "text": "Точно преди 45 години е представен първият мобилен телефон в света - Motorola DynaTac 8300. Самото представяне приковава вниманието с необичайния си подход - вместо за събере журналисти в зала, инженерът Мартин Купър се разхожда в ръце в първия клетъчен телефон по улиците на Манхатън.Прототипът е дело именно на инженер Мартин Купър. \"Когато взех прототипа в ръцете си, наистина имах усещането, че пред мен стои бъдещето\", казва той.Без да знае дали устройството ще проработи, той решава да звънне на основния си конкурент по онова време - ръководителя на AT&T Джоел Енгълс. Мартин Купър разказва, че от отсрещната страна на слушалката, Джоел не продумал, след като чул: \"Джоел, обаждам се от клетъчен телефон, истински, безжичен клетъчен телефон.\"Именно това мълчание е потвърждението за огромния успех и за значимостта на това изобретение, с което Motorola променя света завинаги.Повече вижте във видеото:", "date": "2018.04.03", "title": "45 години от създаването на мобилния телефон"}
{"url": "https://news.bg/politics/istoriyata-tryabva-da-bade-prochetena-smyata-tsvetanov-za-dosietata-na-ds.html", "text": "Историята трябва да бъде прочетена. Това заяви председателят на вътрешната парламентарна комисия Цветан Цветанов по време на дискусия за разкриване на досиетата на ДС.Много бяха обещанията, малко беше изпълнено, припомни той. Дали някои досиета не са прочистени, пита Цветанов. Изпълни ли комисията по ДС задачите си, продължи с въпросите той. Председателят на вътрешната комисия припомни разделението в обществото по темата и идеята на левицата да се закрие комисията и да се създаде специален институт. Сега и Цветанов отвори вратата за трансформацията на комисията по досиетата по модела, който предлага левицата.Председателят на комисията по досиетата Евтим Костадинов припомни историята на поверената му комисия. 93 са щатните бройки на служителите, които нищят миналото на тоталитарните служби. За десет години 287 780 души са проверени за принадлежност към ДС. 15 192 са лицата с установена принадлежност, но са обявени 12 404. Останалите не са обявени, защото са починали. Комисията няма право да се произнася по морални казуси и не борави с морални понятия, обясни работата си Костадинов. Изследователите сами трябвало да си правят изводите. 1 503 982 са архивните дела в Комисията. Документите са 3,6 милиона, картите и картончетата са 2 595 421.Екатерина Бончева пък припомни митовете около разкриването на досиетата - имало е спор, че осветляване на досиетата ще застраши националната сигурност. 46 сборника е издала Комисията по досиета и това доказвало, че документите не са заличени.Другият мит е, че ДС е шесто управление, Шесто управление е само върхът на айсберга, изтъкна Бончева. Документите от това отделение обаче не е на разположение на комисията по досиетата.", "date": "2018.04.03", "title": "Историята трябва да бъде прочетена, смята Цветанов за досиетата на ДС"}
{"url": "https://news.bg/crime/dve-godini-uslovno-za-sauchastnik-v-telefonna-izmama-za-25-hil-lv.html", "text": "Софийски районен съд осъди Теменужка Попова за съучастие в извършена телефонна измама на стойност над 25 хил. лв. Присъдата е по внесен обвинителен акт на Софийска районна прокуратура. Теменужка Попова е осъдена, че между 11:50 на 20 юли 2017 г. до 10:28 часа на 21 юли 2017 г. умишлено улеснила извършването на престъпление. Тя е осъдена за това, че е помагала на неустановено към момента лице да измамят жена с 25 479.15 лева.Теменужка заблудила Г. А, заедно с мъж, които се представил за инспектор Лазаров от 07 РУ - СДВР, че същата съдейства на полицейските органи за залавянето на телефонни измамници чрез предаването на парични суми.Попова от своя страна взела пари, предмет на престъплението, и съдействала те да достигнат до извършителя на деянието.Съдът наложи на Попова наказание \"лишаване от свобода\" за срок от две години, изпълнението на което е отложено за срок от пет години.", "date": "2018.04.03", "title": "Две години условно за съучастник в телефонна измама за 25 хил. лв."}
{"url": "https://news.bg/world/za-parvi-pat-riyad-prizna-pravoto-na-izrael-da-pritezhava-zemya.html", "text": "Престолонаследникът и де факто лидерът на Саудитска Арабия обяви, че Израел има \"право\" на родна земя, информира АФП.Осведомителната агенция коментира, че това е значима промяна в позицията на монархията. Двете държави нямат официални дипломатически отношения, но през последните години задкулисно Рияд и Тел Авив подобряват контактите. Двете страни разглеждат Иран като най-голямата заплаха и САЩ им е най-големият съюзник. Също така те виждат заплаха от въоръжени ислямски екстремисти.Конфликтът между Израел и Палестина се е доказал отдавна като пречка към пълно възстановяване на отношенията, тъй като Рияд все още подкрепя стремежа на палестинците да получат независимост.Но сега принц Мохамед бин Салман заяви пред главния редактор на американското списание \"Атлантик\", че Израел също като палестинците има право на родна земя. На въпрос дали еврейският народ има право на държава най-малко на част от земята на прадедите си, принцът отговори: \"Вярвам, че всеки народ, навсякъде, има право да живее в мирна държава\".\"\", добави той по време на триседмична визита в САЩ.\"\", поясни Салман.От 2002 г. Саудитска Арабия е основен спонсор на Арабската инициатива за мир, която предвижда разрешаване на израелско-палестинския конфликт чрез решение за две държави.Но до този момент не е известно официален представител на саудитското правителство да е признавал, че Израел има \"право\" на земя., увери Салман.", "date": "2018.04.03", "title": "За първи път Рияд призна правото на Израел да притежава земя"}
{"url": "https://news.bg/regions/pochina-37-godishen-minyor-v-rudnik-krushev-dol.html", "text": "37-годишен миньор в рудник \"Крушев дол\", който е на \"Горубсо-Мадан\". Това съобщи изпълнителният директор на дружеството инж. Сергей Атанасов пред БНР.Фаталният инцидент е станал в края на работната смяна в понеделник вечерта. Той и негов колега зареждали забой с взривове. Двамата работници изнасяли оборудване. Колегата му се качил нагоре, но като се върнал долу, го намерил да лежи на земята. Не са открити данни за трудова злополука.Вероятната причина е инфаркт или инсулт. Мъжът е имал здравословни проблеми, но аутопсията ще покаже каква е истинската причина за смъртта.Миннодобивното предприятие ще съдейства на семейството за погребението.", "date": "2018.04.03", "title": "Почина 37-годишен миньор в рудник \"Крушев дол\""}
{"url": "https://news.bg/press/719-hil-balgari-nyamat-zdravni-osigurovki-gratskoto-agne-izyazhda-balgarskoto.html", "text": "719 хил. българи нямат здравни осигуровки719 хиляди са били българите без здравни осигуровки в края на 2017 г. Над половината от тях са неосигурени по причини, неизвестни за държавата, следват ги безработните, които нямат право на държавно осигуряване.Това става ясно от писмен отговор на финансовия министър Владислав Горанов до депутата от БСП Лало Кирилов.Гръцкото агне изяжда българскотоЗа първи път гръцки агнета ще ядем в България, вместо родните фермери да продават продукцията си в южната ни съседка. Причината за това е, че цените на агнешкото у нас са по-високи, отколкото в Гърция. Тази пролет агнетата се изкупуват от родните ферми на цена между 5.50 и 6 лв. за килограм живо тегло. А в Гърция цените на живо тегло са паднали до 2,20 евро на килограм.Токът за бита може да скочи с 16%Заради поискана висока цена от ТЕЦ \"Варна\" за доставки на електроенергия за регулирания пазар има риск цената на тока за бита да скочи с 16%. Това алармира председателят на Асоциацията на индустриалния капитал в България (АИКБ) Васил Велев на пресконференция след среща с ръководители на работодателските организации с омбудсмана Мая Манолова.Той цитира данни, че централата е подала ценово заявление за 191 лв./МВтч за 2 млн. мегаватчаса за следващия регулаторен период, започващ от 1 юли.Фермерите имат стимул да работят на светло Първо, искам да подчертая, че законът е изключително важен, той има своята основна цел да предотврати лошите практики и контрабандата в този сектор, за да се увеличат приходите в бюджета от акцизи и от ДДС. В проекта, който видяхме след неговото публикуване и преди разглеждане в комисиите на Народното събрание, се оказа, че земеделските производители са включени в регулации, които по-скоро кореспондират с тези за търговците на горива, но не и за земеделски производители, които са крайни потребители на горива.При 3 млрд. лв. приходи годишно хазартът плаща само 177 млн. лв. данъциЗа близо десет години приходите от хазартни игри в България са се удвоили и само за 2017 г. са стигнали над 3 млрд. лв. Тъй като данъчните облекчения са огромни, платените данъци за 2016 г. са само 177 млн. лв. Най-голяма печалба се регистрира от игрите с търкане на билетчета.ТЕЦ \"Варна\" може да струва 250 млн. лв. годишно на потребителитеБез ремонт и с технология с изключително ниска ефективност ТЕЦ \"Варна\" се опитва да се включи в енергийния микс на страната. В края на миналата седмица централата е внесла заявление за това в Комисията за енергийно и водно регулиране. Поискана е преференциална цена от 191 лв. за мегаватчас при средна за пазара сега от около 70 лева. Това съобщи председателят на Асоциацията на индустриалния капитал в България Васил Велев. Информацията бе потвърдена за \"Капитал\" и от регулатора, и от новия собственик на ТЕЦ \"Варна\" - бившия транспортен министър Данаил Папазов. Според Папазов обаче поисканата цена не е цитирана точно, но той не пожела да каже каква е, а посочи само, че е много по-добра от тази на ВЕИ. А за връзката си с Делян Пеевски заяви, че го познава, но не работи за него или с него.", "date": "2018.04.03", "title": "719 хил. българи нямат здравни осигуровки, Гръцкото агне изяжда българското"}
{"url": "https://news.bg/world/izrael-dade-zaden-za-bezhantsite.html", "text": "Израел замразява подписаното преди часове споразумение с ООН за преселване на бежанци, предаде Ройтерс.Агенцията се позовава на постинг във Фейсбук на премиера Бенямин Нетаняху.Реших да отменя прилагането на това споразумение и да преосмислим условията, разкри премиерът на Израел.Неговото решение идва часове, след твърдата позиция на Германия и Италия срещу приемането на нови бежанци.Спогодбата на Израел с ООН се предвижда 16 250 африкански мигранти да бъдат прехвърлени в западни страни, а на други да бъде разрешено да останат в Израел.", "date": "2018.04.03", "title": "Израел даде заден за бежанците"}
{"url": "https://news.bg/world/gugal-pochete-dzhon-harisan.html", "text": "325 години от раждането на Джон Харисън, отбеляза \"Гугъл\". Часовникар по образование, той прави възможно Англия да се утвърди като водеща морска сила.Изобретяването на моряшкия хронометър от английския часовникар Джон Харисън през 1761 г. е събитие от първостепенно значение. Мореплавателите най-после разполагат със средство за точно измерване на географската дължина. Точното изчисление на дължината, което дава нейното положение на изток и на запад от един главен меридиан, наистина е съдбоносен проблем от самото начало на великите открития.Тогава този проблем е бил толкова непосилен, че британският парламент предлага награда от 20 000 паунда (днес тази сума може да се сравни с 2 870 000 паунда) за този, който ще бъде в състояние да го реши.През 2002 г. обществено проучване поставя Джон Харисън на 39-то място в списъка на 100 на най-великите британци.Това не е случайно самият изобретател на четири пъти усъвършенства уреда си, за да го направи удобен за използване от моряците. Така се стига до 1772 г. На сцената се появил британският изследовател капитан Джеймс Кук. По време на второто си историческо пътешествие Кук използвал копие на хронометъра на Харисън, за което по-късно съобщил, че е надминало всички очаквания.", "date": "2018.04.03", "title": "\"Гугъл\" почете Джон Харисън"}
{"url": "https://news.bg/world/stachki-paralizirat-transporta-vav-frantsiya.html", "text": "Ден след Великден Франция ще бъде обхваната от най-голямата стачка в обществения транспорт, съобщават местни медии.В. \"Фигаро\" дори пише за \"черен вторник\". Работещите в сферата железопътния транспорт във Франция започват тримесечни стачни действия срещу трудовата реформа на президента Еманюел Макрон.Служителите от авикомпания \"Ер Франс\" също ще стачкуват с искане за увеличение на заплатите.Президентът Еманюел Макрон иска чрез реформата в държавните железници да ги направи конкурентни. Предишни правителства отстъпваха по този въпрос и в момента жп транспортът е с 30% по - скъп.Анализатори отбелязват, че Макрон рискува много. Ще се движат един на осем високоскоростни влакове и един на пет регионални влакове. Влаковете към Испания, Италия и Швейцария няма да се движат. Почти нормално ще бъде движението на влаковете Талис към Белгия. От влаковете Евростар ще се движат три на всеки четири.Стачката в железниците ще носи дневно щети от близо €20 млн.", "date": "2018.04.03", "title": "Стачки парализират транспорта във Франция"}
{"url": "https://news.bg/world/silen-trus-lyulya-salvador.html", "text": "Силно земетресение с магнитуд 5,9 по Рихтер разлюля Салвадор, съобщи АП.Трусът накара много хора да избягат на улиците.Властите съобщиха, че няма данни за ранени или разрушения.Земетресението е било усетено в по-голямата част на страната.", "date": "2018.04.03", "title": "Силен трус люля Салвадор"}
{"url": "https://news.bg/world/koy-plati-eur30-mlrd-za-2-7-mln-pensioneri-v-gartsiya.html", "text": "Близо €30 млрд. на година плащат работещите в Гърция за 2,7 млн. пенсионери в страната.Пенсионната система в Гърция е основната причина за банкрута на страната. Това обяви професорът от университета в Пирея Милтиадис Нектариос.Той посочи, че от близо 2,7 млн. пенсионери 700 000 от тях са под 65 години. Той посочи, че работещите в Гърция са с най-голям принос за пенсионната система за страната, а в същото време нямат никаква гаранция за достойни пенсии.Основната слабост на пенсионната система е, че тя е разпределителна, смята Милтиадис Нектариос.", "date": "2018.04.03", "title": "Кой плати €30 млрд. за 2,7 млн. пенсионери в Гърция?"}
{"url": "https://news.bg/world/drakon-leti-kam-mks.html", "text": "Космическият товарен кораб \"Дракон\" на американската компания \"Спейс Екс\" достигна орбита, съобщи Ройтерс.Той беше изстрелян с ракета носител \"Фалкон 9\" от Кейп Канаверал, Флорида.Корабът е натоварен с 2600 кг товар, се очаква да достигне Международната космическа станция в сряда. \"Дракон\" ще остане скачен около месец, преди да се върне на Земята.Това е 14-ия товарен полет, при който се използва капсула \"Дракон\", построена от частната компания \"Спейс Екс\".", "date": "2018.04.03", "title": "\"Дракон\" лети към МКС"}
{"url": "https://news.bg/world/nad-usd500-000-sabra-bivsh-shef-ot-fbr.html", "text": "Над половин милион долара дарения събра бившият заместник-директор на ФБР Андрю Маккейб. Той беше уволнен миналия месец заради силни критики срещу президента Доналд Тръмп, припомня АП.Самият Маккейб смята да съди бюрото и да получи обезщетение. Той беше уволнен от главния прокурор Джеф Сешън само два дни преди да стане на 50 години, което му гарантираше пълна пенсия.", "date": "2018.04.03", "title": "Над $500 000 събра бивш шеф от ФБР"}
{"url": "https://news.bg/world/pochina-parviyat-shpionin-na-studenata-voyna.html", "text": "Почина първият шпионин на Студената война. Ървинг Айзъксън е издъхнал на 102 години в хоспис в град Оберн, щата Мейн, на 28 март, съобщава в. \"Вашингтон пост\".По време на Втората световна война Ървинг Айзъксън сътрудничи на Управлението за стратегическите служби, което е предшественикът на ЦРУ.След войната продължава да работи за разузнаването в Източна Европа. Той шпионира СССР.През 2001 г. Ървинг Айзъксън пише мемоари със заглавие \"Мемоари на шпионина-любител: История на първия шпионин през Студената война с руснаците\".", "date": "2018.04.03", "title": "Почина първият шпионин на Студената война"}
{"url": "https://news.bg/world/terminatora-blagodari-na-lekarite-i-sestrite.html", "text": "Известният актьор Арнолд Шварценегер благодари на лекарите и сестрите за операцията.Това става ясно от негов туит.С култовата реплика \"Аз се върнах\" Арнолд Шварценегер се събудил след операцията на сърцето си.Това се е наложило, заради настъпили усложнения на операционната маса. Миналата седмица Терминатора постъпил в болница за рутинна смяна на сърдечна клапа. Усложнения са принудили лекарския екип \"да отворят гръдния му кош\", за да оперират сърцето му.Лекари посочват, че състоянието на Шварценегер е стабилно. Това е втората му сърдечна операция след тази от 1997 г.", "date": "2018.04.03", "title": "Терминатора благодари на лекарите и сестрите"}
{"url": "https://news.bg/bulgaria/veliki-vtornik-e-1.html", "text": "Велики вторник е ден за поучения и последни нравствени наставления: Иисус ни дава пример как да благотворим - не да даваме от излишъка си за тази цел, а като бедната вдовица да отделим от последните си материални средства. Този ден Църквата избира за поука - Притчата за десетте девици, която Христос разказал на вярващи, за да им покаже, че трябва винаги да са готови да срещнат Небесния Жених с целомъдрие, милостиня и готовност да вършим и други добри дела, чийто символ е елеят, който си приготвили мъдрите девици.В нощта срещу Велики вторник Господ Иисус Христос бил във Витания и сутринта дошъл в Йерусалимския храм, където поучавал народа. Първосвещениците и старейшините, като слушали Неговите притчи, разбирали, че Той говори за тях, искали да го заловят, но и се бояли да Го нападнат открито, защото хората Го почитали като Пророк.", "date": "2018.04.03", "title": "Велики вторник е"}
{"url": "https://news.bg/world/indoneziya-mozhe-da-blokira-feysbuk.html", "text": "Индонезия може да блокира \"Фейсбук\". Социалната мрежа трябва да престане да публикува фалшиви новини в навечерието на насрочените в страната местни избори, съобщава АП.\"Фейсбук\" има близо 90 млн. потребители в Индонезия.Насрочените за юни месец местни избори са тест за настроението на избирателите за предстоящите догодина избори за държавен глава.", "date": "2018.04.03", "title": "Индонезия може да блокира \"Фейсбук\""}
{"url": "https://news.bg/weather/toplo-i-slanchevo.html", "text": "Днес ще е слънчево, след обяд над западните райони с висока облачност. Ще се появи слаб вятър от юг-югоизток, с който температурите ще се повишават и максималните ще са между 15° и 20°.Това съобщават от НИМХ към БАН.Над планините ще бъде предимно слънчево, след обяд над масивите в Западна България ще се появи висока облачност. Ще духа умерен, преди обяд по високите части до силен северозападен вятър, който по-късно през деня ще се ориентира от югозапад. Максималната температура на 1200 метра ще е около 11°, на 2000 метра - около 3°.По Черноморието ще е предимно слънчево. В сутрешните часове ще духа до умерен северозападен вятър, който по-късно през деня ще се ориентира от юг-югоизток и ще отслабне. Максималните температури ще са 10°-14°. Температурата на морската вода е 7-8°. Вълнението на морето ще бъде 1-2 бала.", "date": "2018.04.03", "title": "Топло и слънчево"}
{"url": "https://news.bg/crime/vtori-sluchay-na-neprovereni-patnitsi-na-letishte-sofiya.html", "text": "Втори сигнал на пътници, които са влезли в България през Летище \"София\" без да бъдат проверени, съобщи \"Нова телевизия\". Медията се позовава на съобщение на Георг Тупарев във \"Фейсбук\".Той разказва, че на 27 март пристигнал с полет от Амстердам. На пунктовете за проверка нямало нито един граничен полицай и затова десетина души влезли в България свободно. Той самият бил проверен, защото граничарите се появили бързо.Като причина за забавянето те обяснили грешна информация за кацането на самолета.\"Досега ми докладваха, че всичко това не е съвсем вярно. Всичко това, което ми написаха и на мен. Аз имам информация от социалните мрежи. Нямало ги там, дошли накрая, пък на таблото пишело, че самолетът още не е кацнал. Всичко това го проверяваме, това мога да ви отговоря в момента. Хората се притесняват винаги, нещата им се виждат едни, а те се оказват други, но го проверяваме сигнала\", коментира вътрешният министър Валентин Радев.От \"Гранична полиция отрекоха категорично, че има втори случай на непроверени пътници на летище \"София\".Припомняме, това е втори сигнал за пътници, влезли свободно у нас.  Тогава в България свободно влязоха над 40 пътници от полети от Франция. Случаят бързо се разгласи и започна да се тълкува като заплаха за националната сигурност.Премиерът . След проверка Валентин Радев заяви, че ще бъдат , отговорни за пропуска.Случаят стана причина от БСП да поискат оставката на вътрешния министър.", "date": "2018.04.03", "title": "Втори случай на непроверени пътници на Летище \"София\""}
{"url": "https://news.bg/society/pochinalata-uchenichka-pripadnala-chas-predi-signala-do-112.html", "text": "17-годишното момиче, което почина в двора на столично училище вчера вечер, е колабирало около един час преди подаването на сигнала до 112. Това заяви пред Нова говорителят на \"Спешна помощ\" Катя Сунгарска.Сунгарска заяви, че след като приятелите на момичето подали сигнал, линейката не се е забавила, а пристигнала бързо. По думите ѝ сигналът за инцидента е подаден в 20.09 часа. Лекарският екип бил на мястото в 20.20 часа. За съжаление, медиците отишли и само констатирали смъртта на момичето, допълни Сунгарска.Стана ясно и че час след инцидента на мястото отново била извикана линейка за майката на момичето, която получила нервен срив. При пристигането на екипа на бърза помощ обаче, семейството не допуснало лекарите до жената. Вместо това те започнали да удрят и ритат линейката. Медиците дори не успели да слязат от линейката, заяви Сунгарска.Припомняме, 17-годишно момиче почина внезапно вчера вечер в София, 2 април. Инцидентът станал около 19 часа в двора на столичното 96-то училище \"Лев Толстой\" в ж.к. \"Люлин\".", "date": "2018.04.03", "title": "Починалата ученичка припаднала час преди сигнала до 112"}
{"url": "https://news.bg/society/blagoevgradchani-iskat-promyana-na-traseto-na-am-struma.html", "text": "Жители на Благоевград настояват за промяна на трасето на АМ \"Струма\", съобщи bTV.В областния град се събираха подписи с настояване за промяна на трасето на магистралата. Причината - по сегашното трасе са открити ценни археологически находки. Според местните в разкопките в района са установили, че под магистралата има основи на къщи и църква от IV век.В подписката са се включили над 700 души.Случаят коментира Ивета Колева от Агенция \"Пътна инфраструктура\". Според нея находките, които се намерят по трасето, ще бъдат съхранени и експонирани, въпреки че това ще оскъпи проекта за изграждане на магистрала.Археологът Здравко Димитров е на друго мнение. Според него действията на АПИ няма да са достатъчни, тъй като не винаги средствата, които се отпускат, са достатъчно за доброто експониране на находките. По думите му такава била съдбата на намерените .Инициативният комитет от Благоевград вече е изпратил подписката до президента, Народното събрание и други институции.", "date": "2018.04.03", "title": "Благоевградчани искат промяна на трасето на АМ \"Струма\""}
{"url": "https://news.bg/society/139-godini-ot-obyavyavaneto-na-sofiya-za-stolitsa-na-balgariya.html", "text": "Днес се навършват 139 години от обявяването на София за столица на България.София е обявена единодушно за политически и административен център на страната на 3 април 1879 г. от Учредителното народно събрание, по предложение на проф. Марин Дринов.Решението е мотивирано с факта, че София е отдалечена от турската граница и е средищно разположена в българските земи според тогавашното разбиране.При обявяването си за столица градът е с население от 11 694 жители, има 3 306 къщи, 2 училища, 10 хана, 120 дюкяна.Сега София е 15-ят по големина град в Европейския съюз, с население над 1 милион и 300 хиляди души, което е близо 20% от населението на България.София носи името на късноантичната катедрала на града \"Света София\", наричана още \"Светата Премъдрост Божия\".По случай празника Дирекция \"Култура\" към Столична община организира поредица от изложби и концерти с вход свободен.От 12 часа под купола на Ларгото ще се състои концерт на Софийския духов оркестър с произведения на български композитори, съобщи БНР.", "date": "2018.04.03", "title": "139 години от обявяването на София за столица на България"}
{"url": "https://news.bg/society/darvetata-v-stolichniya-zapaden-park-namalyavat-postoyanno.html", "text": "Гората във втория по големина столичен парк \"Западен парк\" намалява постоянно. Това заяви пред bTV Лидия Методиева, която сигнализира за поредна незаконна сеч в парка.\"Постоянно се ужасявам от това, което виждам - гората намалява. Чух, че обикаляли полицаи в парка, но аз самата съм виждала ромите да идват с каруци, коне и дори на рамене да влачат дървата. А ако извадя телефон да снимам веднага тръгват към мен със заплахи\", обяснява притеснената гражданка.Постоянната незаконна сеч на дървета в парка става повод жителите на кварталите наоколо да организират протест. Според хората действията на органите за превенция на незаконната сеч са без резултат - налагат се глоби, но никой не ги плаща.Столичани се оплакват и от това, че от известно време насам в парка се наблюдава и нерегламентирано изхвърляне на боклук.Зам.-кметът на район \"Красна поляна\" Николай Вушовски коментира проблема. Той се ангажира в парка да патрулира конната полиция, която обикаля парка и следи за спазването на реда. \"Зачестиха действията ни с полицията - . Възможно е да има горски охранители и се надявам скоро до 2-3 месеца от СДВР да започне да идва конна полиция и да охранява\", допълни той.Според живеещите в района обаче това не е достатъчно. Те не вярват мерките на кмета да дадат резултат, поради което излизат на протест. Протестът ще бъде на 10 април, вторник. Столичаните се събират на последната спирка на трамвай 10 в 18 часа.Исканията на недоволстващите са ясни - в лесопарковата част на \"Западен парк\" да има конна полиция и да се възстанови горското стопанство. Протестиращите ще настояват и да се изгради бетонна ограда около парка и той да се районира, така че сигналите на съвестните граждани да дават ефективни резултати.", "date": "2018.04.03", "title": "Дърветата в столичния \"Западен парк\" намаляват постоянно"}
{"url": "https://news.bg/world/rusiya-i-siriya-s-ultimatum-kam-buntovnitsite.html", "text": "Въоръжените сили на Русия и Сирия предупредиха бунтовниците в обсаден район североизточно от Дамаск, че трябва да приемат правилата на държавата или да напуснат.Това съобщи говорител на бунтовническа група, цитиран от \"Ройтерс\".Говорителят Саид Саиф от Martyr Ahmad Abdo поясни, че ултиматумът към бунтовниците в Източен Каламун е отправен по време на среща с руски полковник и офицер от военновъздушното разузнаване на Сирия.Районът се намира на около 40 километра от Дамаск и е отделно от Източна Гута, която е до столицата и където подкрепяните от Москва сирийски сили се справиха със съпротивата на бунтовниците.\"\", поясни Саиф в отделен коментар за телевизия al-Hadath.Сирийското правителство се опитва да пречупи последната бунтовническа съпротива край Дамаск.Източен Каламун е бунтовнически анклав, който включва няколко града и пустинна територия.Саиф поясни, че е отправено предложение, според което бунтовниците ще се изтеглят от градовете към планините и цивилните ще останат. Чака се отговорът на Русия. По думите му целта е да се предотврати \"принудително разселване\" на хора.", "date": "2018.04.03", "title": "Русия и Сирия с ултиматум към бунтовниците"}
{"url": "https://news.bg/crime/prokuraturata-razsledva-zhestoko-ubiystvo-v-s-kosovo.html", "text": "Окръжна прокуратура - Кюстендил наблюдава досъдебно производство за умишлено убийство, извършено на 31 март 2018 г. в село Косово, община Трекляно. Като обвиняем е привлечен 63-годишният Н. Нйденов. Пострадалата е съпругата му, като двамата са били в лоши отношения от дълги години.Прокуратурата информира, че до момента по делото са събрани многобройни убедителни доказателства за авторството на престъплението. Убийството е извършено с особена жестокост.Сред доказателствата са протоколи за обиск, претърсване и изземване, експертни справки, показания на свидетели, обяснения на обвиняемия.За такова престъпление законът предвижда наказание \"лишаване от свобода\" за срок от 15 до 20 години, доживотен затвор или доживотен затвор без замяна.С постановление на прокурор в Окръжна прокуратура - Кюстендил Найденов е бил задържан за срок до 72 часа.Предстои съдът да разгледа искането на държавното обвинение за вземане на мярка за неотклонение \"задържане под стража\" спрямо обвиняемия.", "date": "2018.04.03", "title": "Прокуратурата разследва жестоко убийство в с. Косово"}
{"url": "https://news.bg/crime/mvr-otricha-za-vtori-sluchay-na-neprovereni-patnitsi-na-letishte-sofiya.html", "text": "От \"Гранична полиция\" отричат информацията за нов случай, при който на летище София са били пуснати пътници без проверка, съобщиха за News.bg от \"Гранична полиция\". Тогава 103 пътника са проверени за 15 минути от 5 гранични полицая.При въпросния полет на 27 март, описан от пътник във Фейсбук, за който имаше твърдение, че пътниците не са проверени, самолетът е закъснял при идването от Амстердам.Припомняме, този случай бе описан в социалната мрежа от Георг Тупарев. На пунктовете за проверка нямало нито един граничен полицай и затова десетина души влезли в България свободно. Той самият бил проверен, защото граничарите се появили бързо. Като причина за забавянето те обяснили грешна информация за кацането на самолета.От Гранична полиция обясниха, че са прегледали записите от камерите и са уверени, че няма втори инцидент пътници да влязат в страната ни без проверка. \"В 14:31 часа влиза първият пътник в салона. Тогава в салон \"Пристигане\" има 4 работни места. Минута по-късно се включва още един граничен служител, който проверява пътниците. В 14:46 часа приключва гранична проверка\", заявиха от Гранична полиция.Този, който се описва във Фейсбук категорично не е верен. Не са верни твърденията за пропускане на пътниците без проверка, заявиха от ГП.Не е приключила проверката на първия случай, при който бяха пропуснати пътници без проверка да влязат в страната ни, увериха от Гранична полиция. Тогава в България свободно влязоха над 40 пътници от полети от Франция.Случаят бързо се разгласи и започна да се тълкува като заплаха за националната сигурност.Премиерът . След проверка Валентин Радев заяви, че ще бъдат , отговорни за пропуска.Случаят стана причина от БСП да поискат оставката на вътрешния министър.", "date": "2018.04.03", "title": "МВР отрича за втори случай на непроверени пътници на Летище \"София\""}
{"url": "https://news.bg/crime/zhena-napadna-politsai-v-nova-zagora-a-saprugat-y-se-opita-da-gi-pregazi.html", "text": "Двама съпрузи, нападнали полицаи, са задържани в ареста на РУ-Нова Загора. Жената се нахвърлила на униформените, а мъжът й се опитал да ги прегази.Вчера около 15 и 50 часа, на улица \"Цар Освободител\", автопатрул спира лек автомобил \"Мерцедес Е 320\", управляван от 34-годишния Г.С. от Раднево. Униформените установили, че шофьора е с отнета книжка и кара колата в срока на принудителната административна мярка.Полицаите започнали да свалят регистрационните номера на колата, когато 37-годишната К.Г., излязла от автомобила, започнала да сипе обиди срещу тях и да ги дърпа, което наложило задържането й.В същото време, възползвайки се от ситуацията, Г.С. се качил в колата и я насочил към униформените, застрашавайки както тях, така и останалите участници в движението. Мъжът успял да се укрие в квартал \"Шести\", където малко по-късно е засечен и задържан.По случая е образувано бързо производство, работата по документирането му продължава под наблюдението на прокуратурата.", "date": "2018.04.03", "title": "Жена нападна полицаи в Нова Загора, а съпругът й се опита да ги прегази"}
