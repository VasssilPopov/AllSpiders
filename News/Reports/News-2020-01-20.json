{"url": "https://news.bg/int-politics/kompanii-na-gotvacha-na-putin-eksploatirat-gazovi-i-petrolni-nahodishta-v-siriya.html", "text": "Две руски компании, свързани с \"готвача на Путин\" , ще разработват три блока от находища на газ и петрол в Сирия, съобщи \"Новая газета\". Става дума за компаниите \"Велада\" и \"Меркурий\",Компании на Пригожин осигуряват храната в Кремъл. Освен това той ръководи дейността на руски военни компании, сред които е придобилата известност с действията си в Сирия и в Африка частна армия \"Вагнер\".През декември 2019 г. парламентът на Сирия прие закони, уреждащи договорите с руските фирми. Общата площ на находищата е близо 12 хиляди квадратни километра, а запасите от газ в тях, според оценки на сирийските власти, са около три четвърти трилион кубични метра.Фирмата \"Велада\" е основана през 2015 г. от Екатерина Трофимова, служителка в свързаната с Пригожин компания \"Конкорд мениджмънт и консълтинг\". През 2018 г. Трофимова напусна и замина за САЩ. Тя коментира пред \"Новая газета\", че имала само номинална роля във \"Велада\" и че фирмата е била записана на нейно име по молба на счетоводния отдел на \"Конкорд\". След нейното оттегляне постът й е поет от студентката Даря Барановская, която отказва да отговори на въпросите на вестника.Компанията \"Меркурий\", според изданието, е осигурявала храната на руските военни в Далечния изток през периода 2015-2018 г. След това се е заела с проучване на находища в Сирия.За връзката на \"Меркурий\" с Пригожин още през февруари 2019 г. съобщи изданието \"Настоящее время\". Сирийските власти признават, че работят с тази фирма от 2017 г.\"Новая газета\" пише още, че през 2016 г. компанията \"Евро Полис\", свързана, се е споразумяла с властите в Сирия, че ще изтласка \"джихадистите\" от газовите находища, срещу което ще получи една четвърт от добива им. Според информацията, с която разполага изданието, сирийското правителство е ратифицирало това споразумение през месец в май 2017 г. Находищата се намират на левия бряг на река Ефрат в райони, които сега са под контрола на официален Дамаск и руските му съюзници.Вестникът допълва, че структури на Евгений Пригожин получават ежемесечно в Сирия ресурси на стойност около 20 милиона долара. Според изданието, посочените две фирми са само част от неговите компании, участващи в разпределението на сирийските ресурси.От пресслужбата на \"Конкорд\" отричат, че \"Велада\" и \"Меркурий\" са свързани с Пригожин.", "date": "2020.01.20", "title": "Компании на „готвача на Путин“ експлоатират газови и петролни находища в Сирия"}
{"url": "https://news.bg/world/protest-sreshtu-mrasniya-vazduh-v-saraevo.html", "text": "Десетки хора се събраха на протест в Сараево заради високите нива на замърсяване на въздуха в босненската столица през последните седмици, информира АП.Някои от участниците носиха маски по време на демонстрацията пред сградата на правителството.Организаторите обявиха, че искат да насърчат хората да предприемат действия и да привлекат обществено внимание за разрешаване на дългогодишния проблем в града.През последните седмици нивата на замърсяване на въздуха превишиха установените от ЕС безопасни норми с няколко пъти.Миналата седмица местните власти въведоха извънредни мерки. Те призоваха жителите да не използват въглища и дърва за отопление, а също така забраниха и дизеловите коли.Представители на правителството заявиха пред протестиращите, че ситуацията не може да се промени за няколко месеца, тъй като ще е необходимо повече време. Освен това гражданите трябва да вземат участие.Експерти коментират, че замърсяването на въздуха на Балканите е голямо заради централите на въглища, старите автомобили и други фактори. През последната седмица гъста мъгла засили проблема.В доклад на ООН от миналата година се казва, че хората на Западните Балкани губят 1,3 г. от живота си заради замърсяването на въздуха.", "date": "2020.01.20", "title": "Протест срещу мръсния въздух в Сараево"}
{"url": "https://news.bg/world/gratskata-politsiya-izdirva-chetirima-za-ubiystvo-na-dvama-chernogortsi.html", "text": "Полицията в Гърция издирва четирима маскирани нападатели, които са нахлули в известен ресторант в неделя и са застреляли двама мъже от Черна гора. Една жена е хоспитализирана, информира АП.Полицията вярва, че случаят е свързан с уреждане на сметки между балкански престъпни организации.Мъжете са вечеряли със съпругите и двете си деца, и двете са на 10 г., когато нападателите нахлули в таверната в крайбрежен район южно от Атина и открили огън към 18,30 часа. Едната съпруга била ранена в крака, вероятно при рикошет. Полицията обяви, че на място са открити 24 гилзи.По време на атаката в ресторанта не е било пълно.Черна гора е издала международни заповеди за арест на двамата мъже за участие в престъпна организация. Не е ясно откога са в Гърция.", "date": "2020.01.20", "title": "Гръцката полиция издирва четирима за убийство на двама черногорци"}
{"url": "https://news.bg/world/kitayskiyat-koronavirus-se-predava-ot-chovek-na-chovek.html", "text": "Топ китайски експерт по инфекциозни заболявания потвърди, че коронавирусът, който се разпространява в Китай и други три азиатски държави, се предава от човек на човек, съобщава държавната телевизия CCTV, цитирана от АФП.Джун Наншан, известен учен от Националната комисия по здравеопазване на Китай, който е помогнал за установяване на Тежкия остър респираторен синдром (ТОРС) през 2003 г. потвърди, че коронавирусът се предава от човек на човек.По-рано президентът на Китай Си Дзинпин заяви, че новият вирус, който уби трима души и засегна повече от 200 в азиатската държава, трябва \"решително да бъде поставен под контрол\".Вирусът може да предизвика епидемия по време на миграцията тази седмица, свързана с Лунната нова година.Китайските власти съобщиха за 139 нови случая на вирусния щам. Вирусът е засечен през миналия месец в централния китайски град Ухан.Трима души са починали и има най-малко три случая в чужбина: два в Тайланд и един в Япония. Днес медия в Южна Корея съобщи, че жена, пътувала до Китай, е прихванала вируса.Има случаи в Пекин, Гуандун и Джъдзян, обявиха китайските власти дни преди Лунната нова година, когато повече от 400 милиона китайци се очаква да пътуват в страната и чужбина.Коронавирусът се предава от животни на човек и заразата в Уахан се свързва със затворен рибен пазар.През 2002-2003 г. ТОРС отне живота на близо 650 души в Китай и Хонконг.", "date": "2020.01.20", "title": "Китайският коронавирус се предава от човек на човек"}
{"url": "https://news.bg/bulgaria/ivan-geshev-izbra-zamestnitsite-si.html", "text": "Главният прокурор Иван Гешев предложи до ВСС своите заместници. Той предложи Красимира Алексиева Филипова - прокурор във Върховна касационна прокуратура на длъжност \"заместник на главния прокурор\" във Върховна касационна прокуратура.Пламена Цветанова Апостолова - член на Висшия съдебен съвет, на длъжност \"заместник на главния прокурор\" при Върховна касационна прокуратура и Десислава Георгиева Пиронева - прокурор в Софийска градска прокуратура на длъжност \"заместник на главния прокурор\" във Върховна административна прокуратура.,  след като Сотир Цацаров предсрочно освободи поста, избран за нов шеф на Антикорупционната комисия.  обяви сформирането на екип. Миналата седмица от прокуратурата обявиха и за говорител на главния прокурор Сийка Милева. От прокуратурата дават биография на предложените.Г-жа Красимира Алексиева Филипова е завършила Юридическия факултет на СУ \"Св. Климент Охридски\" през 1999 г. и е правоспособен юрист от 10.03.2000 г. Притежава богат професионален и административен опит, придобит в продължение на повече от 20 години юридически стаж не само в органите на Съдебната власт.Заемала е последователно следните длъжности:С решение на Висшия съдебен съвет по протокол № 7/07.03.2018 г. прокурор Красимира Филипова е повишена в ранг \"прокурор във ВКП и ВАП\".С последната атестация, приета с решение на ВСС по протокол № 46 от 16.10.2014 г., ѝ е определена положителна комплексна оценка \"много добра\".Със заповеди на главния прокурор от 19.09.2017 г. и 03.12.2019 г. е поощрявана за отлично изпълнение на служебните задължения и доказана висока квалификация с предметни награди и \"служебна благодарност\". Притежава значителен професионален опит като прокурор, преминал последователно през всички нива в структурите на Прокуратурата.Към момента г-жа Красимира Алексиева Филипова е прокурор в отдел \"Съдебен\" на Върховна касационна прокуратура. Тя има значителен административен опит, придобит като заместник районен прокурор на РП- Костинброд, заместник на административния ръководител - окръжен прокурор на ОП-София, заместник на административния ръководител - апелативен прокурор на АП София и заместник на министъра на правосъдието в период на активни организационни и законодателни промени, свързани с дейността на Прокуратурата и Висши съдебен съвет.Г-жа Десислава Пиронева е завършила Юридическия факултет на Югозападния университет \"Неофит Рилски\" през 2003 г. и е правоспособен юрист от 14.10.2003 г.Заемала е следните длъжности в различните нива на Прокуратурата на Република България:С решение на Висшия съдебен съвет по протокол № 35/30.09.2010 г. прокурор Пиронева придобива статут на несменяемост, а с решение по т. 29, протокол № 56/12.11.2015 г. е повишена в ранг \"прокурор във ВКП и ВАП\".С последната атестация от проведено периодично атестиране, приета с решение на Прокурорската колегия на Висшия съдебен съвет по протокол № 24 от 25.07.2019 г. на прокурор Пиронева е определена положителна комплексна оценка \"много добра\".За отлично изпълнение на служебните си задължения и доказана висока професионална квалификация, прокурор Десислава Пиронева е награждавана и от главния прокурор.Тя има изключително добро познаване на правото на Европейския съюз и международното право - успешно е преминала процедурата за подбор на кандидати за длъжността \"Европейски прокурор\" на Република България и пред Комитета по подбор, създаден в съответствие с чл. 14, § 3 от Регламент (EС) 2017/1939 за установяване на засилено сътрудничество за създаване на Европейска прокуратура.Кандидатурата на прокурор Пиронева е оценена високо, като от Комитета по подбора е полученото официално уведомление за решението, че е класирана на първо място.Г-жа Пламена Цветанова Апостолова е завършила Юридическия факултет на СУ \"Св. Климент Охридски\" и е правоспособен юрист от 29.11.1994 г. Към момента г-жа Цветанова е член на Висшия съдебен съвет и като такъв притежава значителен административен опит.С решение на Висшия съдебен съвет по Протокол № 20 от 22.06.2005 г. е предсрочно повишена в ранг \"Ръководител на отдел в Национална следствена служба\". На 10.07.2008 г. с решение на Висшия съдебен съвет ѝ е определил положителна комплексна оценка \"добра\".Заемала е последователно следните длъжности:За отлично изпълнение на служебните си задължения и доказана висока професионална квалификация тя е поощрявана със \"Служебна благодарност\" с Решение на ВСС от 08.06.2005 г. и със заповед на главния прокурор от 20.09.2016 г.", "date": "2020.01.20", "title": "Иван Гешев избра заместниците си"}
{"url": "https://news.bg/health/kmetat-na-burgas-speshno-reshava-s-nzok-krizata-s-hematologiyata-v-grada.html", "text": "Кметът на Бургас Димитър Николов спешно разговоря с управителя на НЗОК д-р Дечо Дечев за кризисната ситуация с липсата на специалист-хематолог в УМБАЛ-Бургас.Договарят незабавно назначаване на такъв специалист на допълнителен трудов договор в лечебното заведение, което е единственото на територията на Югоизточна България, осъществяващо специализирано лечение на пациентите с хематологични диагнози.Към настоящия момент има проблем с обслужването на болните с хематологични заболявания, след внезапната кончина в края на 2019-та година на единствения специалист-хематолог в болницата.За да се проведе адекватно лечение на пациентите с хематологични заболявания в УМБАЛ-Бургас, е необходимо назначаването на специалист-хематолог и сключване на договор с НЗОК за дейност по съответните клинични пътеки.Община Бургас има възможност да осигури общинско жилище, в случай че се привлече лекар от друг град, както и да финансира специализации на медици, които да осъществяват тази дейност в Бургас.Детайлите за разрешаване на проблема ще се обсъдят на съвместна среща между Николов и Дечев в София.", "date": "2020.01.20", "title": "Кметът на Бургас спешно решава с НЗОК кризата с хематологията в града"}
{"url": "https://news.bg/comments/poredniyat-spektakal-vot-na-nedoverie.html", "text": "Ще мине ли поредният вот на недоверие към правителството? Не, не това е правилният въпрос. Правилният въпрос е има ли основание да бъде искан. А още по-правилният е: какво ще стане, ако мине?Очевидно вотът няма да мине, поне според мнението на онези наблюдатели и специалисти, които се интересуват от неправилния въпрос. Те броят гласове и изчисляват интереса на всяка група и на всяка политическа сила. Защо ДПС ще подкрепи вота? Ами, защото те са си такива, въртят се. Вирнали дълъг нос в небесата, душат откъде ще задуха правилният вятър, за да се подложат овреме на благодатния му повей. Поне се видя доколко са в коалиция с ГЕРБ, както се случва да ги обвиняват. Те всекиго са предали, но никой не им се сърди и всеки отново е готов да се подмаже за подкрепата им, защото са незаобиколим фактор. А са незаобиколим фактор, защото демокрацията в крайна сметка е безпринципна аритметика. Властта отдавна е престанала да бъде средство за постигане на цели и се е превърнала сама по себе си в цел. При това положение всеки може да бъде с всекиго по всяко време.ВМРО и НФСБ няма да подкрепят вота, защото означава да се самосвалят от власт.\"Воля\" и \"Атака\" няма да го подкрепят, защото ако не се състави следващо правителство в рамките на този парламент (а то най-вероятно няма да се състави), те в следващия едва ли ще влязат.Въоръжени с подобни умозаключения, коментаторите сядат да преброят кой колко депутати има и кой с кого трябва да се хване, за да се получи или да не се получи крайният сбор 121. И казват: няма да мине. Но правейки тези сметки, никой не се пита има ли основание да се иска недоверие към правителството или няма. Не се питат, защото само за този мандат това е четвъртият вот на недоверие. Първият беше заради неуспешната борба с корупцията, вторият - заради срив в сигурността; третият за здравеопазването и последният - за околната среда, за водите, италианския боклук и мръсния въздух. И в четирите случая беше крайно време правителството да си ходи, защото е докарало България до катастрофа, и в трите предишни случая правителството не си отиде и никой не умря, нито земята се разцепи да ни погълне, нито България изчезна от политическата карта на света. Вероятно така ще стане и в четвъртия случай. Затова никой не се интересува нито от корупцията, нито от сигурността, нито от здравеопазването, нито от околната среда, защото всички знаят, че вотовете на недоверие няма да доведат до никакви промени в тези сектори. Затова всички се интересуват единствено от това как ще се прегрупират играчите в битката за властта и у кого утре ще бъдат ножът и хлябът. Все същият нож и все същият хляб. Интригата се свежда единствено до това, както проникновено се изрази навремето г-н Доган, кой разпределя порциите.А въпросите дали има основание да се иска вот и какво ще стане, ако вотът успее, са важни. По първия въпрос. Вотът има основание, ако се докаже, че правителството е единственият виновник за безобразията. А те са безспорни, особено тези за водите. За италианския боклук и за мръсния въздух трагедиите умишлено се преувеличават с други цели, които тук нито имаме време, нито място да обсъждаме. Виж, историята с българските води е живописна и не е от вчера и днес. Знае се, че както са изключителна държавна собственост, така водите са раздадени на управление и отговорност на най-различни ведомства, така че в момента в един язовир земята се контролира от един, водата от друг, а язовирната стена от трети отговорен фактор. Много водоеми са раздадени на знайни и незнайни местни деребеи и на измислени фирми, които или са част, или гравитират около същото това ДПС начело с хидроинженера Доган, което сега се възмущава и подкрепя вотове на недоверие. В резултат се вайкаме ту от наводнения, ту от суши и все не се знае кой е виновен, освен, разбира се, Нено Димов, който е виновен за всичко.Сюжетите са много и всеки от тях сам по себе си е епопея. Сега актуална е водата, но и други сектори са бомби със закъснител - просто 2019 беше необичайно сушава, та стана това, което стана в Перник, и се видя на каква магия се крепи привидната стабилност. Тази година пък може да се окаже много гореща и да се стопи асфалтът по магистралите. Знае ли човек? Кого ще арестуват тогава? Кого ще прекарат през мегдана, окован в пранги? Сюжетите са много, но всъщност картината не е сложна. Тя е картина, превърната в карикатура от корупцията и бездарието. Корупцията и бездарието са повсеместни и ако има някаква трудност, то тя е да се посочи кой е виновен за тях. Защо прекрасната демокрация не е инструмент да се избират най-умните и най-моралните, а най-некадърните и най-продажните? Умните и моралните даже вече не се и кандидатират, за да си спестят униженията.От \"Демократична България\" по време на местните избори бяха прави за едно и то се превърна в гръбнак на кампанията им: докато корупцията е повсеместна, нямат абсолютно никакво значение качеството на политическите програми и на законите. Когато програмите и законите са обезсмислени от корупцията и са превърнати в празни приказки, то не си заслужава да се говори за тях.Корупцията трудно се преборва, защото да се бори с нея е възложено на онзи, който я върши. Затова и аз повтарям, че трябва да се промени човекът отвътре, а не да се въвеждат все по-изобретателни механизми за контрол и наказание, защото който е овластен да контролира и наказва, той пръв се и корумпира. Ако катаджията нямаше власт да глобява и да отнема точки, щяха ли да му предлагат рушвети? Вярно, дребната корупция се бори с твърда ръка, но твърдата ръка води до авторитаризъм, а оттам и до други неприятни последици, особено ако автократорът не е със света. И всичко това е така, защото всяка власт, призована да управлява обществен ресурс, се корумпира. Природен закон.Въпросът, циничният въпрос е какъв е прагът на търпимост към корупцията. С колкото собственици на магазини и заведения съм говорил, всички са казвали: \"знам, че персоналът краде и нямам нищо против, стига да е в границите на приличното\". Кои са границите на приличното? Да не се окаже така, че махаме едно зло с помощта на друго, често пъти по-голямо зло. Откъде следва, че онзи, който ще смени сатаната, непременно ще е ангел небесен? В \"Умно село\" на Доньо Донев премахнаха змиите с таралежи, таралежите с лисици, лисиците с ловци, а ловците изплюскаха всичко. Така България губи държавността си през 11 в (т.нар. византийско \"робство\"), когато византийците идват да ни отърват от руснаците, обаче после забравят да си идат. Такъв е принципът на всички революции в сравнително новата история - в повечето случаи радикалната промяна е към по-лошо, вместо към по-добро. Казвам \"в повечето\", не \"във всички\", не бързайте да се скандализирате.И действително, като си иде Бойко Борисов, кой ще дойде, Корнелия Нинова? Ами като си иде на свой ред и тя, защото нито ще напълни язовирите, нито ще очисти въздуха, тогава кой? Слави Трифонов? Волен Сидеров? Костадин Костадинов?... Абе, какво стана с Мая Манолова, защо не е до пернишките граждани в този труден за тях момент?Днес на власт са ГЕРБ & С-ие, а БСП & С-ие искат да ги свалят и да седнат на тяхното място. Но това няма абсолютно никакво значение. Можеше да е обратното и картината пак щеше да бъде същата. Тържеството на корупцията и бездарието не е заслуга на един политик или на една политическа партия. Очевидно въртележката ще продължи да се върти и ние ще се возим на нея, само дето, както и досега, при всяко следващо завъртане ще си купуваме билетче от различен чичко. Но бъдете спокойни - чичковците са различни само по отношение на имената си. Иначе работата, която вършат, и начинът, по която я вършат, са едни и същи. Днес чичо Митко е на касата, а чичо Пепи мие тоалетната на лунапарка, но утре ще е точно обратното до следващия път. Чичо Митко и чичо Пепи знаят, че е така и са се въоръжили с мъдрост и философско търпение. Само чичо Ахмед е седнал по турски на сянка, люпи семки и за него нищо не се променя. Засега.Затова вотовете на недоверие не са нищо повече от малко по-шумни и по-протяжни пресконференции. Те не водят до нищо, освен в много редки случаи до смяната на чичо Митко с чичо Пепи. Но днес чичо Митко (ГЕРБ) е добре да се замисли, защото както се е оставил на инерцията, до няколко години може да се окаже в опозиция и това няма да е най-неприятният сценарий, защото ГЕРБ могат и да изчезнат, както изчезна НДСВ след яркото си и непоклатимо на пръв поглед управление. За въртележката това не е добре да се случва, но изглежда никой не гледа сериозно на тази възможност. Е, всеки си пати от ума. Освен това мисля, че Картаген трябва да бъде разрушен.", "date": "2020.01.20", "title": "Поредният спектакъл \"Вот на недоверие\""}
{"url": "https://news.bg/bulgaria/preduprezhdavat-za-problemi-pri-prodazhbata-na-e-vinetki.html", "text": "На 21 януари между 17 ч. и 19 ч. са планирани дейности по внедряване на актуализации на електронната система за събиране на пътни такси. Възможно е да възникнат частични забавяния и прекъсвания, които биха могли да затруднят .За избягване на риска от проблеми с покупката на е-винетка по време на планираните актуализации препоръчваме на шофьорите внимателно да планират пътуването си по републиканската пътна мрежа и да купят електронната си винетка своевременно.", "date": "2020.01.20", "title": "Предупреждават за проблеми при продажбата на е-винетки"}
{"url": "https://news.bg/world/pompeo-prizova-sveta-da-slozhi-kray-na-tiraniyata-na-maduro.html", "text": "Държавният секретар на САЩ Майк Помпео призова света да сложи край на \"тиранията\" на президента на Венецуела Николас Мадуро, съобщава АФП.Помпео поиска сътрудничество за сваляне на Мадуро на фона на продължаващата криза в южноамериканската страна.\"Трябва да сложим край на тиранията на Мадуро, която вреди на гражданите на Венецуела и оказва влияние върху целия регион\", каза Помпео след среща с колумбийския президент Иван Дуке в Богота.Помпео ще се срещне с лидера на венецуелската опозиция Хуан Гуайдо в Колумбия по-късно днес.Топ дипломатът на САЩ коментира още, че от първа ръка е видял опустошителните последствия от диктатурата.\"Светът трябва да продължи да поддържа усилията на венецуелския народ за връщане към демокрацията и прекратяване на тиранията на Мадуро\", смята той.Стана ясно, че топ дипломатът на ЕС Жозеп Борел ще се срещне с Гуайдо в Брюксел. Венецуелският политик ще участва и на Световния икономически форум в Давос, който започва утре.", "date": "2020.01.20", "title": "Помпео призова света да сложи край на тиранията на Мадуро"}
{"url": "https://news.bg/politics/s-nova-naredba-izpalniteli-plashtat-za-izmestvane-na-saorazheniya-v-obhvat-na-pat.html", "text": "Полагането на инженерни мрежи и съоръжения на техническата инфраструктура успоредно на пътя могат да бъдат разположени в обхвата на пътя само в случай на подадена декларация, с която се заявява, че при необходимост от изместване на съоръжението заявителят ще извърши това за собствена сметка, съобщава МРРБ.В зоната на банкета се допускат само кабели за интелигентни транспортни системи, свързани с управлението на движението. Това предвижда проектът на Наредба за изменение на Наредба № РД-02-20-2 от 2018 г. за проектиране на пътища, който Министерството на регионалното развитие и благоустройството публикува за обществено обсъждане.Причините за промените са, че изграждането на подземни технически проводи и съоръжения, в случаите на полагането им успоредно на пътя, но извън неговия обхват, създава сериозни затруднения, а в някои случаи прави невъзможно разполагането на инженерните мрежи и съоръженията на техническата инфраструктура, напр. при наличие на склон, дере, река, скала или поради преминаването им през имоти, които са с различни видове собственост.С проекта на Наредба се цели да се предвиди възможност за проектиране и изграждане на подземни технически проводи и съоръжения, представляващи обществен интерес в обхвата на пътя, при условие, че заинтересованото лице представи декларация по чл. 20, т. 1 от Наредбата за специално ползване на пътищата, с която заявява, че при необходимост от изместване на съоръжението /напр. при монтаж на ограничителни системи за пътища, реконструкция, ремонт и др. на пътя/ то ще извърши това изместване за собствена сметка.Измененията ще гарантират и че при необходимост от изместване на съответната инфраструктура, това няма да доведе до допълнителни разходи за сметка на държавния бюджет. Проектът на наредбата е публикуван на официалната страница на МРРБ и на Портала за обществени консултации.", "date": "2020.01.20", "title": "С нова наредба изпълнители плащат за изместване на съоръжения в обхват на път"}
{"url": "https://news.bg/politics/gerb-pitat-za-koalitsiyata-na-bsp-ako-votat-na-nedoverie-uspee.html", "text": "Коалицията е стабилна. За нас мотивите на БСП целят политическа нестабилност. Това заяви на брифинг в парламента депутатът от ГЕРБ Александър Ненков в отговор на изявлението на опозицията след внесения вот на недоверие към кабинета за провала на политиката в областта на околната среда и екологията.Депутатът отхвърли твърденията на лидера на БСП Корнелия Нинова, че Шумен е пред водна криза, като се позова на становище на кмета на града, че язовир \"Тича\" е пълен.От ГЕРБ попитаха БСП, ако има смяна на властта и получат мандат, с кого ще се коалират, тъй като българите още помнят моделът на тяхното управление преди години.Според ГЕРБ този вот няма да доведе до подобряване на ситуацията.\"БСП твърдят, че имат алтернатива. Ние сме я виждали и сме запознати с \"Визия за България - един документ, които изцяло неглижира политиките за опазване на околната среда. Един документ насочен не към хората, а към бизнеса. Ще се запознаем с мотивите, имаме отговорно отношение и сме готови за дебат\", заяви и депутатът от ГЕРБ Ивелина Василева и припомни какво считат за \"държавническото управление\" - поведението на кмета на Перник, който е загърбил политическите пристрастия и работи за благото на града.", "date": "2020.01.20", "title": "ГЕРБ питат за коалицията на БСП, ако вотът на недоверие успее"}
{"url": "https://news.bg/world/es-planira-da-razshiri-sanktsiite-sreshtu-turtsiya-za-sondazha-v-sredizemno-more.html", "text": "Европейският съюз планира да разшири санкциите срещу Турция заради незаконното сондиране в Средиземно море. Това обяви шефът за външната политика на Общността Жозеп Борел след среща на Съвета по външни работи, цитиран от руски медии.Външните министри на 28-те страни членки на ЕС инструктираха Съвета на ЕС да подготви нови санкции срещу турския бизнес и лица, отговорни за незаконните сондажи на газ край Кипър, обяви Борел.Турция възобнови проучванията в Средиземно море край Кипър през миналата седмица.", "date": "2020.01.20", "title": "ЕС планира да разшири санкциите срещу Турция за сондажа в Средиземно море"}
{"url": "https://news.bg/world/111-dushi-sa-zaginali-pri-raketna-ataka-na-husite-v-jemen.html", "text": "Броят на загиналите при ракетна атака, извършена от йеменските хуси срещу военен лагер на правителството, се увеличи до най-малко 111 войници, обяви военен говорител, цитиран от АП.Това е една от най-кръвопролитните атаки на бунтовниците, откакто страната влезе в гражданска война преди няколко години.Балистични ракети удариха джамия в тренировъчен лагер в централната провинция Мариб през уикенда. Най-малко други 68 души са ранени, поясни говорителят на йеменските въоръжени сили.Богатата на петрол провинция Мариб е на 115 километра източно от контролираната от хусите столица Сана. Атаката е извършена след нападения на подкрепяните от Саудитска Арабия правителствени сили срещу бунтовнически цели източно от столицата.Министерството на външните работи на Саудитска Арабия осъди атаката. Според Рияд тези терористични престъпления разрушават пътя към политическо решение на йеменския конфликт.Гражданската война в Йемен започна през 2014 г., когато подкрепяните от Иран хуси превзеха Сана и по-голямата част от Северен Йемен. Шиитските бунтовници свалиха правителството на президента Абед Рабо Мансур Хади. През 2015 г. водената от Рияд коалиция започна военна кампания срещу хусите и за възстановяване на правителството на Хади, който в момента е в изгнание в Саудитска Арабия.Повече от 10 000 души са загинали при конфликта, 3 милиона са разселени. Държавата е на ръба на масов глад.", "date": "2020.01.20", "title": "111 души са загинали при ракетна атака на хусите в Йемен"}
{"url": "https://news.bg/society/skopie-goni-shef-na-depo-za-otpadatsi-svarzan-s-konteynerite-v-balgariya.html", "text": "\"След девет години депото отново е наша собственост. Още утре Горан Ангелов ще бъде сменен и на негово място ще бъде назначен нов директор. Призовавам всички компетентни институции да влязат в депото и да извършат проверка на досегашния концесионер\", коментира кметът на Скопие Петре Шилигов, цитиран от БГНЕС. Скопие уволнява скандалния директор на депото, който е замесен във вноса на десетки контейнери от Италия в българските пристанища във Варна и Бургас. Депото \"Дрисла\" вече е във владение на общината, допълва Шилигов.Депото е дадено на концесия на италианска фирма и последните 9 години има множество съдебни дела и съмнителни сделки.Българската прокуратура също разследва Горан Ангелов и неговия заместник Блаже Игнатов за отпадъците.Припомняме, че на 18 януари стана ясно, че са Преди това стана ясно, че Преди това пък Премиерът Бойко  Преди дни пъкЗа отпадъците от Италия, предназначени за страната ни, се заговори в началото на декември, когато италианските власти заловихаНезаконният товар беше открит във влак. Търговската стойност на боклука се изчислява на 130 хиляди евро.От Министерството на околната среда и водите увериха, че  за приемане на отпадъците. Те за задържаните незаконни тонове боклук.Ден по-късно започна Предполага се, че тя е трябвало да бъде изгорена или погребана в депа у нас.По-късно стана ясно, че спрените в Италия отпадъци били , а не, както било посочено в документите - пластмасови отпадъци, които тепърва трябва да бъдат обработени.", "date": "2020.01.20", "title": "Скопие гони шеф на депо за отпадъци, свързан с контейнерите в България"}
{"url": "https://news.bg/bulgaria/volya-kani-rumen-radev-na-sreshta-za-promeni-v-izbornite-zakoni.html", "text": "В отворено писмо \"Воля\" кани Румен Радев на среща във връзка с промените в избирателния кодекс. От партията предлагат среща, която да се състои на 4, 5 или 6 февруари 2020г.Припомняме, че преди седмица в президентството се състоя среща за промени в изборния процес. На срещата не се явиха ръководствата на парламента, на министерския съвет и на парламентарно представителните партии на управляващата коалиция.В тази връзка, президентът изяви своята позиция като каза, че управляващите претендират за диалог, но избягаха от него по жизненоважен за цялото общество въпрос - усъвършенстване на изборното законодателство и на условията за честни избори.Промените в изборното законодателство са изключително важна тема за цялото общество. Гарантирането на честни и прозрачни избори трябва да е приоритет за всяка партия и институция в България. Това заявява партия Воля в отворено писмо към президента Румен Радев.\"За жалост, организираната от Вас среща през миналата седмица, не доведе до конкретни решения. Ние от \"Воля\" се оказахме прави, че събирането на широк формат превръща разговора в говорилня и не води до нищо конструктивно\", пишат от партията на Веселин Марешки.Те посочват, че са партия на прагматиците и не подценяват идеите на никого, още по-малко на президента на държавата. Затова и канят президента и и експертния му екип на среща само с \"Воля\" и техните нашите експерти, за да обсъдят конкретни законодателни промени.\"Нещо повече - поемаме ангажимент, ако имате полезни идеи, ние да ги предложим в Народното събрание, предвид факта, че нямате законодателна инициатива. Така ще можем заедно да отстояваме добрите идеи\", заявяват от \"Воля\".", "date": "2020.01.20", "title": "„Воля“ кани Румен Радев на среща за промени в изборните закони"}
{"url": "https://news.bg/regions/v-svishtov-garmyat-i-noviyat-i-stariyat-vodoprovod.html", "text": "Водоподаването в Свищов е нормализирано . Авариите са възникнали и на новия, и на стария водопровод, затова е необходимо спешно да бъде подменен целият магистрален водопровод, каза кметът Генчо Генчев.Старият водопровод е изключително амортизиран, а новият още преди години е изграден некачествено, заради което възникват чести и тежки аварии, които налагат спиране на водоподаването към домакинствата в града и в населените места. Затова и Свищов може отново да остане без вода във всеки един момент.За некачественото изпълнение на новия водопровод е заведено дело за безстопанственост, а преписката по него от 2018 година чака решение на Специализираната прокуратура.Генчев посочи, че разговорите за финансиране от страна на държавата са в напреднала фаза, има изготвени експертни оценки, според които средствата за новата ВиК система в общината ще бъдат около 3 милиона лева. Има разработка и за изграждане на пречиствателна станция, тъй като питейната вода за Свищов се набавя от подземни кладенци от Дунав и има високо съдържание на манган. По думите му сумата за реализацията на двата проекта няма да надхвърли 8 милиона лева.", "date": "2020.01.20", "title": "В Свищов гърмят и новият, и старият водопровод"}
{"url": "https://news.bg/int-politics/bombeni-zaplahi-evakuiraha-blizo-10-hilyadi-dushi-v-moskva.html", "text": "Ежедневието на повече от 1 милион жители на Москва е нарушено, Русия остава обхваната от множество бомбени заплахи, които доведоха до масови евакуации, съобщава БиБиСи.В понеделник руските медии съобщиха, че всички станции в московското метро са проверявани след получаване на заплахи, както и повече от 100 училища и ясли и 20 търговски центъра.Болниците, жп гарите, съдилищата и административните сгради в цяла Русия бяха евакуирани през последните седмици, в описаната от \"Новая газета\", \"безпрецедентна вълна от телефонен тероризъм\".Няма публикувани официални данни, но руските медии твърдят, че в Москва са засегнати повече от един милион души, откакто на 28 ноември миналата година започна последната вълна от заплахи.Според съобщенията около 10 000 души са евакуирани в Москва само в понеделник. Други големи градове също са заплашвани, но засега не са открити бомби.Не е ясно, кой е отговорен за бомбените заплахи, а службите за сигурност не коментират въпроса. Това подтиква \"Новая газета\" да призове Федералната служба за сигурност (ФСБ) да спре да игнорира проблема. В унисон с мълчанието на службите, контролираните държавни телевизионни канали в страната също почти не споменават бомбените заплахи.От 28 ноември има само два подобни репортажа на финансирана от правителството телевизия. И двата се позоват на инциденти в Далечния изток на Русия и не споменават подобни проблеми в други големи градове. Руските потребители на интернет се насочват към социалните медии.\"Бомбените заплахи са насочени към търговски центрове, съдилища и гари в цяла Москва. Сигурността е засилена, съдебните заседания са преместени и правителствените агенции са в пълен ступор. Но никой няма да ви каже за това, вие трябва да гледате вездесъщия (Путин)\", коментира потребител на \"Туитър\", цитиран от БиБиСи.", "date": "2020.01.20", "title": "Бомбени заплахи евакуираха близо 10 хиляди души в Москва"}
{"url": "https://news.bg/bulgaria/rodilnoto-otdelenie-vav-vidin-mozhe-da-spre-rabota.html", "text": "Родилното отделение на болницата във Видин може да спре работа, съобщиха от Нова Телевизия. Причината е, че четирима от петимата лекари в него са подали молби за напускане.По думите им те са се почувствали обидени заради обвиненията и обществената реакция във връзка с починалото бебе в отделението в края на миналата година.Припомняме, че преди 3 седмици новородено бе починало във Видинското родилно отделение. Цвете Петрова ражда здраво момиченце на 26 декември. Часове по-късно й съобщават, че бебето е починало. Обяснението било, че бебето е получило мозъчен кръвоизлив.Лекарката, която е водила раждането, е в болничен и към този момент не е подала молба за напускане.\"Мотивите им са морални. Свързани са със случая на починало бебе. Те смятат, че морално са ощетени и оклеветени. Поради тази причина смятат да се оттеглят от работа\", каза д-р Ивета Найденова, прокурист на МБАЛ \"Св. Петка\" - Видин.\"За мен този акт, който те казват, че правят, е чиста вина. Не може лекари, които казват, че нямат нищо общо със случая, просто така да напускат. Искам да разбера защо и как почина моето дете\", коментира Цвете Петрова, майка на бебето.\"Знам, че има виновни. Искам тези виновни да си признаят, да си поемат последствията и да бъдат истински хора\", допълни още тя.Причината за смъртта на бебето все още не е ясна. Днес в Акушеро-гинекологичното отделение нямаше лекар. Пред NOVA обясниха, че има такъв, но само на повикване.В началото на февруари изтичат предизвестията на трима от четиримата подали оставки лекари.", "date": "2020.01.20", "title": "Родилното отделение във Видин може да спре работа"}
{"url": "https://news.bg/world/es-otdelya-blizo-eur1-mlrd-humanitarna-pomosht.html", "text": "Европейският съюз отделя 900 милиона евро бюджет за подпомагане на държави, засегнати от хуманитарни кризи. Африка ще получи най-много средства, информира АП.Европейската комисия обяви, че народите на повече от 80 държави ще се възползват от парите през 2020 г. 400 милиона евро ще отидат за програми за развитие в Африка, а 345 за кризите в Близкия изток.Други 111 милиона евро ще бъдат отпуснати за програми в Азия и Латинска Америка.Голяма част от парите ще са за хората, засегнати от дългогодишния конфликт в Конго и недохранването в Сахел, както и за разселените от насилието в Южен Судан, Централноафриканската република и Чад.В Близкия изток парите са предназначени за кризата в Сирия, сирийските бежанци в съседните държави и за критичната ситуация в Йемен.", "date": "2020.01.20", "title": "ЕС отделя близо €1 млрд. хуманитарна помощ"}
{"url": "https://news.bg/crime/uvolnyavat-sluzhiteli-za-tormoza-v-doma-za-hora-s-dementsiya-v-plovdiv.html", "text": "От Община Пловдив поискаха оставката на управителя на Дома за възрастни с деменция в Пловдив Марина Тянева, съобщи Нова телевизия.От там обещаха да уволнят всички служители, които са си позволили да държат грубо с потребителите на институцията.\"Подобни ситуации ще бъдат строго наказвани\", категоричен бе ресорният заместник-кмет Анести Тимчев.Припомняме, че по-рано Районната прокуратура в Пловдив Образувана е предварителна проверка. Злепоставяне и осъществена принуда са двете престъпления, които се разследват, каза районният прокурор Атанас Илиев. Той обясни, че злепоставянето включва изоставяне на безпомощни хора, така че да бъде поставен в опасност живота им. Съответно 3 и 6 години лишаване от свобода са наказанията, които могат да се постановят по това разследване. \"Изнесените изключително притеснителни данни от медиите\", оцени Атанас Илиев.Ще се проверява дейността на дома и в по-продължително време назад.Ако се установят данни за други прави квалификации, ще бъдат предприети съответните действия, обясни още прокурорът.", "date": "2020.01.20", "title": "Уволняват служители за тормоза в дома за хора с деменция в Пловдив "}
{"url": "https://news.bg/bulgaria/sdvr-se-nadyavat-da-sa-izveli-za-dalgo-peri-ot-avtokrazhbite.html", "text": "На 18 януари при специализирана полицейска операция са задържани двама автокрадци в момент на разкомплектоване на автомобили \"Нисан\" и \"Рено\" в столичния квартал \"Драгалевци\".Единият от тях представлявал оперативен интерес за структурите на МВР. Той имал добри технически познания за разкомплектоване на автомобили, но и за отнемането им.Това стана ясно на брифинг в СДВР отново заловените вчера автокрадци в София.Повдигнати са обвинения на Павлин Петров и Райчо Миланов, посочи прокурор Невена Зардова.По обвиненията двамата могат да получат присъди от 1 до 6 години затвор. Първият е задържан за 72 часа и предстои да бъде направено искане за вземане на най-тежката мярка за неотклонение \"задържане под стража\".Петров е осъждан Той е осъждан за незаконно отнемане на лек автомобил през април 2019 г., а настоящето деяние е извършено в изпитателен срок на в предходното.\"Павлин Петров - Пери влияе изключително много на оперативната обстановка и в този смисъл СДВР полагат усилия той да бъде изведен от тази среда\", включи се отново шефът на столичната полиция Терзиев.От СДВР припомниха, че в края на март 2019 г. именно Павлин Петров направи опит да избяга, при задържането си. Тогава оказа и съпротива.Той има и други криминални регистрации. Преди година и половина Петров отново бил задържан, само че този път в гараж при опит да укрие чисто нов авмобил \"Хюндай\". Присъдата, която е получил Пери била по този случай.Автокрадецът си сменял методите на кражба, за да не бъде задържан повече от полицията.Но затова полицията е тука, да се \"ъпгрейдва\", да ги разкрива и хваща, обясни Терзиев.Столичната полиция ще вземе по-сериозни мерки в този вид кражби. По данни на СДВР около 180 са по-малко кражбите на коли в сравнение с 2018 г. Има намаление на противозаконно отнетите МПС-та и леко увеличение , почти минимално, на разкриваемостта.По отношение на отнетите МПС-та на ключ от началото на зимния период столичната полиция имала 4-5 такива случая. Основната цел на кражбите на коли се запазва - разглобяване и продажба на части.", "date": "2020.01.20", "title": "СДВР се надяват да са извели за дълго Пери от автокражбите"}
{"url": "https://news.bg/bulgaria/vazstanovenata-ot-sada-direktorka-nyama-dostatachno-detski-gradini.html", "text": "И последната съдебна инстанция е върнала на работа уволнената заради прием над определената бройка на деца директор на детска градина Мариана Иванова.Припомняме, че и СГС и Софийски районен съд признаха уволнението и незаконно и го отмениха.През декември 2017 г. Мариана Иванова като директор на 164 детската градина \"Зорница\" в столичния квартал \"Горна баня\" от страна на родители.На пресконференция в БТА директорката и нейните адвокати дадоха подробности по случая със съдебното дело.Според Мариана Иванова кметът на София госпожа Фандъкова е била подведена.Мариана Иванова, изказа благодарност към всички родители, които са я подкрепили. Ще продължа да вържа своята работа с любов, допълни тя. \"Искам това да бъде един минал период за мен. Възнамерявам работа да продължи спокойно. Апелирам към Столична община да строят повече детски градини. Колкото и да променяме на законови наредби, проблемът с детските градини няма да се промени, докато не се построят нови детски градини\", съобщи Иванова.Адвокатът на директорката Янев заяви, че съдът е поискал от Столична община да предостави информация, свързана с нередности за приемане на деца и за други детски градини,. \"Бе установено, че има нередности в 14 детски градини\", посочи адвокатът и припомни думите на зам.-кмета Тодор Чобанов, че такива няма и няма такива практики, за каквито беше нападната Мариана Иванова.\"Г-жа Иванова не е политически назначена\", поясни той.По време на пресконференция, адв. Кристиан Гьошев коментира, че този случай разкрива явна обективна криза на доста места в детските градини. \"Обществен факт е, че местата в детските градини са малко и от там идва възможността за корупция.\" Адвокатът коментира и че Мариана Иванов е обявила една истина.По думите му българското общество има право, както да знае фактите, така и да разбере как се проявяват признаците за тази криза. \"Г-жа Иванова е заявила факти свързани с назначаване на деца извън правния ред. Тя е заявила едно фактическо положение, което е съществувало не само спрямо нея\" поясни още той.Според Гьошев, се оказва ,че тази практика е масова. Разликата е ,че директорът на една детска градина е имала смелостта да заяви една истина, за разлика от други директори, които не са го направили поради страх да не бъдат уволнени. \"След като тя заявява пред медиите и представя доказателства за нещата ,които говори, тя е очернена, защо се стига до това положение, защото е посмяла да каже истината\", заяви Гьошев.Гьошев заяви, че тази изява не може да е обществено вредна, защото тази изява е в полза на обществото. \"Тя е подложена на репресия, първата репресия е свързана с това, че нейната дейност е изопачена като се правят проверки с цел, тя да бъде обвинена и уволнена\", коментира той.Необходимо е да се създават повече детски градини, както и служителите да не бъдат подлагани под натиск.Припомняме, през декември 2017 г. Столичната община установи, че Мариана Иванова е приемала деца нерегламентирано в Детска градина №164 \"Зорница\". Тя беше дисциплинарно уволнена за констатираните нарушения. Междувременно обаче Мариана Иванова заяви пред медиите, че лично е получавала sms-и от бившия кмет на Район Овча Купел Семерджиева и шефката на отдел \"Образование\" към СО Мария Минчева, свързани с приема на деца. ", "date": "2020.01.20", "title": "Възстановената от съда директорка: Няма достатъчно детски градини"}
{"url": "https://news.bg/world/mvf-prognozira-zabavyane-na-svetovnata-ikonomika-zaradi-sanktsiite-na-sasht-i-drugi-faktori.html", "text": "Световната икономика е под натиск в резултат на заплахата от нови търговски санкции на САЩ, социалните безредици, напрежението в Близкия изток и климатичната криза, ограничавайки възстановяването на икономиката през следващите две години.Това предупреждение отправи Международният валутен фонд (МВФ) в полугодишната си прогноза за световната икономика, съобщават \"Гардиън\" и други медии.В прогнозата си базираният във Вашингтон фонд отбелязва, че световната икономика ще нарасне с 3,3 на сто през 2020 г. (2,9% през 2019 г. - най-голямото забавяне от финансовата криза преди десетилетие), което означава спад спрямо предишната прогноза от 3,4% и с 0,2% по-слаб растеж през 2021 г. до 3,4% (прогнозата от октомври 2019 г. 3,6%).Забавянето на развиващите се икономики през миналата година и търговската война между САЩ и Китай намалиха растежа през 2019 г., което принуди МВФ да ревизира данните за миналата година до 2,9 на сто.За сравнение през 2017 г. икономиката се разшири до 3,8 на сто, а преди финансовата криза през 2006 г. световната икономика се разширяваше при темпове от 5,5 на сто.По-рано този месец ООН и Световната банка сигнализираха за по-слаб растеж тази година. Те посочиха като фактори търговският протекционизъм и засилващата се дългова криза, които увеличават несигурността и ограничават инвестициите.Южна Африка, Мексико и Индия са сред държавите, които са сериозно засегнати от несигурността, която доминираше в търговските отношения през 2019 г.Директорът на МВФ Кристалина Георгиева призова държавите да изградят издръжливост пред риска и да работят върху фискалните си политики по начин, който ще осигури световен растеж. В допълнение организацията предупреди, че координирани фискални отговори и сътрудничество може да са необходими в случай на забавяне.МВФ очаква тази година икономиката на САЩ да отчете ръст от 2,0 на сто (2,1% през октомври), Китай - 6,0% (5,8 на сто от октомври), еврозоната - 1,3 на сто (1,4% от октомври) и Великобритания - 1,4 на сто (без промяна).", "date": "2020.01.20", "title": "МВФ прогнозира забавяне на световната икономика заради санкциите на САЩ и други фактори"}
{"url": "https://news.bg/int-politics/norvezhki-ministri-podadoha-ostavka-zaradi-vrashtane-na-zapodozryana-zhena-ot-daesh.html", "text": "Норвежкият министър на финансите Сив Йенсен и нейната дясна партия подадоха оставка от правителството заради решение на кабинета, да върнат у дома в Норвегия жена, заподозряна в принадлежност към \"Ислямска държава\", съобщава \"Ройтерс\".С оставката, премиерът на консерваторите Ерна Солберг остава без парламентарно мнозинство и би могла да се затрудни да управлява, но все още се очаква Солберг да остане на поста си като ръководител на коалиция на малцинството.\"Вкарах ни в правителството и сега аз изтеглям партията\", заяви Йенсен на пресконференция. Имаше \"твърде много компромиси\".Оттеглянето на Йенсен е предизвикано от решението, обявено миналата седмица, норвежка жена и двете й деца да получат помощ и да се върнат в Норвегия от Сирия, едно от децата да се лекува.Жената напуска Норвегия през 2013 г. и е арестувана при завръщането си по подозрение, че е член на \".Докато партията на Йенсен предлагаше да помогне на децата, опита да откаже каквато и да било държавна помощ за възрастни, които искат да се върнат в Норвегия, след като се присъединяват към ислямистки групи в чужбина или сключват брак с джихадисти.Решенията дали да се помогне на жени свързани с ДАЕШ да се върнат от Сирия, предизвикаха противоречия в Европа, включително във Финландия, където наскоро назначеното правителство постигна компромис, за да реши всеки случай поотделно.Норвежката отрича обвиненията срещу нея и ще си сътрудничи изцяло с полицията, коментира нейният адвокат.Оттеглянето на Йенсен, заедно с 6 други министри от кабинета поставя Солберг в положение да търси нови хора за редица длъжности, включително за министър на петрола и енергетиката, който да наблюдава най-голямата нефтена и газова промишленост в Западна Европа.Във финансовото министерство новият човек трябва да избере курса за най-големия суверенен фонд за богатство в света с активи от 1,1 трилиона долара.Конституцията на Норвегия не позволява предсрочни избори, а следващото гласуване за парламента ще се проведе през септември 2021 г.Йенсен наскоро коментира, че правителството е \"сиво и скучно\", а имиджът на партията страда от компромиси с центристки партии, които не споделят склонността желанието за намаляване на данъци и по-малко имиграция.", "date": "2020.01.20", "title": "Норвежки министри подадоха оставка заради връщане на заподозряна жена от ДАЕШ "}
{"url": "https://news.bg/bulgaria/nova-donorska-situatsiya-v-pleven.html", "text": "Жена на 36 г., изпаднала в мозъчна смърт, ще даде шанс за живот на български пациенти от листата на чакащите.Близките на донора са дали съгласие негови органи да бъдат трансплантирани на нуждаещи от животоспасяваща операция.Координаторът по донорство в УМБАЛ в Плевен - д-р Георги Димитров и неговият екип реализираха успешно първата за тази година донорска ситуация. Тя стана възможна благодарение на координираните усилия на ЦСМП - Плевен, ЦСМП - София и Национална служба \"Полиция\", осигурила ескорта на медицинските екипи.През 2019 г. в плевенската болница бяха реализирани две донорски ситуации, в резултат на което бяха осъществени седем трансплантации на черен дроб и бъбреци.Изказваме своите съболезнования към близките на починалата жена и благодарност за съгласието им в този труден за тях момент да дарят органите на тяхната роднина на непознати хора.", "date": "2020.01.20", "title": "Нова донорска ситуация в Плевен"}
{"url": "https://news.bg/world/istoricheska-sdelka-mezhdu-sarbiya-i-kosovo-za-podnovyavane-na-poletite.html", "text": "Американски дипломати посредничиха при подписването на споразумение между Сърбия и Косово за възобновяване на товарните полети, които трябва да помогнат за подобряване на икономическите връзки между балканските държави, информира АП.Сърбия продължава да разглежда Косово като част от територията си, въпреки че е призната за независима държава от около 100 държави, включително и от САЩ.Съветникът по национална сигурност на САЩ Робърт О'Брайън заяви, че подписаното в Берлин споразумение между представителите на двете държави бележи \"историческа сделка\". Той нарече въздушните връзки \"душата на модерната икономика\".О'Брайън поясни, че няма товарни полети между Косово и Сърбия от 21 г. В момента отнема около 5 часа пътуване по път от Белград до Прищина.Под споразумението се подписаха Милун Тривунац, държавен секретар на икономическото министерство на Сърбия, и Есет Бериша, генерален директор на Организацията за гражданска авиация на Косово. Церемонията се проведе в посолството на САЩ в Берлин.25-минутният полет между Белград и Прищина ще бъде обслужван от подразделението на \"Луфтханза\", Eurowings, който вече има самолет в косовската столица.Полетите ще стартират, след като двете държави премахнат регулаторни пречки.", "date": "2020.01.20", "title": "Историческа сделка между Сърбия и Косово за подновяване на полетите"}
{"url": "https://news.bg/comments/sreshtata-v-berlin-za-libiya-rezultatat-ostava-neyasen-i-samo-namek.html", "text": "Само по себе си провеждането на изминалата конференция в Берлин, касаеща бъдещето на Либия, бе положително като действие. Най-малкото, което този форум успя да направи, е да събере на едно място иначе широкия кръг от държави и съюзи, които имат отношения спрямо случващото се в северноафриканската държава.Плюс това ролята на Берлин като домакин е подходяща, доколкото германската столица има по-неутрално и балансирано отношение спрямо случващото се в Либия, за разлика от френските, италианските, емиратските и руските дипломатически инициативи в тази посока.Нещо повече, представителите на присъствалите държави и организации се обединиха около необходимостта от спазването на оръжейното ембарго, така или иначе наложено върху страната, и около потребността рехавото примирие от последните дни да бъде съхранено във времето.Проблемът тук е, че дипломатическата активност в тази посока - прекратяването на военните действия като основа за завръщането към политическото изражение на конфликта - не е нищо ново за Либия. По отношение на тази държава, разликата между реториката и действията на страните, които така или иначе имат пряко отношение към ситуацията в Либия, са фрапантни.Така например, поне пет от събралите се на вчерашния форум държави нарушават оръжейното ембарго върху северноафриканската страна, наложено от Съвета за сигурност на ООН още от 2011-та година. Някои от тях през годините подкопаваха официалните институции на страната като Централната банка на Либия и Националната петролна компания (като печатиха валута и купуваха петрол от неоторизирани за целта либийски компании). Да не говорим пък за милициите и частните военни, които Турция и Русия контролират на терен. Дипломатическата обвивка около Либия, която създават различните държави спрямо нея, в такъв случай, е малко на принципа \"Не ме гледай какво правя, а слушай какво ти говоря\".Още повече, че не всички държави, които вчера се събраха в Берлин, имат еднакви приоритети спрямо конфликта в северноафриканската държава. При това, различията на интересите между тях не се изчерпват само до това да подкрепят едната от двете страни в конфликта (било в лицето на главата на международно признатото правителство на Файез ал-Сарадж или в това на генерала Халифа Хафтар). От срещата в Москва, провела се малко преди тази в Берлин, видяхме, че макар Русия, Египет и ОАЕ да оказват подкрепа на Хафтар, то Кайро и Абу Даби имат по-амбициозни очаквания от тези на Москва спрямо ролята на либийския генерал. Това разминаване между оказващите му подкрепа доведе до това, че Хафтар отказа да подпише споразумение за примирие, поставяйки домакините от Кремъл в малко неудобна ситуация.Все пак конференцията в Берлин бе опит за две неща. Първото е да се обърне тренда на това, случващото се в Либия да бъде функция на разбирателство между частните интереси на ограничен кръг от държави (по примера на Сирия, където форумът \"Астана\" на Русия, Иран и Турция се очерта като движещата сила за формирането на облика на страната). Второто е да бъде реабилитирана ролята на Европейския съюз спрямо държава, която има пряко отношение към Европа (от енергийните интереси на Франция и Италия до бежанските вълни и трафика на хора).За да не бъде безплодна конференцията в Берлин като срещите преди това в Париж, Палермо, Абу Даби и Москва, които също дискутираха ситуацията в Либия, ще трябва реториката този път да бъде съчетана с конкретни действия. Тези действия трябва да бъдат в няколко посоки:Първо, да бъдат налагани санкции на държавите, които нарушават оръжейното ембарго спрямо Либия или извършват търговски дейности с дублетни компании и банки от нея. Политиката на \"затворени очи\" не доведе до нищо хубаво досега.Второ, да бъдат оттеглени контролираните от външни фактори милиции, независимо за кого воюват същите на територията на държавата.Трето, да бъдат разоръжени местните милиции, които получават финансиране от други държави.Четвърто, конфликтът между Файез ал-Сарадж и Халифа Хафтар да бъде институционализиран и да се развива според Либийското политическо споразумение от 2015-та г.Пето, при наличие на примирие, неговият мониторинг да бъде извършван не от съвместни патрули на отделни държави, а от такива на ООН или поне на такива от определени групи от страни (Африканският съюз, Лигата на арабските държави или ЕС).Шесто, да бъде санкциониран всеки либийски субект, който възпрепятства добива и продажбата на петрол и природен газ посредством легитимните за това институции на страната (от Националната петролна компания по сметка в Централната банка на Либия).Самата конференция в Берлин, включително посредством 55-те точки, с които завърши, говори или намеква за някои от гореизброените стъпки. Но го прави някак страхливо, разхвърляно и нескопосано: все едно ръката на ученик се опитва да фалшифицира подписа на родител в бележника си.", "date": "2020.01.20", "title": "Срещата в Берлин за Либия - резултатът остава неясен и само намек"}
{"url": "https://news.bg/int-politics/horata-riskuvat-da-si-zhiveyat-sami-v-pusta-i-prazna-planeta.html", "text": "Човечеството ще се откаже от планетата Земя, ако световните лидери не успеят да постигнат споразумение през тази година да се спре масовото измиране на дивата природа и разрушаването на поддържащи живота екосистеми. Това предупреди новият ръководител на Конвенцията на ООН за биологичното разнообразие Елизабет Марума Мрема, съобщава \"Гардиън\".Тя помоли правителствата да гарантират, че 2020 г. не е просто поредната \"година на конференции\" за продължаващото екологично унищожаване на планетата, пришпорвайки страните да предприемат сериозни мерки по отношение на обезлесяването, замърсяването и климатичната криза.Предупреждението беше направено в навечерието на Световния икономически форум в Давос, където загубата на биоразнообразие е посочена като третия по големина риск за света по отношение на вероятността и тежестта през тази година, преди инфекциозните заболявания, терористичните атаки и междудържавен конфликт.Продължаващото унищожаване на поддържащи живота екосистеми като кораловите рифове и тропическите гори означава, че хората рискуват да живеят в \"пуст свят\" с \"катастрофални\" последици за обществото, подчертава Мрема, която е отговорна за постигането на споразумение за природата по подобие на Парижкото споразумение за климата, което трябва да бъде договорено през тази година.\"Животът на хората зависи от биоразнообразието по начини, които невинаги са очевидни или оценявани. Здравето на хората в крайна сметка зависи от услуги на екосистемите: наличието на прясна вода, топливо, хранителни източници. Всичко това са предпоставки за човешкото здраве и поминък\", изтъква тя пред \"Гардиън\" в първото си голямо интервю, откакто зае поста.През май миналата година водещи световни учени предупредиха, че природата изчезва със скорост, десетки до стотици по-висока от средната за последните 10 млн. години. Експертите по-рано предупредиха, че хората предизвикват шестото масово измиране на видове в историята на Земята, подчертавайки, че разполагаме с малко време за действие.\"Бизнесът, местните общности, гражданското общество, младежта, всички ние, начело с правителствата, трябва да предприемем действия. Говорим за предприемането на действия от много години. Наистина, ние се нуждаем от преобразяващи действия, за да постигнем промяна\", настоява Мрема.Миналата седмица за първи път беше публикуван дългоочакваното проектоспоразумение за природата под егидата на ООН по подобие на Парижкото споразумение за климата, в което се призовава за ангажимент за защита на поне 30% от планетата, контрол върху инвазивните видове, а замърсяването с пластмасови отпадъци и излишната храна да се намалят с 50%.Ангажиментите в проектотекста на споразумението, което се очаква да бъде прието от правителствата през октомври на решаваща среща на високо равнище под егидата на ООН в китайския град Кунмин, са умишлено скромни след провала на международното споразумение за опазване на биологичното разнообразие, сключено за предходното десетилетие.Някои активисти разкритикуваха проекта на споразумение, настоявайки правителствата да направят повече, за да защитят планетата. Мрема заяви, че се надява преговарящите да създадат нещо по-амбициозно от настоящото предложение.", "date": "2020.01.20", "title": "Хората рискуват да си живеят сами в пуста и празна планета"}
{"url": "https://news.bg/politics/vazroden-aviatsionen-duh-i-dostoynstvo-vidya-rumen-radev-v-dolna-mitropoliya.html", "text": "Днешното събитие е морален акт на възстановяване на гордия български авиационен дух и достойнство. То е действие, което дължахме на вековната ни авиация, на поколенията преподаватели, летци и авиационни специалисти, на нашите учители с побелели коси, които отдадоха младостта и силите си на българската авиация, заяви президентът Румен Радев на тържественото откриване на Висшето военновъздушно училище \"Георги Бенковски\" в Долна Митрополия.\"Днес съм удовлетворен, че въпреки загубеното историческо време, празните обещания, безхаберието и съпротивата, със систематичния натиск на авиационната общественост възстановяването на висшето училище е факт. Това е пример, че всички институции и отговорни фактори сме длъжни да работим заедно, когато каузата е бъдещето на България\", коментира Радев.По думите му този ден е посветен на бъдещето на българската авиация и нация, защото слага край на огромна несправедливост - закриването преди 18 години на Висшето военновъздушно училище \"Георги Бенковски\" и свеждането му до Факултет \"Авиационен\" към Националния военен университет.Радев подчертава, че училището трябва не просто да бъде възстановено, но и да разгърне нова по дух и съдържание дейност, адекватна на предизвикателствата на бъдещето, бързото развитие на авиационните технологии и на модернизацията на Българската армия.\"Очаквам от ръководството не само в най-кратък срок да възстанови традициите на военновъздушното училище, но и да го превърне в атрактивен образователен и научен център, притегателен за младите и целеустремени българи с качеството на авиационното образование и авиационната наука\", добави той.Президентът изтъква необходимостта от дръзка визия и вдъхновена и неуморна работа, за да може училището не само да отстои своята водеща роля във военно образователната ни система, но и да се утвърждава като център за подготовка на кадри за гражданската авиация, с доказана ефективност и безопасност.\"Авиация се гради с дух, ум и сърце\", обяснява Румен Радев.", "date": "2020.01.20", "title": "Възроден авиационен дух и достойнство видя Румен Радев в Долна Митрополия"}
{"url": "https://news.bg/world/blizo-10-evropeyski-darzhavi-podkrepyat-morska-misiya-v-ormuzkiya-protok.html", "text": "Водена от Европа морска мисия в Ормузкия проток - важен световен транспортен коридор, който е засегнат от военното напрежение в Близкия изток - спечели още политическа подкрепа от държави. Това обяви френското правителство, цитирано от \"Ройтерс\".Министерството на външните работи на Франция съобщи, че мисията сега има политическата подкрепа на Германия, Белгия, Дания, Гърция, Италия, Холандия и Португалия.Преди това Холандия, Дания, Гърция и Франция изразиха подкрепа за водена от Европа морска мисия.", "date": "2020.01.20", "title": "Близо 10 европейски държави подкрепят морска мисия в Ормузкия проток"}
{"url": "https://news.bg/bulgaria/nov-vodoprovod-kam-shumen-mozhe-da-bade-izgraden-do-dve-godini.html", "text": "Предстои обявяване на обществената поръчка за изграждане на нов довеждащ водопровод от язовир \"Тича\" до Шумен. Това съобщиха от Нова телевизия, позовавайки се на пресцентъра на Община Шумен.Стойността на съоръжението е близо 70 млн. лв., а строителството трябва да приключи в рамките на две години. Това бе обявено по време на обещаната среща след края на ремонтните работи на 16 и 17 януари. Тя беше свикана от кмета на Шумен Любомир Христов. С участието на областния управител Стефан Желев, представители на ВиК дружеството и кмета на Велики Преслав Янко Йорданов бяха обсъдени спешни действия за обновяване на ВиК системата и решаване на проблемите на територията на областта.Кметът Любомир Христов информира присъстващите, че е провел четиричасов разговор с новия , който пристигна в Шумен късно вечерта в събота. Той е поел ангажимент за ускоряване на процедурата по подписване на договора на ВиК Шумен с ОП \"Околна среда\", откъдето ще дойдат и средствата за довеждащия водопровод.На срещата стана ясно още, че от Министерството на околната среда и водите са поискали да се изпрати предложение и за възстановяване на алтернативните водоизточници, обясни още Христов. Освен че трябва да се проучи състоянието на съществуващите стари кладенци и сондажи, трябва да се видят какви са възможностите за изграждане на нови.По думите на началника на Технологичен район Шумен във ВиК инж. Галин Ганчев възстановяването на дълбоките сондажи от кв.\"Мътница\" може да осигури само 1/3 от необходимото количество за града.Дружеството не разполага с необходимите специалисти да се направят проучвания за изграждане на нови сондажи, обясни още той. Надеждата е, че със създаването на държавния холдинг ВиК Шумен ще бъде подпомогнато със специалисти за тази дейност.", "date": "2020.01.20", "title": "Нов водопровод към Шумен може да бъде изграден до две години"}
{"url": "https://news.bg/bulgaria/voda-prez-sofiya-za-pernik-shte-se-podava-ot-mart-do-yuni.html", "text": "До 2 седмици язовир \"Студена\", от който Перник черпи питейна вода, ще достигне мъртъв обем. Предприетите мерки не са дали резултат, а нивото на язовира . Това обяви кметът на Перник Станислав Владимиров.Той представи данните по време на заседанието на Постоянната комисия по инженерна инфраструктура и енергийно планиране в Столична община, която събра трима министри - , регионалния Петя Аврамова, екоминистъра Емил Димитров - Ревизоро, кметът на София Йорданка Фандъкова, кметът на Перник Станислав Владимиров, представители на Софийска вода и общинари, които обсъждаха идеята на правителството.А тя е през ВиК инфраструктурата на София да преминава вода за Перник, тоест  през язовир \"Бели Искър\" във водопреносната мрежа на София и от резервоар \"Мало Бучино\" да бъде изградено трасе от 13 км до Перник.По думите на кмета на Перник, ако не се предприемат спешни мерки, ще се наложи да се черпи от водния отпускател, а \"още по-опасно е смесването на мръсни с чисти води\".\"Разчетите на ВиК дружеството са, че Перник разполага с вода само за още няколко месеца. Затова на заседанието на Министерски съвет беше представена тази възможност и ако някога се наложи, ще има и подаване по обратен път към Столична община като реванш\", обясни Владимиров.По думите му на този етап това е единствената възможност, с която може да се подпомогне Перник в краткосрочен и дългосрочен план.Заседанието на комисията започна с уверение от страна на кмета на София Йорданка Фандъкова, че всичко, което ще се направи, трябва да е само в интерес на столичани.По думите й е направен сериозен анализ и оценка на ВиК инфраструктурата на Столична община.Тя лично е поискала от ресорните министри да й представят тази идея.\"Няма да допусна дребни политически спекулации на тази тема. В тази дискусия няма място за партийни пристрастия и политика. На няколко километра от нас има хора, които реално бедстват\", категорична бе Фандъкова.Най-ясни данни представи министърът на икономиката Емил Караниколов.\"Редица действия предприехме - всяко поточе, ручейче, пещери, извори - да тръгне водата и успяхме да вкараме няколко хиляди кубика. Изходът е 260, а входът - 115 литра, дисбалансът е 100 литра. Последните 10-15 дни обемът на Студена спада с 5.5 см на ден. Ако в момента замръзнат потоците и всичко в язовира, ние имаме 32 дни вода. Пробвахме абсолютно всичко възможно. Сондажи от Струма под Перник под стената, извади само 1 литър в секунда, което е безсмислено. Накрая остана единственият вариант - да се подава вода от София към Перник\", обясни Караниколов.Той каза, че  е изпратило писмо до НЕК с искане водните потоци от 500 литра в секунда да бъдат отклонени към \"Бели Искър\".Това е правено през годините, не се прави за първи път. Около 450 млн. литра са преведени по този начин към \"Бели Искър\", посочи министърът на икономиката.Той каза, че в момента състоянието на \"Белмекен\" е следното - 84 млн. литра, а на \"Бели Искър\" - водният обем е 9 милиона литра. Количеството, което е нужно на месец на Перник в режим, е 700 000 литра на месец. Тоест, Перник за един месец ще изхарчи колкото София за два дни - 500 000 литра на ден. В \"Искър\" има чист обем 370 млн. литра.и трябва да се спре подаване на вода от него, тъй като ще има проблем с флората, фауната и мъртвия обем.Министърът добави, че язовир \"Белмекен\" балансира АЕЦ, въглища, но е подсигурен.\"Не мисля, че има тема по този въпрос\", категоричен бе Караниколов.Той очаква този начин на подаване на вода от София към Перник да започне до края на февруари и се очаква да продължи най-много до май-юни.\"По този водопровод вода за \"Стомана\" - Перник няма да се подава, там е направено друго предложение - в малък водосбор, преливник на язовир \"Пчелина\", да се направи канал - ако могат да ползват вода, ако не - ще трябва да си направят пречиствателни станции\", каза Емил Караниколов.Министърът на регионалното развитие и благоустройството Петя Аврамова добави, че критичното състояние в момента е в Перник, но не се изключва възможността от пресъхване и на други водоизточници - местни и локални, защото: \"Последно време спряха дори политическите спекулации по темата, защото от август месец дъжд и сняг не са валяли, и то не само в Перник\", каза Аврамова.Екоминистърът Емил Димитров - Ревизоро подчерта, че това, което ще се прави, не е нещо ново и за последните 20 години е многократно правено и \"експерти са поддържали в много тежки условия\".Той посочи, че ще има изходомери, а при желание и електронен мониторинг.\"Гарантирам, че водата, която ще е в Перник - не е от водосбора на София\".Присъстващи от водния концесионер \"Софийска вода\" докладваха, че Рилският водопровод, през който ще минава водата за Перник, е в добро състояние, капацитетът му е 1700 литра в секунда, а се провеждат около 930 литра на секунда, средно 300 литра ще идат за Перник. \"Има техническа възможност да се преведат водните количества\", категорични бяха от \"Софийска вода\".", "date": "2020.01.20", "title": "Вода през София за Перник ще се подава от март до юни"}
{"url": "https://news.bg/world/es-nyama-da-preporachva-izklyuchvane-na-huawei-ot-5g-a-merkel-iska-da-izchaka-za-germaniya.html", "text": "Европейският съюз няма изрично да забрани Huawei Technologies Co или други компании при участието им в 5G мрежите, когато блокът разкрие препоръките към страните членки за намаляване на рисковете пред сигурността, информира \"Блумбърг\".Европейският съюз ще разкрие препоръките в края на януари, обяви Тиери Бретон, еврокомисар за вътрешния пазар и за цифровизацията. Той поясни, че в препоръките на ЕС няма да се изключват компании.През последната година САЩ притискат ЕС и страните членки да изключат китайската компания от мрежите. Вашингтон предупреждава, че Huawei представлява риск за националната сигурност, докато компанията и Пекин отричат това.Блокът се опитва да координира подхода на страните членки към 5G, за да се избегнат потенциални ответни мерки от САЩ или Китай срещу отделни европейски страни.Междувременно германският канцлер Ангела Меркел е поискала от консервативните депутати да заемат позиция дали Huawei да участва в 5G мрежата в Германия след срещата на върха на ЕС през март, обявиха източници, цитирани от \"Ройтерс\". Меркел вярва, че координация с ЕС по въпроса е важна и канцлерът не може да разреши различията в консервативния блок, добавиха източниците.Консерваторите на Меркел са разделени дали да подкрепят предложение на Социалдемократическата партия да не се допуска участие на китайския технологичен гигант в мрежата.", "date": "2020.01.20", "title": "ЕС няма да препоръчва изключване на Huawei от 5G, а Меркел иска да изчака за Германия"}
{"url": "https://news.bg/int-politics/iran-dava-informatsiyata-ot-chernite-kutii-na-katastrofiraliya-boeing-na-ukrayna.html", "text": "Иран ще предаде информация от черните кутии на \" на Украйна, коментира ръководителят на отдела за разследване на авиокатастрофи на Организацията за гражданска авиация на Иран Хасан Резайфар, съобщава ТАСС.\"Информацията от черните кутии на катастрофиралия украински самолет ще бъде изпратена за проучване в Киев\", обяснява той. Според него информацията, ще бъде \"дешифрирана с помощта на експертиза от Франция, Канада и САЩ\".Резайфар допълва, че Техеран предприема тази стъпка \"в отговор на искане от украинското правителство\".На 19 януари той обясни, че Иран все още не бе взел решение да изпрати черните кутии на украинския лайнер в чужбина и независимо дешифрира летателните записващи устройства.Според говорителя на иранското външно министерство Абас Мусави на 20 януари, Техеран е изпратил в Киев по Мохамед Еслами, министър на пътищата и градското развитие, писмо за катастрофата от иранския президент Хасан Рохани до украинския президент Володимир Зеленски.", "date": "2020.01.20", "title": "Иран дава информацията от черните кутии на катастрофиралия Boeing на Украйна"}
{"url": "https://news.bg/int-politics/glavniyat-prokuror-na-rusiya-yuriy-chayka-napusna-posta.html", "text": "Главният прокурор на Русия Юрий Чайка напуска поста \"във връзка с преминаването на друга работа\", съобщи пресслужбата на руския президент, цитирана от руските медии.Руският държавен глава Владимир Путин е предложил за наследник на Чайка заместник-началника на Следствения комитет (руската следствена служба) Игор Краснов.Освобождаването на Чайка от задълженията и назначаването на Краснов се планира да бъде разгледано от Съвета на федерацията (горната камара на руския парламент) в сряда (22 януари), уточни източник от Съвета на федерацията.На 15 януари, след , руският премиер Дмитрий Медведев обяви, че . В момента продължава процесът по сформиране на ново правителство.Чайка беше главен прокурор на Русия от юни 2006 г. насам. Все още не е известно с какво точно ще се занимава в бъдеще.Краснов е заместник-председател на Следствения комитет от 2016 г. насам.", "date": "2020.01.20", "title": "Главният прокурор на Русия Юрий Чайка напусна поста"}
{"url": "https://news.bg/bulgaria/6-500-dushi-vav-vik-sektora-rabotyat-na-minimalnata-zaplata.html", "text": "Над 16 000 души работят в цялата система на ВиК сектора в страната. 6 500 от тях към септември месец миналата година са на минимална работна заплата. За това предупреди президентът на КНСБ Пламен Димитров след Национална работна среща на тема \"Заплащането на труда и бъдещето на ВиК сектора в България\".При 1249 лв. средна работна заплата в страната за миналата година по данни на НСИ във ВиК системата заплатата е 921 лв. Повече от 40-45% по-ниска от средната работна заплата за страната към есента на миналата година във водните дружества, посочи Димитров.За КНСБ увеличението на заплатите във ВиК сектора няма алтернатива. Пазарът на труда достигна дотам, че вече има дружества без нито един ВиК инженер, предупреди Димитров, според когото това е напълно реална заплаха за водните дружества в страната.За КНСБ 15% увеличение на заплатите на служителите във водния сектор и разходите за персонал спрямо сегашното състояние е спешно необходимо. Пламен Димитров подчерта, че важният въпрос при изграждането на ВиК холдинга е да не се засегнат интересите на работещите в системата. По думите на синдикалния лидер, ако някои мисли, че има излишни хора във ВиК-сектора не е от тази система.Много от въпросите през годините не са получавали развитие по отношение на заплащането, негодува шефът на синдикалната организация. Постигнато е съгласие, че до средата на тази година заплатите ще бъдат вдигнати. Дали на две или на една стъпки е въпрос на решение, но днес ние получихме уверението, че това е целта - повишаване доходите във водния сектор, за да се навакса изоставането, обясни Димитров.Заради това, че няма аварийни групи, канализационната система прилича на надупчено швейцарско сирене. На тези заплати, с такова обществено обругаване на тяхната дейност, никой няма да иска да работи, посочи Пламен Димитров.", "date": "2020.01.20", "title": "6 500 души във ВиК сектора работят на минималната заплата "}
{"url": "https://news.bg/int-politics/ruskata-opozitsiya-iska-golyam-protest-zaradi-plana-na-putin-da-upravlyava-zavinagi.html", "text": "Антикремълската опозиция на Русия заяви в понеделник, че планира да организира голям протест следващия месец срещу  на президента Владимир Путин, които могат да позволят на Путин да управлява цял живот, съобщава \"Ройтерс\".Путин с изненадващ ход разкри миналата седмица разтърсваща промяна на политическата система, което доведе до  като министър-председател заедно с неговото правителство.Промените на Путин, които биха променили конституцията за създаване на нови центрове на власт извън президентството, според мнозина дават на 67-годишния Путин възможност да разшири властта си, след като мандатът му изтече през 2024 година.Опозиционният политик Иля Яшин обяви в понеделник координирани планове на опозицията за протестен марш срещу инициативата на Путин на 29 февруари в Москва.\"Обществото се нуждае от голям и наистина масов протест\", пише Яшин, който коментира, че промените на Путин представляват ход да \"управлява завинаги\".\"Това ще бъде политически марш, чиято основна цел ще бъде да се призове към ротация на властта и да се протестира срещу узурпацията на властта\", заяви Яшин.Яшин обясни, че протестът, разрешение за който ще бъде поискано от московските власти, има подкрепата на широк кръг антикремълски групи, включително фондацията за борба с корупцията на опозиционния политик Алексей Навални. Навални публикува съобщението на Яшин в социалните медии.Путин доминира в руската политика като президент или като премиер в продължение на две десетилетия. Предложените от него промени, които ще бъдат подложени на общонационално гласуване на все още неуточнена дата, досега не предизвикаха големи протести.Над 1000 души преминаха през Москва в неделя в събитие, което критик на Кремъл се опита да превърне в протест срещу реформите, но много демонстранти предпочетоха да изразят несъгласие по други въпроси.", "date": "2020.01.20", "title": "Руската опозиция иска голям протест заради плана на Путин да \"управлява завинаги\""}
{"url": "https://news.bg/world/1-5-mlrd-turisti-po-sveta-prez-2019-g.html", "text": "1,5 милиарда международни туристи по света са регистрирани през 2019 г., съобщават от Световната организация по туризъм към ООН.Отчетен е ръст от 4% спрямо предходната година. Прогнозата за 2020 г. е също 4% растеж. През 2019 г. е регистрирана десетата последователна година на растеж на международния туризъм.Във всички региони е отчетено увеличение на международните туристи през 2019 г. Но несигурността около Брекзит, фалита на Thomas Cook, геополитическото и социално напрежение и спада на световната икономика са причини за забавения растеж през изминалата година в сравнение с данните от 2017 и 2018 г. Това забавяне предимно засяга развитите икономики и конкретно Европа, Азия и Тихоокеанския регион.Прогнозите са за 3-4% ръст на международния туризъм през 2020 г. Големи спортни събития като Олимпийските игри в Токио и Експо 2020 в Дубай се очаква да окажат положително влияние в сектора.През 2019 г. Близкият изток е регионът с най-бърз ръст на международния туризъм - почти двойно спрямо средното ниво (+8%). Има забавяне в Азия и Тихоокеанския регион, но над средните равнища (+5%).Европа, където ръстът също е по-слаб от предишните години (+4%), продължава да води по отношение на броя международни туристи. Континентът е приел 743 милиона международни туристи само през 2019 г. (51% от световния пазар).", "date": "2020.01.20", "title": "1,5 млрд. туристи по света през 2019 г. "}
{"url": "https://news.bg/crime/nyamalo-radioaktivni-i-toksichni-otpadatsi-v-bokluka-na-pristanishteto-v-burgas.html", "text": "Категорично е установено, че в откритите 20 контейнера с боклуци на пристанище \"БМФ Порт Бургас\" няма радиоактивни и токсични отпадъци. Това заяви на брифинг ръководителят на Окръжната прокуратура в морския град Георги Чинев. По думите му изпращачът и получателят на пратката-фирмите \"Дентиче панталеоне\" и \"Блацион\", са едни и същи с тези на откритите контейнери с отпадъци на пристанище Варна-запад. Няма повдигнати обвинения и установени виновни лица към момента.\"Установеното нарушение при вноса е несъответствие между декларирания отпадък и наличния\", поясни зам.-директорът на бургаската полиция комисар Емил Павлов.Деклариран е бил отпадък от пластмаса и каучук, а са установени и други отпадъци като желязо и текстил. По думите на окръжния прокурор Георги Чинев 20-те контейнера са внесени на 5-ти септември миналата година. За 90 дни те са били складирани на пристанището, но получателят - плевенска фирма за преработка и третиране на отпадъци и до момента не ги е потърсил.По случая са извършени огледи и предстои да бъдат назначени експертизи.За престъплението се предвиждаПрипомняме, че на 18 януари стана ясно, че са Преди това стана ясно, че Преди това пък  Премиерът Бойко  Преди дни пъкЗа отпадъците от Италия, предназначени за страната ни, се заговори в началото на декември, когато италианските власти заловихаНезаконният товар беше открит във влак. Търговската стойност на боклука се изчислява на 130 хиляди евро.От Министерството на околната среда и водите увериха, че  за приемане на отпадъците. Те за задържаните незаконни тонове боклук.Ден по-късно започна Предполага се, че тя е трябвало да бъде изгорена или погребана в депа у нас.По-късно стана ясно, че спрените в Италия отпадъци били , а не, както било посочено в документите - пластмасови отпадъци, които тепърва трябва да бъдат обработени.", "date": "2020.01.20", "title": "Нямало радиоактивни и токсични отпадъци в боклука на пристанището в Бургас"}
{"url": "https://news.bg/int-politics/kitay-kanada-da-korigira-greshkata-si-i-da-osvobodi-finansoviya-direktor-na-huawei.html", "text": "Външното министерство на Китай призова канадските власти да \"коригират грешката си\" и да освободят главния финансов директор на китайската телекомуникационна компания Huawei Мън Ванчжоу, съобщи \"Ройтерс, цитирайки говорителя на китайското външно ведомство.Призивите за освобождаването на Мън идват на фона на предстоящата възможност за нейната екстрадиция в САЩ. Министерството на правосъдието на Канада наскоро публикува документи, показващи, че тя все още може да бъде предадена на Вашингтон, въпреки възраженията на нейните адвокати.Изслушване за нейната екстрадиция е предвидено да се проведе по-късно днес във Ванкувър.Адвокатите на Мън подчертаха, че клиентката им не може да бъде екстрадирана в САЩ по обвинение в нарушаване на санкциите срещу Иран, тъй като това не представлява престъпление в страната, където тя е задържана.Въпреки това обаче канадската съдебна система постанови, че нейният казус се квалифицира като \"измама\", което е наказуемо престъпление в Канада.Мън Ванчжоу беше арестувана в Канада през декември 2018 г. по искане на САЩ. Вашингтон настоя, че изпълнителната директорка по финансовите въпроси на Huawei е участвала в банкови схеми, които позволяват на Иран да избягва икономическите санкции на САЩ.Компанията заклейми ареста и отхвърли твърденията на САЩ. Самата Мън също отхвърли обвиненията срещу себе си като неверни. Китайските власти от своя страна определиха ареста като политически мотивиран.Задържането на Мън стана по времето, когато САЩ и Китай водеха търговска война. Изглежда обаче, че нещата се успокоиха през последните седмици, след като Китай и САЩ договориха \"първата фаза\" на търговското споразумение след месеци тежки преговори.", "date": "2020.01.20", "title": "Китай: Канада да коригира \"грешката\" си и да освободи финансовия директор на Huawei"}
{"url": "https://news.bg/crime/dzhambazki-ostava-bez-knizhka-za-edna-godina.html", "text": "1000 лева глоба, 12 месеца без шофьорска книжка и отнемане на 10 контролни точки - това е наложеното наказание на евродепутата от ВМРО Ангел Джамбазки след като беше, съобщи БГНЕС.Първоначално пробата от направения му тест с дрегер показала 1,55 промила в издишания въздух, което провинение се наказва със затвор. Час по-късно на Джамбазки му е взета кръвна проба в Самоков и изпратена за анализ в Окръжна болница в София. Резултатът от нея бе 1,08 промила етилов алкохол.Полицаите са установили още и липса на контролен талон. За това административно нарушение на Джамбазки му е наложена глоба от 10 лева.За наложеното наказание на евродепутата става ясно от писмен отговор на вътрешния министър Младен Маринов на въпрос на депутата Десислав Чуколов, публикуван след редовния парламентарен контрол в петък.", "date": "2020.01.20", "title": "Джамбазки остава без книжка за една година"}
{"url": "https://news.bg/world/si-dzinpin-poiska-reshitelni-deystviya-za-spirane-na-koronavirusa.html", "text": "Президентът на Китай Си Дзинпин заяви, че новият вирус, който уби трима души и засегна повече от 200 в азиатската държава, трябва \"решително да бъде поставен под контрол\", информира АФП.Това е първият коментар на китайския лидер от разпространението на коронавируса.Обществената телевизия CCTV информира, че Си е казал, че \"животът на хората и физическото им здраве трябва да бъдат основен приоритет\". Има опасения, че вирусът може да предизвика епидемия по време на миграцията тази седмица, свързана с Лунната нова година.По-рано китайските власти съобщиха за 139 нови случая на вирусния щам. Вирусът е засечен през миналия месец в централния китайски град Ухан.Трима души са починали и има най-малко три случая в чужбина: два в Тайланд и един в Япония. Днес медия в Южна Корея съобщи, че жена, пътувала до Китай, е прихванала вируса.Има случаи в Пекин, Гуандун и Джъдзян, обявиха китайските власти дни преди Лунната нова година, когато повече от 400 милиона китайци се очаква да пътуват в страната и чужбина.От Националната комисия по здравеопазване на Китай уверяват, че ситуацията е под \"контрол\".Повече от 100 пациенти със симптоми са чакали в болница в Уахан от 06,00 часа сутринта в понеделник, според служител в здравното заведение.Коронавирусът се предава от животни на човек и заразата в Уахан се свързва със затворен рибен пазар.", "date": "2020.01.20", "title": "Си Дзинпин поиска решителни действия за спиране на коронавируса"}
{"url": "https://news.bg/int-politics/yaponiya-sazdava-zveno-za-zashtita-ot-kosmicheski-zaplahi-i-tehnologii.html", "text": "Японският премиер заяви, че страната му ще сформира космическо отбранително звено, което да защитава от потенциални заплахи, тъй като съперници разработват ракети и други технологии, а новото звено ще работи в тясно сътрудничество с американските си колеги, наскоро лансирани от Доналд Тръмп, съобщава АП.Мисията за космическото пространство ще започне през април като част от силите за въздушна самозащита на Япония, обяви премиерът Шиндзо Абе в реч, с която бе отбелязано началото на парламентарната сесия за годината.Япония също трябва да се защитава от заплахи в киберпространството и от електромагнитни смущения на японските спътници. Нараства опасенията, че Китай и Русия търсят начини да се намесят, деактивират или унищожат сателитите.\"Ние ще укрепим драстично способностите и системата, за да гарантираме превъзходство\" в тези области, добави той.Космическото звено ще бъде добавено към съществуваща въздушна във база Фучу в западните предградия на Токио и ще функционира напълно от 2022 г. Ролята на космическото звено е да осъществява спътникова навигация и комуникации за други войски.През декември кабинетът на Абе одобри бюджет от 460 млн. долара за проекти, свързани с космоса, в очакване на одобрение от парламента.Отделът ще си сътрудничи с американското космическо командване, което Тръмп създаде през август, както и с японската агенция за космически проучвания и японската агенция за аерокосмически проучвания.Абе настоява силите за самоотбрана на Япония да разширят международната си роля и способности чрез засилване на сътрудничество и съвместимост на оръжията със САЩ, тъй като все повече работи заедно с американските войски, докато се увеличават и притесненията за нарастващите възможности на Китай и Северна Корея.По време на честване на 60-ата годишнина от подписването на Договор за сигурност, обеща да засили капацитета и сътрудничеството на Япония със САЩ, включително в областта на космоса и киберсигурността.В знак на размразяване на доскоро напрегнатите отношения на Япония с Южна Корея, Абе заяви, че планира да си сътрудничи тясно със страната и САЩ при справяне със сериозната ситуация за сигурността в Североизточна Азия.Той определя Южна Корея за \"най-важният съсед\", стандартна фраза, която използва, докато отношенията им бързо се влошиха през последните две години заради ВСВ и търговски спорове.Абе повтори искането си в понеделник, Южна Корея да разреши въпроса за обезщетението за корейските работници по време на колониалното управление на Япония през 1910-1945 г.Абе заяви, че е решен да уреди \"злощастното минало на Япония\" със Северна Корея преди да изтече мандатът му следващата година.Той повтори намерението си да проведе преговори с лидера на Северна Корея Ким Чен-ун без условията, които поиска в миналото - ядрено разоръжаване на Корейския полуостров и решаване на десетилетния въпроса за отвличанията на японски граждани от Северна Корея.Част от плана на Абе е да постигне своята цел да преразгледа подготвената от САШ конституция на Япония, която забранява използването на сила при уреждане на международни спорове.Въпреки опитите на Абе, шансовете за ревизия избледняват поради липса на обществен интерес и фокуса на опозицията върху други противоречиви въпроси, като изпращане японски ВМС в Близкия изток.", "date": "2020.01.20", "title": "Япония създава звено за защита от космически заплахи и технологии"}
{"url": "https://news.bg/bulgaria/sled-ubiystvoto-v-galiche-otmenyat-zadalzhitelna-reduktsiya-na-prisada-za-maloletni.html", "text": "Бащата на убитото момиче от Галиче Асен Руменов се срещна с премиера Бойко Борисов и главния прокурор Иван Гешев. Срещата се проведе в министерски съвет и е отговор на медийната изява по БТВ на почернения баща.Припомняме, че преди седмица момиче с прерязано гърло е открито във врачанското село Галиче. По-късно непълнолетен младеж е задържан за жестокото убийство на . Убиецът дори е показал ножа, с който е извършил убийството. В последствие стана ясно, че извършителят може да получи 12 години затвор, защото е непълнолетен.След срещата депутатът от ГЕРБ Маноил Манов заяви, че му е възложено да се изготви и работи по текст - законодателна промяна, с който да не е задължителна редукцията при присъда за непълнолетни. Манов обясни, че в момента закона казва, че ако е извършено престъпление от непълнолетен, максималната присъда, която може да получи е 12 години. ‚Ние ще се обърнем към прокуратурата, за да се вземе под внимание състоянието на извършителя\", допълни още той.\"Премиерът и главният прокурор обещаха да направят всичко. Това не може да продължава, защото животът на много хора ще бъде разбит и унищожен. Този изрод е направил нападение срещу беззащитен човек по особено жесток начин и единственото нещо, което е получил като наказание е пробация и условна присъда. Ако беше наказан тогава в този ден, това нямаше да се случи\", коментира Асен Руменов, бащата на убитото момиче от село Галиче.\"Трябва да се знае, че никой, който е извършил тежко престъпление, независимо дали е пълнолетен или не, ще му се размине, или ще му бъде намалена присъдата. Идеята е да няма предварително гаранция за редукция на престъплението\", зави Манов. Така ще има и превантивен ефект.\"Премиерът Бойко Борисов категорично застава зад позицията и казва, че това не може да продължава, защото мъката на хората не може да бъде измервана с обещания за мерки, трябва да се случи веднага\", бе категоричен Манов.Говорителят на главния прокурор Сийка Милева обяви, че Иван Гешев още утре ще се разпореди на всички прокуратури в страната да извършат на проверки на лица с две или три висящи производства.Проверката ще обхване дали се спазват мерките за неотклонение взети по отношение на обвиняемите лица. Ако същите не ги спазват, наблюдаващите прокурори ще искат по-тежки мерки за неотклонение. Всички тези мерки се приемат с цел намаляването на битовата престъпност и да не се повтаря случая, който се случи в село Галиче, обясни още тя.", "date": "2020.01.20", "title": "След убийството в Галиче отменят задължителна редукция на присъда за малолетни"}
{"url": "https://news.bg/economics/117-mln-lv-sa-nesabranite-vzemaniya-za-voda.html", "text": "117 млн. лв. са общо несъбраните вземания за вода, а 81 млн. лв. са несъбраните вземания от битовите потребители. За това призна заместник-министърът на регионалното развитие Николай Нанков пред журналисти след проведена национална среща в КНСБ на тема \"Заплащането на труда и бъдещето на ВиК сектора в България\".В някои части на България водната инфраструктура не е подменяна 60 - 70 години. По данни на Световната банка през 2024 г. водният сектор обносновава водозагуби от 49%, а през 2039 г. - 38% водозагуби.Той изтъкна, че инфраструктурата прилича не само на швейцарско сирене, но реализира и огромни водозагуби. Според него един от големите проблеми във ВиК сектора е проблемът със свръхрегулацията. Свръхрегулацията рефлектира върху някои от измерения с водната криза. Другият съществен проблем бил дефицитът по отношение разходите за електроенергията. Трябва да бъде гарантирано редуциране кражбите на вода, да се ограничат такива недобросъвестни практики и както и да се гарантира максимална събираемост на задълженията, настоя Нанков.Трудовите възнаграждения в сектора са ниски и средната работна заплата изостава, спрямо средната работна заплата в страната, призна Нанков, според когото има изоставане с около 300 лева от средната работна заплата в страната. В някои ВиК дружества, като Кюстендил, Видин, Перник, Монтана, работната заплата на служителите е с 37-40% по-ниска от средната за страната, посочи Нанков.По думите му някои ВиК оператори с по-добър мениджмънт и по-добра политика по вътрешно компенсиране на дадените разходи, успяват. Според зам.-регионалния министър трябва да се търси по-добро съотношение между инвестиции и работни заплати, за да може още през настоящата година да се започне с по-бързи стъпки догонването на средната работна заплата за водния сектор до 14-15%.Има и други механизми за повишаване на заплатите в сектора, сред които - средносрочни, дългосрочни и краткосрочни вземания на ВиК операторите от битови и от промишлени потребители.", "date": "2020.01.20", "title": "117 млн. лв. са несъбраните вземания за вода"}
{"url": "https://news.bg/politics/vazstanovyavaneto-na-voennovazdushnoto-uchilishte-izpravyane-na-edna-nespravedlivost-spored-karakachanov.html", "text": "Възстановяването на Военновъздушното училище е изправяне на една несправедливост и връщане на една традиция. Това заяви министърът на отбраната Красимир Каракачанов по време на тържествената церемония за откриването на Висшето военновъздушно училище \"Георги Бенковски\" в Долна Митрополия\"В своята дълга 1400-годишна история тук, на Балканите, България е имала различни съюзници и различни приоритети. Но Българската армия е имала едно единствено предназначение: да защитава териториалната цялост на страната от външни врагове и да осъществява нейните национални идеали. Това е основната задача на Българска армия и днес\", посочи още той.Към курсантите във възстановеното Висше военновъздушно училище той се обърна с думите: \"Българската авиация има славни и велики традиции. Няма нужда тепърва да се търси чужд опит и да се копират чужди кумири. В историята на нашата авиация има достатъчно офицери, които могат да бъдат вашият пример за подражание.\"Зам.-началникът на отбраната генерал-лейтенант Димитър Илиев подчерта значението на личния състав, който ще ръководи процесите по развитие на вида въоръжени сили, ще управлява новата техника и ще отговаря за нейната поддръжка в следващите години.Пътят е труден и изисква възстановяване на инфраструктурата, разкриване на атрактивни специалности, откриване на Професионален сержантски колеж, създаване на иновативни центрове за изследователска дейност, подготовка за обучение и експлоатация на новия самолет F-16, привличане на български и чуждестранни инвеститори и студенти. Резултатът - готовност за равноправно участие в интегрираното обучение на кадри за ВВС и гражданската авиация на страните-членки на НАТО, заяви началникът на ВВВУ бригаден генерал Юлиан Радойски.На откриването присъстваха още президентът и върховен главнокомандващ на Въоръжените сили на Република България Румен Радев, председателят на комисията по отбрана Константин Попов, заместник-началникът на отбраната генерал-лейтенант Димитър Илиев, народни представители, висши военни, представители на държавната и местната власт, членове на авиационната общественост и ветерани.Бойното знаме на Висшето военновъздушно училище бе връчено от министър Красимир Каракачанов. Отслужен бе и тържествен водосвет от свещеници от плевенската епархия.", "date": "2020.01.20", "title": "Възстановяването на Военновъздушното училище - изправяне на една несправедливост според Каракачанов  "}
{"url": "https://news.bg/bulgaria/trima-mazhe-sa-obvineni-za-trafik-na-prostitutki.html", "text": "Специализираната прокуратура повдигна обвинения на три лица за участие в организирана престъпна група за трафик на жени, с цел сексуална експлоатация.Престъпната група е действала на територията на Пловдив и Хасковска област.Обвинените са задържани на 10 и 11 януари 2020 г. в Свиленград . В реализацията се включили служители на сектора ГДБОП.В хода на оперативните действия са добити данни за членовете на организираната престъпна група. Двама мъже на 42 и на 27 години, и 28-годишна жена, действала на територията на Пловдив и Хасковска област от началото на 2019 г., без йерархични нива и конкретен ръководител.Според първоначалната информация, 42-годишният мъж е осъждан. Той е имал ангажимента да набира и транспортира момичета, които да предоставят платени сексуални услуги в казина и барове в Свиленград. На място другите двама - заемащи комуникационни длъжности в два хотела - намирали клиенти за предлаганата \"услуга\".В хода на разследването са установени 11 момичета, използвани от групата в различни периоди от 2019 до началото на настоящата година.Тримата членове на престъпното сдружение са установени и задържани на територията на Свиленград. Те са задържани до 24 часа. Открити и иззети са мобилни телефони, чрез които комуникирали. Клиент и посредник са издирени и разпитани в качеството на свидетели.Някои от пострадалите момичета са разпитани пред съдя. Продължават оперативните действия за установяване и на други жертви на трафик, както и на евентуални лица, имащи периферно и второстепенно отношение към престъпната дейност на групата.Специализираната прокуратура е наложила парични гаранции в размер на по 10 000 лева.", "date": "2020.01.20", "title": "Трима мъже са обвинени за трафик на проститутки"}
{"url": "https://news.bg/world/tramp-izlagal-ili-podvel-16-241-pati-za-3-g.html", "text": "Президентът на САЩ Доналд Тръмп е излъгал или е подвел повече от 16200 пъти, откакто пое управлението на страната преди 3 години, пише \"Вашингтон пост\".Тръмп е прекрачил праг, който е бил немислим, когато вестникът е създал първата база данни с проверка на фактите. Базата данни анализира, категоризира и следи всеки аспект от изказванията на американския милиардер.Проектът е започнал като част от отразяването на първите 100 дни от управлението на Тръмп, предимно заради темпото и количеството изказвания на американския президент с невярна или подвеждаща информация. Вестникът е регистрирал 492 твърдения - средно по около 5 на ден - и читателите на изданието са поискали да продължат през целия мандат на държавния глава.През 2017 г. Тръмп е направил 1999 неверни или подвеждащи твърдения. През 2018 г. е добавил още 5689, общо 7688. И през 2019 г. е направил 8 155 твърдения.С други думи за една година президентът е удвоил броя на неверните или подвеждащи твърдения, които той е направил през предишните две години общо. Средно по 6 твърдения на ден през 2017 г., близо 16 на ден през 2018 г. и повече от 22 на ден през 2019 г.Към 19 януари 2020 г., 1095 ден като президент, Тръмп е направил 16 241 неверни или подвеждащи твърдения. Вестникът отбелязва, че остават още 366 дни до края на мандата му.През 2018 и 2019 г. през октомври и ноември Тръмп е направил най-много неверни или подвеждащи твърдения: октомври 2018 г. (1205), октомври 2019 г. (1159), ноември 2019 г. (903) и ноември 2018 г. (867).Като дни са посочват дните преди частичните избори за Конгрес през есента на 2018 г.: 139 на 5 ноември и 128 на 3 ноември.Тръмп пресече границата от 10 000 на 26 април 2019 г. От началото на президентството средно по 15 твърдения на ден. 1/5 от тези твърдения са за икономиката или пазара на труда.Президентът на САЩ 184 пъти е излъгал, че е прокарал най-големите данъчни отстъпки в историята на САЩ. Дори преди да бъдат подготвени промените, той обещал, че ще наложи най-големите данъчни отстъпки в историята на САЩ - по-големи от на Роналд Рейгън през 1981 г. Данъчните съкращения при Рейгън представляват 2,9 на сто от БВП. Нито от едно предложенията на Тръмп не е близо до това ниво. Данъчните промени при Тръмп представляват 0,9 на сто от БВП, което ги прави осмото най-голямо орязване на данъците за последните 100 г.При 176 случая Тръмп е заявил, че САЩ \"губят\" пари от търговския дефицит. Това отразява неразбиране на икономиката на базисно ниво. Държавите не \"губят\" пари от търговския дефицит. Търговският дефицит също е засегнат от макроикономически фактори като валутите, икономическия растеж, спестяванията и инвестициите.", "date": "2020.01.20", "title": "Тръмп излъгал или подвел 16 241 пъти за 3 г. "}
{"url": "https://news.bg/bulgaria/ograbiha-igralna-zala-v-selo-borovan.html", "text": "Ограбиха игрална зала в село Борован, съобщиха от Нова телевизия, Сигналът за инцидентът е подаден тази нощ около 02.20ч. за влизане с взлом. Извършена е кражба на метална каса и всичките пари, които били съхранявани в нея.Сейфът е задигнат от помещение в казино. Дежурен служител забелязал, че прозорецът е разбит, а касата я няма. В нея по все още неофициална информация имало сума в размер на 15 хиляди лева. Казиното е собственост на фирма от Велико Търново, която има още 2 игрални зали в региона. До момента задържани няма.Регионалният представител спомена, че вероятно грабежът е извършен от местни. Само 7 часа преди това на територията на съседната община Бяла Слатина е приключила специализирана полицейска операция с превантивна цел.Извършени са проверки на 16 моторни превозни средства и 24 лица. Съставени са 4 акта по Закона за движение по пътищата. В село Галиче са проверени 14 лица и 10 автомобила. Нарушения на са установени.", "date": "2020.01.20", "title": "Ограбиха игрална зала в село Борован"}
{"url": "https://news.bg/world/britantsite-ne-vyarvat-na-institutsiite-i-demokratsiyata.html", "text": "Недоверието на британците към правителството, бизнеса, медиите и благотворителните организации е на най-високото ниво от най-малко 20 г. през 2019 г. Само руснаците признават, че по-малко се доверяват на институциите в страната им. Това става ясно от социологическо проучване на американската PR компания Edelman, цитирано от \"Ройтерс\".Проучването е проведено от 19 октомври до 18 ноември 2019 г., когато британският парламент отложи Брекзит, а премиерът Борис Джонсън свика предсрочни избори за декември.Великобритания беше на пето място в дъното на таблицата по доверие през 2018 г. През миналата година падна под Ирландия, Испания и Япония. Сега Обединеното кралство е само пред Русия сред 28 държави, включени в изследването.Китайските граждани имат най-голямо доверие към институциите на страната, което означава, че няма промяна в сравнение с година по-рано, показва изследването на Edelman, в което са участвали 34 000 респонденти по света.Резултатите се различат от други проучвания за качеството на публичните институции, такива като индекса за възприятие на корупцията на \"Трансперънси интернешънъл\", където Великобритания и Япония са сред държавите с най-малка корупция. Китай е в средата на таблицата.Великобритания е на най-ниското си ниво в историята на проучването, което се провежда от 20 г.3/5 от британците твърдят, че губят доверие в демокрацията, а мнозинството смятат, че капитализмът повече вреди, отколкото да е добре.", "date": "2020.01.20", "title": "Британците не вярват на институциите и демокрацията"}
{"url": "https://news.bg/bulgaria/zhena-udari-sapruga-si-s-chuk.html", "text": ", съобщиха от ОДМВР-Бургас.Пострадалият е бил придружаван до болницата от съпругата си и двамата си сина. .. Направени са фотоснимки и са иззети веществени доказателства. По случая е образувано досъдебно производство. Работата продължава от служители на отдел", "date": "2020.01.20", "title": "Жена удари съпруга си с чук"}
{"url": "https://news.bg/bulgaria/razkriha-grupa-za-izmami-predlagali-nagrada-telefon.html", "text": "Потребители, членуващи в групата, са били подвеждани, че печелят скъпоструващ мобилен телефон, като за целта единствено трябва да заплатят транспортните разходи по доставката, съобщиха от ОДМВ-Варна. След като не получават т.нар. \"награда\", потребителите на социалната мрежа са въвеждани в заблуда, че ще бъдат компенсирани за платената доставка с код за намаление при пазаруване, но и това не се случвало.При действията по разследване на случая са установени двамата организатори на схемата от Благоевград. Установена е също още една участничка, която е използвана като \"муле\" -Предполага се, че потърпевшите от измамата са над 100. Сигнали за подобни престъпления са получени в София, Бургас и Панагюрище. Тримата са били задържани.Работата по документиране и доказване на извършеното престъпление продължава.", "date": "2020.01.20", "title": "Разкриха група за измами, предлагали награда телефон"}
{"url": "https://news.bg/world/miliarderite-po-sveta-imat-poveche-pari-ot-60-ot-naselenieto-na-planetata.html", "text": "Най-богатите 2153 души в света контролират повече пари от най-бедните 4,6 милиарда души през 2019 г., докато жените и момичетата, които работят без пари или за малко средства, са добавили три пъти повече в световната икономика всяка година в сравнение с приноса на технологичната индустрия.Информацията разпространяват \"Ройтерс\" и други медии, позовавайки се на изследване на Оксфам.Благотворителната конфедерация пише в доклад, публикуван преди ежегодния Световен икономически форум в Давос, Швейцария, че жените по света работят по 12,5 милиарда часа общо всеки ден без заплащане или признание.В доклада си \"Време е да се погрижим\" от Оксфам отбелязват, че са изчислили, че жените, които работят без заплащане, са добавили най-малко 10,8 трилиона долара към световната икономика на година - три пъти повече от технологичния сектор.Като пример за голямото неравенство в световната икономика се посочва жена от Индия, която отделя 16-17 часа на ден да донесе вода на разстояние от 3 километра, да сготви, да подготви децата за училище и да отиде на работа с ниско заплащане.От друга страна са милиардерите, които се събират в Давос с личните си самолети и с изключително богатия си начин на живот.Милиардерите по света са се удвоили през последното десетилетие и са по-богати от 60% от световното население.22-те най-богати хора в света имат повече пари от всички жени в Африка.Ако най-богатите плащат 0,5% допълнителен данък върху богатството за 10 г., това ще е равнозначно на инвестиция, необходима за създаване на 117 милиона нови работни места в социалната сфера.", "date": "2020.01.20", "title": "Милиардерите по света имат повече пари от 60% от населението на планетата"}
{"url": "https://news.bg/world/sarbiya-zakupi-ot-rusiya-edna-batareya-ot-pvo-kompleksite-pantsir-s1.html", "text": "Миналата година Русия и Сърбия сключиха договор за доставка на една батарея от ПВО комплексите \"Панцир-С1\". Това съобщават руски медии, цитирайки източник от областта на военнотехническото сътрудничество.\"Започна неговата реализация (на договора), която ще приключи през 2020 г.\", уточнил източникът.В една батарея влизат шест \"Панцир-С1\". В края на октомври президентът на Сърбия Александър Вучич по време на съвместните \" вече говори за закупуване на руските системи, но тогава ставаше дума само за един комплекс.Тогава Вучич подчерта, че Белград има желание да получи на въоръжение най-модерната руска система за противоракетна отбрана С-400 \"Триумф\".Сърбия е най-големият вносител на руско въоръжение и военна техника в Европа. По-рано западните ни съседи закупиха от Москва седем хеликоптера Ми-17 и Ми-35, а също така получиха като подарък шест изтребителя МиГ-29 и десет бронетранспортьора БРДМ-2МС.", "date": "2020.01.20", "title": "Сърбия закупи от Русия една батарея от ПВО комплексите \"Панцир-С1\""}
{"url": "https://news.bg/politics/bsp-se-zabavlyava-s-vota-na-nedoverie-za-smetka-na-bezvodieto-spored-vezhdi-rashidov.html", "text": "\"Нормалните политически пазарлъци започват да се появяват преди такива вотове на недоверие. По-важно е това, което се случва. Сериозната част от разговора е, че се прие как за 40 дни да се прокара вода от \"Белемекен\" до Перник. Грешки са допуснати от господин другаря Живков\", коментира председателят на комисията по култура в НС Вежди Рашидов пред Bulgaria ON AIR.Според него всички канали, които са правени в България преди 1989 г., започват да \"гърмят\" по времето на Борисов.\"Вода няма, хората са в криза, а те искат да се забавляват да свалят правителството\", подчерта Рашидов.По повод предложения на търг в Ню Йорк златен медальон с изображение на хан Омуртаг, Рашидов припомни, че той е бил един от малкото министри, който е върнал от Канада 21 хил. антики, които не са били нужни да ни връщат.Според него културно наследство се изнася с протекциите на много високи етажи на властта и няма шанс държавата да върне обратно откраднатия медальон.\"Всичко това е проблем на света и на Европа\", отбеляза Рашидов. Той смята, че са необходими драконовски мерки, които да се борят с престъпниците.Друга тема, която предизвика обществена реакция, е проектът за реконструкция на площад \"Св. Неделя\". Софийската света митрополия се противопостави на проекта на архитект Фуксас за новата визия на площада.\"В момента има един прекрасен проект. Църквата ще седи в тази среда като едно бижу, ще се открои. Аз съм против самодейността, която се вихри в България. Всеки втори разбира от всичко. Българската православна църква трябва да се занимава с благотворителност и вярата на хората, а не с архитектура\", категоричен беше Рашидов.\"Трябва да диша това централно пространство. България е осеяна с паметници, които светят - кич до кич. Градската среда е на всички нас и трябва да е създавана от професионалисти\", отбеляза Рашидов.По негово предложение в средата на 2020 г. ще бъде преиздаден романът \"Под игото\".", "date": "2020.01.20", "title": "БСП се забавлява с вота на недоверие за сметка на безводието според Вежди Рашидов "}
{"url": "https://news.bg/world/grazhdani-na-es-iskat-fizicheska-karta-kato-dokazatelstvoto-za-legalniya-im-prestoy-na-ostrova.html", "text": "Британското правителство е притискано да издаде на гражданите на ЕС физически документ, който да доказва, че имат право да останат в страната след Брекзит, пише \"Гардиън\".Изследване е установило, че 90% от гражданите на ЕС в Обединеното кралство предпочитат карта пред цифрово доказателство сега, за да покажат правата си в бъдеще пред работодатели, банки или хазяи.Опасения от дискриминация, загуба на самоличност и продължаващата липса на доверие към британското правителство да гарантира дългосрочни права се появиха като сериозни притеснения в проучването - най-голямото изследване, което обхваща гражданите на ЕС, Европейската икономическа зона и швейцарски граждани на Острова до момента.Изследването е проведено от Northumbria University и активистката група the3million.Преди дни координаторът на Работната група за Брекзит към Европейския парламент Ги Верхофстат увери гражданите на ЕС, че няма да бъдат автоматично депортирани, ако не подадат документи за уседнал статут.Публикуваното днес изследване показва, че 90% от анкетираните не са доволни от липсата на физически документ, за да демонстрират правото си на престой в страната, след като им е бил осигурен уседнал статут или предварителен уседнал статут.11% казват, че вече са поискали доказателство за уседналия им статут, въпреки че това не се изисква от закона. Частни наемодатели предупреждават, че наемателите могат да се изправят пред дискриминация заради липсата на физически документ.Много от респондентите говорят за положителния опит от приложението за уседнал статут. Мнозинството смятат, че процесът действа добре.97,1% от 3171 анкетирани казват, че са получили очакваното решение за статута им.От Министерството на вътрешните работи отбелязват, че схемата работи и цифровото решение е по-добро от физическия документ, тъй като може да бъде изгубен, откраднат, повреден или да изтече.", "date": "2020.01.20", "title": "Граждани на ЕС искат физическа карта като доказателство за легалния им престой на Острова"}
{"url": "https://news.bg/politics/statukvoto-shte-naddelee-pri-vota-na-nedoverie.html", "text": "Вотът на доверие или недоверие е давал резултат по-скоро през 1990-те години. През последните 10-15 години обаче това не е така. Това коментира социоложката от \"Тренд\" Евелина Славкова.\"Вотът на недоверие е много силен инструмент на демокрацията и много честото му използване води по-скоро до неговото изхабяване, обезценяване, когато наистина не си сигурен, че може да доведе до по-сериозни резултати\", изтъкна тя пред БНР. Това е четвъртият вот на недоверие, който опозицията внася в 44-ото Народно събрание. И трите до този момент бяха неуспешни. Не мисля, че четвъртият ще бъде по-различен, прогнозира Славкова.Извън чистата математика с броя на депутатите, които биха подкрепили вота, тя изтъкна други аргументи за неуспеха му.\"Нито една от политическите сили в НС не е готова за избори. Дори на самата БСП ѝ предстои тежка година в контекста на вътрешните избори, които ще претърпи, трябва да си изберат лидер. В момента партията ще бъде много съсредоточена върху изборните отчети по места, кампания, защото сме убедени, че от страна на вътрешната опозиция в БСП ще има кандидати. Там ще се разгръщат интересни процеси и няма как БСП да бъде консолидирана хем да действа по линия на вътрешните избори, хем в посока на предсрочни парламентарни избори\", настоя Евелина Славкова.По-малките формации пазят спокойствието на правителството, за да бъдат сигурни, че ще изкарат пълен парламентарен мандат, отбеляза още тя.\"Защото няма гаранция, че малките формации ще намерят място в следващото народно събрание. Така че, по един или друг начин, всеки ще крепи статукво до последно, защото никой не би искал да напусне Народното събрание. Това е тъгата и цинизмът в цялата ситуация. И тук не говорим само за правителството на Борисов, а и за всяко едно правителство, в което всеки се стреми да запази своите позиции, независимо от безобразията, които се случват\", подчерта социоложката. ", "date": "2020.01.20", "title": "Статуквото ще надделее при вота на недоверие "}
{"url": "https://news.bg/crime/60-godishna-zhena-i-sina-y-sa-namushkani-v-stolichniya-kv-mladost.html", "text": "60-годишна жена е в тежко състояние, след като е била нападната и намушкана няколко пъти с хладно оръжие пред блок в столичния квартал \"Младост\", съобщи БНР.Инцидентът е станал около 9,30 часа тази сутрин. Жената е откарана в Окръжна болница \"Света Ана\".В района е открит и синът ѝ - на 41 години, също с наранявания.Изясняват се подробностите за инцидента. Работи се по версията, че мъжът е нападнал възрастната жена, след което е направил опит да се самонарани.Малко по-късно от болницата съобщиха, че има опасност за живота на жената. \"Не бих могъл да посоча причините, породили агресията на мъжа. Няма данни да е психично болен или освидетелстван.\".Това обяви Георги Хаджиев от СДВР пред журналисти по поповд сутрешния инцидент в столичния квартал \"Младост\", при който 41-годишен мъж намушка с нож майка си.Все още разпитите и процесуално-следствените действия продължават.Сигналът за престъплението е получен в 9 часа сутринта на телефон 112. Той е бил за намерен в безпомощно състояние човек в столичния квартал \"Младост\". Полицията е установила мъж на около 40 години с рана в областта на главата. Той посочил къде живее, полицаите отишли в апартамента и намерили майката с прободни рани в областта на гърба. Две от раните са засегнали белия й дроб, обясни Хаджиев.В момента жената се намира в Окръжна болница, а синът й е настанен във ВМА. Доколкото СДВР има информация е, че синът й е с онколично заболяване. Той не е криминално проявен и не е регистриран за извършване на престъпление.", "date": "2020.01.20", "title": "60-годишна жена и сина й са намушкани в столичния кв. \"Младост\""}
{"url": "https://news.bg/world/dvama-ubiti-i-15-raneni-pri-strelba-do-bar-v-misuri.html", "text": "Полицията в американския град Канзас сити, Мисури, съобщи, че най-малко двама души са убити, а други 15 са ранени при стрелба до бар, информира АП.Стрелбата е станала малко преди полунощ в неделя, обявиха властите на пресконференция. Говорител на полицията поясни, че полицаите са открили \"хаотична сцена\" и е трябвало да потърсят подкрепление. Двама души са открити мъртви на паркинг, включително една жена.Полицията вярва, че стрелецът е единият от загиналите. Говорителят каза, че нападателят е открил огън по хора, които са чакали на опашка пред бара, но мотивите все още не са известни. Стрелецът е бил застрелян от въоръжен охранител.Най-малко 15 души са потърсили лекарска помощ, от които най-малко трима са в критично състояние.Стрелбата е станала до магистрала Highway 40, а KSHB-TV съобщава, че нападението е станало до 9ine Ultra Lounge.", "date": "2020.01.20", "title": "Двама убити и 15 ранени при стрелба до бар в Мисури"}
{"url": "https://news.bg/crime/prokuraturata-naredi-proverka-na-doma-za-vazrastni-s-dementsiya-v-plovdiv.html", "text": "Районна прокуратура - Пловдив се самосезира и разпореди незабавна проверка в Дома за възрастни с деменция в Пловдив.Проверката е във връзка с евентуално извършени престъпления по чл. 137 от Наказателния кодекс - за това, че е изложено на опасност лице, лишено от възможност да се самозапазва, поради безпомощност, престарялост или болест и че не му е оказана помощ, като и по чл. 143 от Наказателния кодекс - за упражняване на принуда.Районна прокуратура - Пловдив разпореди незабавната проверка да бъде извършена от служители на отдел \"Криминална полиция\" към ОД на МВР - гр. Пловдив.", "date": "2020.01.20", "title": "Прокуратурата нареди проверка на дома за възрастни с деменция в Пловдив"}
{"url": "https://news.bg/crime/mazh-ubi-saprugata-si-v-kyustendil.html", "text": "Окръжна прокуратура - Кюстендил води разследване за извършено умишлено убийство.В апартамент в кв. \"Герена\" в Кюстендил, 55-годишният С.Д. умишлено умъртвил съпругата си - Р.Д. (на 64 години).Престъпното деяние било извършено в условията на домашно насилие, предшествано от системно упражняване на физически и психически тормоз.Мъжът е задържан като обвиняем за 72 часа.Предстои прокуратурата да внесе в съда искане за постоянен арест.Разпитани са свидетели и са иззети доказателства за извършеното тежко престъпление. Разследването продължава.", "date": "2020.01.20", "title": "Мъж уби съпругата си в Кюстендил"}
{"url": "https://news.bg/world/psiholozi-sazdali-programata-na-tsru-za-iztezaniya-davat-pokazaniya.html", "text": "Двама психолози, които са създали американската програма за разпити, включваща *уотърбординг и други форми на мъчения, ще дадат доказателства пред съд за първи път тази седмица, пише \"Гардиън\".Джеймс Мичъл и Брус Джесън ще отговарят на въпроси по време на предварително съдебно изслушване за атаките на 9/11 пред военен трибунал в Гуантанамо бей.Адвокати на защитата, сред които 40 арестанти, които са държани в лагер на кубинския остров, коментираха, че това е уникална възможност да се подведат под отговорност тези, които са одобрили и са прилагали програмата с използване на изтезания, а също ще демонстрира, че ЦРУ и ФБР са съучастници в извършваните изтезания.Мичъл и Джесън са бивши психолози от ВВС, които са получили задача от ЦРУ през 2002 г. да създадат програма с техники за разпити. Те са получавали по 1800 долара на ден и през 2005 г. са създали частна компания, която е осигурила повечето от разпитващите и охраната на тайните центрове за задържане на ЦРУ. На компанията са платени 81 милиона долара за работата й преди договорът да бъде прекратен през 2009 г.Американската психологична асоциация изключи двамата психолози заради нарушаване на професионалната етика.Двамата твърдят, че не са направили нищо нередно. Според тях действията им са законни и в съответствие с работата на администрацията на Джордж У. Буш.Адвокати и правозащитници се надяват двамата психолози да хвърлят повече светлина върху мащаба на програмата за изтезания, отговорността на висши представители и ролята на ФБР.ЦРУ призна, че най-малко 39 затворници са били изтезавани при разпити.", "date": "2020.01.20", "title": "Психолози, създали програмата на ЦРУ за изтезания, дават показания"}
{"url": "https://news.bg/crime/prokuraturata-pusna-videa-ot-sluchaya-gebrev-za-koito-chaka-ekspertiza-ot-fbr.html", "text": "Прокуратурата разпространи видеа, част от разследването за отравянето на Емилиян Гебрев. Това са видеа, за които се очаква видео-техническа експертиза в лаборатория на ФБР.Записите се предоставят след разрешение на наблюдаващите прокурори по реда на чл. 198, ал. 1 от НПК.Видеата са от охранителна камера на подземен паркинг на търговското дружество.Видеата се разпространяват от прокуратурата предвид високия обществен интерес по водено от Софийска градска прокуратура разследване за опит за убийство, чрез отравяне на Емилиян Гебрев, главен директор и собственик на фирма \"ЕМКО\" ООД, на неговия син Христо Гебрев и на В.Т., директор \"Производствена дейност\" в \"ЕМКО\" ООД,Прокуратура на РБългария ще продължи да информира българските граждани по дела с голям обществен интерес, ако информацията не представлява държавна или друга защитена от закона тайна, не възпрепятства действията по разследването и не нарушава презумпцията за невиновност.", "date": "2020.01.20", "title": "Прокуратурата пусна видеа от случая Гебрев, за които чака експертиза от ФБР"}
{"url": "https://news.bg/crime/spipaha-59-godishen-s-3-05-promila-alkohol-zad-volana-v-dobrich.html", "text": "59-годишен мъж от Добрич е задържан за шофиране с 3,05 промила алкохол, съобщи БНТ, позовавайки се на полицията в Добрич.Той е арестуван, след като е спрян на проверка на ул. \"Васил Петлешков\" в града.При последвалата проверка за употреба на алкохол, апаратът отчел наличието на 3,05 промила алкохол в кръвта.Мъжът е задържан за 24 часа.", "date": "2020.01.20", "title": "Спипаха 59-годишен с 3,05 промила алкохол зад волана в Добрич"}
{"url": "https://news.bg/world/pritiskat-boris-dzhonsan-da-publikuva-doklada-za-ruskata-namesa.html", "text": "Лидерът на Шотландската национална партия в британския парламент писа на премиера на Великобритания Борис Джонсън с искане да предприеме незабавни действия за публикуване на доклада за намеса на Русия в британската политическа система, пише \"Гардиън\".Иън Блекфорд, лидерът на третата най-голяма група в Камарата на общините, призова премиера да започне да назначава членове на Комисията по разузнаване и сигурност към парламента, необходимо, за да бъде публикуван документът.Недопустимо е вашето правителство многократно и тенденциозно да не предприема действия за сформиране на комисията и да се опитва да избяга проверка по ключови въпроси, пише Блекфорд в писмо, споделено с британския вестник.Той допълва, че е в публичен интерес и е задължително да се публикува докладът.Комисията към предишния парламент на Великобритания подготвяше доклад за шпионските действия на Русия на Острова, който щеше да бъде публикуван, ако премиерът Борис Джонсън не беше свикал избори.Членове на парламентарната комисия са събрали доказателства за руско проникване в консервативните политически кръгове.Министри многократно повториха, че няма примери за \"успешна руска намеса\" на референдума през 2016 г. за Брекзит или на избори.", "date": "2020.01.20", "title": "Притискат Борис Джонсън да публикува доклада за руската намеса"}
{"url": "https://news.bg/int-politics/tramp-iska-dobri-otnosheniya-s-kitay-i-rusiya.html", "text": "Президентът на САЩ Доналд Тръмп е убеден, че за Вашингтон е изгодно да поддържа добри отношения с Москва и Пекин, но не трябва да се разрешава на други държави да използват САЩ за техните интереси. Той каза това в неделя, разговаряйки с представители на американския селскостопански сектор в Тексас.\"Да имаме добри отношения с Китай е добре и е добре с Русия, както и с много други страни. Но ние не искаме това да е в ущърб на нашите интереси\", заяви американският президент.Руският външен министър Сергей Лавров след работно посещение във Вашингтон през декември 2019 г. заяви, че Тръмп е наясно с ползите от добрите отношения с Русия, но в САЩ има сили, които не споделят това мнение и пречат на установяването на контакти между двете държави.", "date": "2020.01.20", "title": "Тръмп иска добри отношения с Китай и Русия"}
{"url": "https://news.bg/world/pompeo-sreshtata-na-varha-v-berlin-mozhe-da-otvori-otnovo-neftenite-saorazheniya-na-libiya.html", "text": "Държавният секретар на САЩ Майк Помпео заяви в неделя, че конференцията в Берлин може да доведе до откриване на някои съоръжения за добив на нефт в Либия, които бяха блокирани поради нестабилната ситуация в страната.Секретарят също така заяви, че се надява германският канцлер Ангела Меркел \"да има нещо, което тя може да обяви утре\", като се позовава на потенциално споразумение за прекратяване на огъня в Либия.\"Затварянето на някои съоръжения за суровия петрол се премахва и се надяваме, че те ще могат да бъдат отворени в резултат на този разговор\", подчерта Помпео и добави, че САЩ имат \"антитерористичен интерес\" в Либия.По-рано Помпео заяви, че е важно да се установи \"трайно прекратяване на огъня и завръщане към политическия процес, подпомаган от Организацията на обединените нации в Либия\" след срещата му с турския външен министър Мевлют Кавусоглу в Берлин.", "date": "2020.01.20", "title": "Помпео: Срещата на върха в Берлин може да отвори отново нефтените съоръжения на Либия"}
{"url": "https://news.bg/world/atina-s-prestizhna-turisticheska-nominatsiya.html", "text": "Атина е сред 20-те номинирани за най-добрата дестинация в Европа през 2020 г.Класацията се прави от потребителите на уебсайта European Best Destinations във връзка с най-големите туристически агенции на континента.Гръцката столица, описана от уебсайта като музей на открито, се сблъсква с жестока конкуренция от популярни градове, включително Мадрид, Париж, Берлин и Рим. Гласуването започна на 15 януари и ще остане открито до 5 февруари.Миналата година победител в конкурса, разработен за популяризиране на културата и туризма в Европа, беше Будапеща, която събра общо 500 000 гласа, докато второто и третото място отидоха съответно в Брага в Португалия и Монте Изола в Италия.", "date": "2020.01.20", "title": "Атина с престижна туристическа номинация"}
{"url": "https://news.bg/weather/oblachno-v-ponedelnik.html", "text": "Днес преди обяд ще бъде облачно. В следобедните часове облачността над Западна България ще се разкъса. Ще духа слаб северозападен, в Източна България - умерен северен вятър. Максималните температури ще бъдат предимно между 0° и 5°, в София 1°-2°.Това съобщиха от НИМХ.В планините ще бъде предимно слънчево. Ще духа умерен, по високите и открити части - силен вятър от север-североизток. Максималната температури на височина 1200 метра ще е около 0°, на 2000 метра - около минус 5°.По Черноморието ще бъде предимно облачно с ниска слоеста облачност, без валежи. Привечер и през нощта срещу вторник облачността ще се разкъсва и намалява. Ще духа слаб, след обяд - умерен северен вятър. Максималните температури ще са 3°- 5°. Вълнението на морето ще е 1 - 2 бала. Температурата на морската вода е 7° - 8°.", "date": "2020.01.20", "title": "Облачно в понеделник"}
{"url": "https://news.bg/world/2-zaginali-i-5-raneni-pri-strelba-v-klub-v-teksas.html", "text": "Двама души бяха убити, а петима други бяха ранени при стрелба по време на концерт в клуб в Сан Антонио, американския щат Тексас, предаде \"Асошиейтед прес\".Шефът на полицията в града съобщи, че са получили сигнал за стрелба в местен клуб, в който се провеждал концерт. След възникнал спор, един от посетителите извадил пистолет и започнал да стреля.Единият от загиналите е починал на място, а втората жертва - в болницата. Други петима ранени са настанени в болница. Жертвите не са идентифицирани. Според полицията заподозрян за престъплението ще бъде идентифициран и арестуван скоро.", "date": "2020.01.20", "title": "2 загинали и 5 ранени при стрелба в клуб в Тексас"}
{"url": "https://news.bg/crime/razsledvat-versiya-za-sauchastie-na-ohraniteli-v-obira-na-mitnitsata-v-blagoevgrad.html", "text": "Проверява се версията има ли съучастие на охранители в обира на митницата в Благоевград, съобщи Нова телевизия. Охранителите са пристигнали на място 4 пъти и не са установили проблем. Издирването на извършителите продължава. Разследващите ще търсят нови следи, за да установят обирджиите, които откраднаха около 230 хиляди лева и сребърни накити.Обирът е бил изключително професионален. Използван е заглушител на СОТ.Припомняме, че на 18 януари стана ясно, че са Вчера пък стана ясно, че ", "date": "2020.01.20", "title": "Разследват версия за съучастие на охранители в обира на митницата в Благоевград"}
{"url": "https://news.bg/society/hotelierite-i-restorantyorite-vav-veliko-tarnovo-gotvyat-protesti.html", "text": "Управителният съвет на Българската хотелиерска и ресторантьорска асоциация и областните ръководства се събират във Велико Търново, за да приемат обща петиция и да обявят намеренията си за национални протести, съобщи БНР.Целта на срещата е да се приеме стратегията за протестни действия на заетите в бранша, съобщи Петър Стефанов - председател на БХРА във Велико Търново.Хотелиерите и ресторантьорите искат ДДС да бъде намален на 9 %. Настоява се и за намаляване на административния произвол над малкия и средния бизнес. От БХРА настояват и за законови промени за регламентиране на бакшиша.Недоволството се очаква да започне с поставяне на надписи \"Протест\" на заведенията. След това, най-вероятно, ще се стигне до затваряне на заведенията за един ден, поясни Петър Стефанов.Ако и това не даде резултат, от БХРА предвиждат представителите на бранша да се организират в масов протест в София, може да има и дългосрочно затваряне на обектите.", "date": "2020.01.20", "title": "Хотелиерите и ресторантьорите във Велико Търново готвят протести"}
{"url": "https://news.bg/society/4-karlovski-sela-izlyazoha-na-prostest-zaradi-neredovni-avtobusi.html", "text": "Четири карловски села подготвят жалба до министър-председателя Бойко Борисов, в която настояват да бъде възстановен нормалният автобусен транспорт до Карлово, съобщи bTV.Така хората ще могат да пътуват спокойно, за да си купуват лекарства и да посещават личен лекар.По финансови причини Община Карлово променя автобусното разписание по линията Карлово-Климент.\"Ситуацията е неудобна и неприятна за постоянно пътуващите възрастни хора. Автобусите са на рядко\", заяви кметът на с. Богдан Христо Иванов.От Община Карлово твърдят, че пътуващите не са достатъчно, за да има повече автобусни линии.От общо 2800 жители на четирите карловски села над 500 са подкрепили подписката.", "date": "2020.01.20", "title": "4 карловски села излязоха на простест заради нередовни автобуси "}
{"url": "https://news.bg/health/davat-na-prokuraturata-dom-za-vazrastni-s-dementsiya-v-plovdiv.html", "text": "Бой, унижения и грубост - това е ежедневието на болните възрастни хора в Центъра за настаняване от семеен тип на хора с деменция в Пловдив.Центърът се смята за едно от най-елитните заведения от този тип, като за едно място там се борят около 60 души и се чака с месеци. Този център от семеен тип е създаден преди 4 години, заедно с още три подобни - два за хора с деменция и два за психично болни.Нова телевизия показа близки на настанени болни, които свидетелстват за синини по тялото на своите родители, за това, че ги заключват. Служител в центъра, пожелал да остане анонимен, е направил и видеозаписи, на които се чува грубото отношение към болните, включително и закани към тях. Той свидетелства и че болните са заключвани за дълго време като наказание, а понякога и през нощта.Има съмнения, че на пациентите са се давали и лекарства, които да ги упояват, за да не създават притеснения за персонала. Близка на болна жена свидетелства за епикриза, в която пише, че болна с деменция жена е лежала в психиатрията в Пловдив, което категорично не отговаря на истината, а на болната й е давано лекарство за шизофрения.Социалният министър Деница Сачева съобщи, че е започнала проверка. Това, което се констатира до момента е изключително добри материални условия, но ниско качеството на персонала. По думите на Сачева отношението, което служителите имат към болните, е абсолютно недопустимо.Събрали са достатъчно материали, които министерството смята да предаде на прокуратурата.\"Надяваме се за този случай да има най-тежки наказания\", каза още министър Деница Сачева.Припомняме, че в първите дни на годината омбудсманът Диана  Внезапна проверка на експерти е констатирала изключително лоши условия на живот в социалната институция в с. Горско Косово.Тогава от социалното министерство заявиха, че Домовете за възрастни хора, които страдат от деменция, в България са 14.", "date": "2020.01.20", "title": "Дават на прокуратурата дом за възрастни с деменция в Пловдив"}
{"url": "https://news.bg/society/vodniyat-rezhim-ostava-no-ima-sigurnost-za-pernichani-uspokoyava-vladimirov.html", "text": "Най-накрая имаме решение. Водният режим ще остане, но перничани ще имат по-голяма сигурност. Това дава едно спокойствие, че перничани ще имат вода. Това заяви пред bTV кметът на Перник Станислав Владимиров.По думите му разчетите показват, че ще се подават минимум 300 л в секунда. Владимиров подчерта, че в рамките на година и половина Перник ще има подменена водна инфраструктура.Кметът на Перник отбеляза, че стойността на проекта за снабдяване на вода от язовир \"Белмекен\" до Перник ще е около 25 млн. и трябва да се изпълни до 45 дни.На въпрос ще имат ли перничани до тогава вода, кметът поясни, че според разчети на ВиК дружеството в рамките на 3 месеца язовир \"Студена\" може да осигури водоподаването.\"Бяха отпуснати 24 милиона лева за подмяна на водопреносната ни мрежа извън големия воден проект, който ще стартира пролетта. В рамките на година и половина Перник ще има подменена подземна ВиК инфраструктура, която ще свали значително загубите, които са в момента в мрежата\", обясни кметът на града.За съжаление обаче снегът във водосборната ни зона не е достатъчен, допълни Владимиров.По повод спасителния план за Перник общинският съветник от СОС, Прошко Прошков заяви, че това предложение ще бъде прието само при гаранции, че водният баланс на София няма да се наруши по никакъв начин.\"Искаме гаранции, че водният баланс на София няма да се наруши по никакъв начин. На изхода на Мало Бучино преди водопроводът, който ще се построи до Перник, ще има спирателен и измервателен механизъм. По този начин ще знаем точните количества вода, които се пренасочват\", обясни Прошков.От \"Софийска вода\" ще бъде изисквано да предоставя ежемесечни справки за подадените количества вода и наличието на вода в язовирите.Прошко Прошков заяви, че няма да се стигне до това водоснабдяването към Община Перник да бъде прекъснато, защото дори и при абсолютна суша, София е осигурена с вода години напред.Кметът на Перник изтъкна още, че за последните 30 години почти няма подмяна на ВиК инфраструктурата в Перник и това води до голяма загуба на вода. Кметът уточни, че водата за индустрията в осигурена от сондажи.Владимиров добави, че в тази криза най-бързите решения са идвали от страна на премиера, като поясни, че това не го вкарва в конфликт с неговата партия, която днес внася вот на недоверие срещу правителството на Борисов.Припомняме, че извънредно заседание в Министерски съвет стана ясно, че След срещата кметът на София Йорданка Фандъкова заяви, че Вчера депутатът от ГЕРБ и бивш министър на околната среда и водите Ивелина Василева запита След това Калоян Паргов заяви, че", "date": "2020.01.20", "title": "Водният режим остава, но има сигурност за перничани, успокоява Владимиров "}
{"url": "https://news.bg/politics/nyama-opasnost-za-vodata-na-stolichani-uveryava-karanikolov.html", "text": "Кризата в Перник . Обществото е вече изключително негативно настроено и затова властта не би си позволила да шикалкави. Това мнение изказа в студиото на Нова телевизия министър Емил Караниколов по повод съмнения, че  реално е взимане на вода за софиянци.Емил Караниколов увери, че няма такова нещо, но подчерта, че не приема изказвания като \"взимаме водата на някого\", тъй като водата е национално богатство.Министърът обясни, че трябва да се даде време язовир \"Студена\" да си възвърне силите. В момента в язовира има вода за около 33 дни преди да се навлезе в т.нар. мъртва зона. Трябва да се спре ползването на вода от язовира, за да може и да се почисти т.нар. гъба, земната маса на дъното на язовира.Караниколов заяви, че вярва в природата и това, че тя ще си свърши работата и ще напълни язовир \"Студена\". Проблем ще бъде ако има сериозно застудяване и наличният обем в язовир \"Студена\" замръзне.По отношение на решението, което бе прието в Министерски съвет за изграждане на байпас за снабдяване на Перник с вода от \"Белмекен\", Караниколов обясни, че се взима един от притоците, които се вливат в \"Белмекен\". По думите му реално това се прави всяка година и водата на столичани по никакъв начин не се засяга. Ще има монтиран разходомер и така ще се знае точно колко вода отида към Перник. Язовир \"Бели Искър\" разполага с около 9 милиона кубика, като притокът е по-голям от оттока.В момента София харчи около 180 милиона кубика на месец или между 400 и 500 хиляди кубика на денонощие. За Перник се гарантират 700 хиляди кубика на месец, обяви Караниколов и постави акцент върху разликата в количествата.Индустрията в Перник няма да ползва от тази вода и Караниколов бе категоричен, че законът по никакъв начин не позволява отклоняване на вода, която е за питейни и битови нужди. Законът е ясен, няма такъв ход, отсече министърът.  е предложен вариантът за ползва вода от язовир \"Пчелина\", който е стар и се е използвал. Там е нужно да се изградят 800 метра тръби и трябва да се направи ремонт на съществуващ канал, както и да се сложи разходомер, който незнайно защо е бил премахнат.Сега си говорим за безводие, но няма да се учудя да си говорим пролетта или другата година за наводнения, предупреди Емил Караниколов. Язовирите в страната се държат на 60% и са като цяло компрометирани. Той обясни това с неподдържаната инфраструктура, но и с безхаберие на управниците в годините след изглаждането. Много ВиК дружества са в тежко състояние и няма интерес към концесиониране. София и Русе са дружествата, които са в добро състояние и това е благодарение на добрия концесионер.Припомняме,  бе обявено на 21 декември, след като воден режим бе  на 18 ноември 2019 г. На 16 януари стана ясно, че .На въпрос дали се страхува след  и обвинението срещу него, Емил Караниколов заяви: \"Какво означава да ни е страх, работим, спазваме законите и си носим отговорностите.\"", "date": "2020.01.20", "title": "Няма опасност за водата на столичани, уверява Караниколов"}
{"url": "https://news.bg/int-politics/boris-dzhonsan-nyama-da-hodi-na-svetovniya-ikonomicheski-forum-v-davos.html", "text": "Британският премиер Борис Джонсън няма да присъства на Световния икономически форум в швейцарския град Давос, обявиха от \"Даунинг стрийт\" 10.Джонсън настоя, че правителството му трябва да се съсредоточи върху политики в полза на народа на Великобритания, вместо да се среща със световни лидери в Давос.В прессъобщението на кабинета на британския премиер се уточнява, че той ще се срещне с представители на африкански държави по време на инвестиционна среща на високо равнище в Лондон по-късно днес.По-рано беше съобщено, че американският президент Доналд Тръмп вероятно ще отиде на Световния икономически форум в Давос.", "date": "2020.01.20", "title": "Борис Джонсън няма да ходи на Световния икономически форум в Давос"}
{"url": "https://news.bg/politics/votat-na-nedoverie-nyama-da-mine-ubedeni-sotsiolozi.html", "text": "Вотовете на недоверие на свалят правителства. В дадения случай вотът на недоверие на БСП е замислен да привлече внимание. Той е замислен преди ареста на Нено Димов. Това заяви пред bTV социологът Андрей Райчев.Към това мнение се присъедини и политологът Стойчо Стойчев. По думите му важният въпрос е не дали Борисов ще събере подкрепа, а дали Корнелия Нинова ще събере мнозинство, за да свали правителството, което според него не може да стане.Според Райчев ДПС използва всичко за демонстрации. ВМРО пък са подходили меко след ареста на Нено Димов. Никаква \"Воля\" и никаква \"Атака\" не им трябва на правителството, посочи той. По думите му, арестът на министъра на околната среда не обезсмисля вота.Арестът на министър е много положително нещо, да се знае, че няма недосегаеми. От друга страна той не е министър и не мога да разбера защо лежи, отбеляза социологът.Той подчерта, че кръвожадността на публиката, която иска справедливост не трябва да влиза в разрез с правата на човека.Андрей Райчев изтъкна, че случаят с Перник не е дреболия, тъй като засяга 100 000 души.Трябва да живеем в страна, в която властта трябва да осигури вода, категоричен е той.Социологът обясни, че рефлексът на обществото е когато има проблем да се усилват репресиите. В тази връзка той обясни, че 97% от делата у нас завършват осъдително, но това не решава проблема.По повод водната криза в Перник политологът Стойчо Стойчев заяви, че всички са виновни.Не може след кметската кампания всички да се оказват изненадани, че вода в язовира няма, подчерта той.Според него в тази ситуация трябва да се извлече полза за обществото и трябва да се говори за генерална промяна във ВиК сектора.Райчев и Стойчев се обединиха и около мнението, че създаването на държавен холдинг, който да събере всички ВиК, е положително и ще доведе до централизиране на властта.", "date": "2020.01.20", "title": "Вотът на недоверие няма да мине, убедени социолози"}
{"url": "https://news.bg/int-politics/desetki-hilyadi-v-bolonya-na-protest-sreshtu-salvini-i-kraynata-desnitsa.html", "text": "Около 40 000 души участваха снощи в протестен митинг концерт в италианския град Болоня срещу крайната десница в Италия, ръководена от бившия вицепремиер Матео Салвини, информира \"Ройтерс\".Демонстрацията беше организирана по повод регионалните избори в неделя (26 януари) в областта Емилия Романя, чийто главен град е Болоня.Крайнодясната партия \"Лига\" на Салвини и съюзниците ѝ се опитват да сложат край на 75-годишната доминация на левицата в областта.Социологическите проучвания показват, че двата лагера имат еднакви шансове да спечелят.Салвини вече е обиколил над 100 общини в Емилия Романя и се надява с победа там да се стигне до оставка на правителството в Рим, оглавявано от Джузепе Конте.Посланието на Салвини е, че коалиционното правителство на социалдемократите и антисистемното Движение \"5 звезди\" не би имало легитимност пред избирателите, ако загуби и Емилия Романя.", "date": "2020.01.20", "title": "Десетки хиляди в Болоня на протест срещу Салвини и крайната десница"}
{"url": "https://news.bg/int-politics/tramp-plashi-es-s-mnogo-loshi-neshta-zaradi-ogromnite-barieri-za-us-biznesa.html", "text": "САЩ ще направят \"много лоши неща\" на Европейския съюз, ако \"огромните бариери\", поставени от Общността за американския бизнес, не бъдат намалени. Това обяви президентът на САЩ Доналд Тръмп в реч по време на годишна конференция на земеделска асоциация в град Остин, щата Тексас.Американският държавен глава също така твърди, че на администрацията му е по-трудно да \"работи\" с Европа \"по много начини\", отколкото да сътрудничи с Китай.\"Както знаете, Европа ни поставя огромни бариери да правим бизнес. Е, тези бариери ще паднат. Те трябва да паднат, защото, ако не паднат, ще трябва да правим неща, които са много лоши за тях. Всеки се възползва от нас. Работата с Европа беше в много отношения по-лоша и по-трудна от работата с Китай\", подчерта Тръмп.", "date": "2020.01.20", "title": "Тръмп плаши ЕС с \"много лоши неща\" заради \"огромните бариери\" за US бизнеса"}
{"url": "https://news.bg/regions/zhiteli-na-3-obshtini-v-gotse-delchev-se-buntuvat-sreshtu-losh-pat.html", "text": "Жители на 3 общини в Гоце Делчев се разбунтуваха срещу лошия път, който ги свързва.Става дума за трасето между Сатовча, Гърмен и Хаджидимово, съобщи bTV.На някои места порои са отнесли част от настилката. Местните твърдят, че това положение е от 7 години. Направен бил един ремонт, но некачествен и след месец шосето отново било осеяно с дупки.Хората от трите населени места събрали 2000 подписа с искане за асфалтиране на пътя.Протестиращите затвориха пътя, заплашват да блокират и шосето за Гърция - за Драма.", "date": "2020.01.20", "title": "Жители на 3 общини в Гоце Делчев се бунтуват срещу лош път"}
{"url": "https://news.bg/press/pernik-shte-pie-voda-ot-yazovir-belmeken-filtrite-za-komini-davat-chist-vazduh-na-sofiya.html", "text": "До 45 дни Перник ще получи вода от водосбора на Белмекен, през яз. \"Бели Искър.\" Тя ще достигне до миньорския град през столичната преносна мрежа.Това решение предложи на извънредна среща при премиера Бойко Борисов министърът на икономиката Емил Караниколов в събота. Той го огласи пред колегите си министри - на финансите Владислав Горанов, на енергетиката Теменужка Петкова, на екологията Емил Димитров - Ревизоро, на регионалното развитие Петя Аврамова. Там бяха и двамата кметове - Йорданка Фандъкова на София и Станислав Владимиров на Перник.Електростатичните филтри за комини вече дават ефект на територията на Столична община, показват събраните данни до момента.\"До сега в града са монтирани над 100 устройства като мярка за намаляване замърсяването на въздуха от битово отопление. Голяма част от тях са в район \"Красна поляна\". С всеки филтър се намаляват вредните емисии с около 80%\", потвърди зам.-кметът по екологията Йоана Христова.Преди дни тя направи проверка как работят поставените устройства, на която присъства и управителят на ДЗЗД \"Филтърни системи България\" Даниел Дамянович.При старите жилища има голям отлив на купувачи през изминалата година, според голяма агенция за недвижими имоти. Покачването на пазара не е масово, а зад него се крие преориентирането на купувачите към по-скъпи имоти - ново строителство, ремонтирани и обзаведени жилища.Сегашните купувачи са най-често млади семейства, които търсят имот за живеене, повечето - за първи дом. И те имат много нараснали изисквания.Затова първото нещо, което питат, е на колко години е жилището. Ако годините на построяване са повече от 20, има серия от въпроси от купувачите - щранговете за подмяна ли са и поставяна ли е изолация. Но не това е големият проблем при старите жилища.Васил Божков бе на среща с феновете на \"Левски\" в неделя след обед, която продължи повече от 2 часа. Бизнесменът, чийто холдинг е собственик на клуба, влезе за срещата на стадион \"Георги Аспарухов\" директно през паркинга в сектор А и така избегна среща с чакащите отвън репортери.\"Ако няма лотария, няма да имам пари да давам на \"Левски\". Оттук-нататък трябва вие да решите как да се спасява отборът.Знаете какво направихме - стадионът е оправен отвсякъде, отборът ни е силен, имаме шансове за Купата, имаме шансове за първо място в шампионата. Но нещата бяха дотук. Сядайте, мислете - какво, как и защо! Това е ситуацията\", казва Божков в кратко видео, заснето от фен, присъствал на сбирката, като бе разпространено от сайта 7dnilevski.Превишения на нормите за серен диоксид (SO2) има само в община Гълъбово. Това ще твърди България пред Съда на Европейския съюз и ще настоява делото на ЕК срещу нея да бъде прекратено.Позицията беше приета от Министерския съвет ден след като останалият без вода Перник беше задушен от серен диоксид, който е изключително опасен за човешкото здраве. Точно затова Европейската комисия заведе през миналата година искова молба срещу страната за систематично и постоянно неспазване на пределно допустимите почасови и дневни стойности за серен диоксид, определени от Директива 2008/50/ЕО относно качеството на въздуха.Контейнерите с отпадъците, които пристигнаха на пристанището в България, трябваше да бъдат прехвърлени в ТЕЦ \"Бобов дол\". Това заяви македонецът, управляващ компанията \"Блацион\" ООД Горан Ангелов, цитиран от БГНЕС.\"Блацион\" ООД е българско търговско дружество със седалище и адрес на управление в София. Тази компания внася отпадъците, които бяха открити на пристанищата в България. Негови управители са македонските граждани Блаже Игнатов и Горан Ангелов. Те притежават 15% от компанията, а останалата собственост е на италианците Винченцо Трасари и Ецио Боче.Според Ангелов отпадъците не били прехвърлени в ТЕЦ \"Бобов дол\", защото когато пристигнали на пристанището, лицензът на централата за изгаряне на отпадъци вече бил изтекъл.Учителите в четвърти клас, чиито ученици ще държат национално външно оценяване тази година, са в паника, заради нареждане на министерството, получено преди седмица.Съгласно него децата на десет годинки ще правят диктовката си по български език и литература не под надзора на преподавателя, а от аудиозапис.\"Това е пълна глупост и смятам да сезирам министерството възможно най-скоро\", казва директорът на 107-мо училище Данко Калапиш. По неговите думи не е сигурно, че във всички училища, където се правят диктовки, ще има качествена техника и децата ще чуват това, което ще им се чете.Освен това не е сигурно дали дикторът, избран от министерството, ще чете достатъчно бавно, за да го разберат и учениците, които схващат и записват малко по-бавно. Особено ако са деца с друг етнически произход.Продължаваща сушата и празните язовири, липсата на валежи от сняг и аномално високите температури за януари поставят под въпрос агротехническите мероприятия през пролетта, както и развитието на реколтата от зърнени култури през 2020 година.По данни на Асоциация на българските села (АБС) и по информация, получена от над 130 кметства, сушата е засегнала тежко 93.5% от язовирите в селските и полупланински региони. В същото време властите крият тази информация, а медиите говорят само за водна криза в Перник, пише сайтът Selo.bg.Дъжд със стопанско значение не е валял от 26 юли 2019 г., а водните резерви се изчерпват стремглаво, тъй като липсва както изпълнението на национална кризисна стратегия, така и отговорност от страна на институциите. Прогнозата за януари и февруари също не е благоприятна откъм валежи.Такива ще има едва към края на февруари, и то незначителни по обем. Най-тежко е положението в областите Шумен, Разград, Търговище, Велико Търново, а също в региона на Стара Загора, Нова Загора, Сливен, Пловдив, Хасково, Свиленград, Ямбол.", "date": "2020.01.20", "title": "Перник ще пие вода от язовир \"Белмекен\", Филтрите за комини дават чист въздух на София"}
{"url": "https://news.bg/world/tramp-s-nov-plan-za-blizkiya-iztok.html", "text": "Президентът на САЩ Доналд Тръмп скоро ще реши дали ще представи план за действие на Белия дом за разрешаване на палестино-израелския конфликт преди предстоящите 2 март нови парламентарни избори в Израел. За това в неделя съобщи порталът Axios. Той се позовава на американски и израелски източници.Тръмп все още не е обсъдил със съветниците си необходимостта да публикува плана в близко бъдеще и не е взел окончателно решение по този въпрос, но представител на администрацията на САЩ не изключи възможността за предсрочно изявление на президента.Източници на изданието съобщават, че решението на американския президент може да бъде повлияно от развитието на ситуацията в светлината на процедурата по импийчмънт, започната срещу него, преговорите с европейските и близкоизточните лидери в кулоарите на Световния икономически форум в Давос, както и резултатите от срещата на съветника на президента на САЩ Джаред Кушнер с министър-председателя на Израел и лидер на партията Ликуд Бенямин Нетаняху и неговият опонент на предстоящите избори - бившият началник на Генералния щаб на армията и лидерът на лявоцентристкия блок \"Кахол-Лаван\" Бени Ганц - на световния форум за Холокоста, който ще се проведе 23-ти януари в Йерусалим.Според портала Нетаняху се интересува от оповестяване на плана на САЩ преди изборите в Израел, тъй като това може да отвлече вниманието на избирателите от твърденията за корупция в премиера.В края на юни Белият дом публикува документ с икономическите аспекти на плана, като предлага по-специално инвестиция в размер на 50 милиарда долара в Палестина и съседни държави. На 25-26 юни в столицата на Бахрейн, Манама, се проведе международна среща по тези аспекти. Палестинската администрация и няколко арабски страни бойкотираха събитието, смятайки го за неподходящ.САЩ все още не са обявили политическия компонент на. Както бе отбелязано по-рано от руския външен министър Сергей Лавров, всички са наясно, че американската инициатива няма да включва създаването на пълноправна палестинска държава.", "date": "2020.01.20", "title": "Тръмп с нов план за Близкия изток"}
{"url": "https://news.bg/world/islyamisti-pak-atakuvaha-alepo.html", "text": "В понеделник вечер ислямисти откриха огън с ракетни системи по района на Джейда в западната част на Алепо. Градът се намира на 360 км. северно от Дамаск. Както съобщи агенция SANA, в резултат на експлозии от снаряди е загинал един цивилен, има ранени, броят им се уточнява.Съседният квартал на Джамият ез-Захра също попадна под обстрел, от който също идва информация за жертвите. Няколко снаряда паднаха близо до джамията Аш-Шами, която претърпя материални щети.Сирийската артилерия реагира с огън по позициите на въоръжени групировки, нарушаващи примирието. Те претърпяха загуби в жива сила и оборудване.Според Руския център за помирение на враждуващите страни в Сирия, от 16 януари в резултат на обстрели в западните и централните райони на Алепо са убити 28 цивилни, а други 56 са ранени.Провинция Алепо навлиза в северозападната зона на деескалация, където от 9 януари тази година по споразумение с турската страна военните действия и използването на самолети са прекратени.", "date": "2020.01.20", "title": "Ислямисти пак атакуваха Алепо"}
{"url": "https://news.bg/world/strelba-na-havai-dvama-politsai-sa-ubiti.html", "text": "Двама полицейски служители бяха убити, а поне още един бе ранен, след като нападател откри огън в Diamond Head в Хонолулу, Хаваи в неделя. Полицаите попаднали под обстрел, след като се отзовали на спешно повикване, съобщи Си Ен Ен.\"Целият ни щат скърби за загубата на двама полицаи в Хонолулу, убити при изпълнение на патрул дейност тази сутрин\", заяви в изявление Дейвид Иге.Полицията в Хонолулу заяви, че районът Hibiscus Drive е затворен заради полицейско разследване. Видео от Hawaii News Now показа, че няколко домове по улицата са обгърнати от пламъци.Си Ен Ен все още не е потвърдил независимо подробностите за инцидента, предоставен от Hawaii News Now.Има новини, че убиецът е подпалил пожар, за да прикрие следите си. Кметът на Хонолулу Кирк Колдуел изказа в \"Туитър\" най-дълбоките си съболезнования на семействата и приятелите на двамата служители и отдела.", "date": "2020.01.20", "title": "Стрелба на Хаваи. Двама полицаи са убити"}
{"url": "https://news.bg/world/merkel-i-makron-zagubiha-putin-na-sreshtata-na-varha-v-berlin.html", "text": "Френският президент Еманюел Макрон и германският канцлер Ангела Меркел при подготовката за фотосесията на всички участници в срещата на върха в Берлин за Либия бяха объркани, когато не можаха да намерят руския президент Владимир Путин. Това съобщи Sputnik France.По време на подготовката за протоколната снимка представители на Франция и Германия се спогледаха, след като не видяха мястото, където трябва да застане президентът на Русия.След това Меркел се обърна към генералния секретар на ООН Антонио Гутереш с въпрос за мястото на Путин на общата снимка.След няколко секунди руският лидер влезе във фотозоната. Макрон се ръкува с Путин и тогава германският канцлер му показа къде да застане.", "date": "2020.01.20", "title": "Меркел и Макрон \"загубиха\" Путин на срещата на върха в Берлин"}
{"url": "https://news.bg/world/otnovo-ataka-s-dronove-sreshtu-ruska-baza-v-siriya.html", "text": "Ислямисти се опитаха да атакуват с дронове руската военно-въздушна база Хмеймим в Сирия.. Това съобщи РИА \"Новости\". Агенцията се позовава на руското министерство на отбраната.Нападението е станало в неделя привечер.С настъпването на тъмнината руските системи за противовъздушна отбрана на въздушна база Хмеймим разкриха три малки по размер въздушни цели, които се приближаваха от североизток към руската военна база в Сирия.Въздушните цели бяха унищожени от зенитни ракети.\"Няма ранени или материални щети. Руската авиобаза \"Хмеймим\" работи по план \", добавиха от министерството на отбраната в Москва.", "date": "2020.01.20", "title": "Отново атака с дронове срещу руска база в Сирия"}
{"url": "https://news.bg/disasters/napadatel-ubi-trima-s-nozh-v-london.html", "text": "Трима души загинаха при нападение с нож, което се случи в североизточен Лондон. Това съобщи в. \"Дейли мейл\".Нападението е станало в района на метро станция \"Севън кингс\".Полицията уточни, че жертвите са били намушкани. Малко след това те са починали.Отбелязва се, че жертвите са били на възраст от 20 до 30 години.Според наличната информация нападателят все още не е задържан. Полицията все още не знае за мотивите на нападението.В момента силите на реда разследват инцидента. Това е \"най-кървавата баня\" в историята на Лондон.Кметът на Лондон Садик Хан обяви, че е разпоредил изпращането на допълнителни полицейски сили в района на инцидента. Нападението стана в неделя вечер около 20 часаКандидатът за кандидат за кмет на Лондон Шон Бейли заяви, че \"това е ужасяващ акт на насилие\".\"Моите мисли са със семействата на жертвите. Болката им ще бъде неописуема. Няма съмнение, кметът е изгубил контрол над нашите улици. Лондончани живеят в страх. Хората не се чувстват сигурни да се прибират от работа, родителите не искат да изпращат децата си на училище.Не можем да бъдем най-големият град на земята, ако не сме в безопасност. Необходимо е спешно нов подход и ново ръководство. \" Това заяви Шон Бейли.\"Престъплението с нож става все по-често, сега имаме нужда от национална стратегия и повече полицейски ресурс\", призова местният политик Кам Рай.Официалната идентификация на починалите все още не е извършена.Миналата година 90 души бяха намушкани до смърт в Лондон. Така 2019 година беше една от най-кървавите години в най-новата история на столицата на Великобритания.", "date": "2020.01.20", "title": "Нападател уби трима с нож в Лондон"}
{"url": "https://news.bg/disasters/treta-zhertva-na-koronavirusa-v-kitay.html", "text": "Трети човек е починал от новия тип коронавирус в китайския град Ухан, провинция Хубей. Това съобщи РИА \"Новости\". Агенцията се позовава на градската комисия по здравеопазване.Както стана известно, 198 души вече са се заразили с този коронавирус.От тях 25 души вече са изписани от болницата, 35 пациенти остават в тежко състояние, 9 - в изключително тежко състояние, трима пациенти са починали, се казва в доклада на градска здравна комисия.Мистериозният нов вирус е аналогичен на Тежкия остър респираторен синдром.Разрастването на епидемията подхранва опасенията на властите в Китай няколко дни преди големите пътувания за Лунната нова година.", "date": "2020.01.20", "title": "Трета жертва на коронавируса в Китай"}
{"url": "https://news.bg/int-politics/prints-hari-e-dalboko-natazhen-ot-posledstviyata-ot-reshenieto-si.html", "text": "Британският принц Хари заяви в неделя на благотворително събитие в Лондон, че е , че съвместното му решение със съпругата му, американската актриса Меган Маркъл, да станат независими от кралското семейство, е довело до такива последствия.\"Надеждата ни беше да продължим да служим на кралицата, на Общността на нациите, на моите военни задължения, но без да получавам бюджетни средства. За съжаление, това се оказа невъзможно\", разкри пред \"Скай нюз\" принц Хари.\" Поради тези причини ме натъжава, че всичко свършва по този начин \", каза внукът на кралица Елизабет II, коментирайки за пръв път решението си с Меган Маркъл.На 8 януари принц Хари, шестият на опашката за наследяване на трона, и съпругата му обявиха в социалните медии намерението си да направят безпрецедентна стъпка, отказвайки се от статута на висши членове на кралското семейство, осигурявайки финансова независимост и започвайки да живеят в две къщи - една след друга в Канада след това във Великобритания.На 18 януари Бъкингамският дворец информира, че отсега нататък двойката няма да може да представлява официално кралица Елизабет II от Великобритания в официални пътувания, да изпълнява други церемониални задължения и да използва титлата на техните Височество. Беше обявено също, че семейството на принца вече няма да получава бюджетни средства, които покриват разходите на херцога и херцогинята на Съсекс, свързани с официалната им роля на членове на кралското семейство.В близко бъдеще принцът също  включително чин генерал-капитан на Кралския морски пехотен корпус, който през 2017 г. му бе прехвърлен от дядо му - херцога на Единбург - Филип.Говорейки за това как е взето решението, принц Хари каза: \"Това бяха месеци преговори след толкова години трудности. Знам, че не винаги съм правил всичко както трябва, но като цяло наистина не е имало друг начин.\"Причините за сензационното решение на херцога и херцогинята не са напълно ясни, а в британските медии се публикуват различни спекулации за това, за които ситуацията в кралското семейство се превърна в тема номер едно в медиите.Много наблюдатели предполагат, че принц Хари и Меган Маркъл искат да могат да сключват изгодни търговски договори. Други приписват тази стъпка на факта, че двойката е твърде уморена от досадното внимание на таблоидите, които според принц Хари започнаха истинска кампания за тормоз срещу жена му и срещу разпространението на лъжливи слухове за нея.Миналата есен херцогът и херцогинята на Съсекс съдиха няколко британски вестника, а малко след това принц Хари припомни, че постоянното преследване от репортери е една от основните причини за смъртта на майка му принцеса Даяна (1961-1997 г.).", "date": "2020.01.20", "title": "Принц Хари е дълбоко натъжен от последствията от решението си"}
{"url": "https://news.bg/bulgaria/kradtsi-obezkostiha-avtomobil-dokato-e-bil-v-serviz.html", "text": "Неизвестни \"обезкостиха\" автомобил, докато той бил на сервиз, съобщиха от Нова телевизия. Те са откраднали почти всички части на возилото, докато собственикът му чакал да бъде сменена спирачната помпа. Той обяви и 2000 лева награда за този, който помогне с информация за извършителите.Той допълни, че от двете страни на улицата, водеща до обекта, има камери. Преглеждат се записите от тях. По думите му, след пост в социалната мрежа, вече има информация за ориентировъчен час, в който е извършено престъплението.\"Собствениците на сервиза са ми приятели. За много от нашите автомобили сме използвали техните услуги. В самия сервиз нямаше камери, но има СОТ. След кражбата те са взели мерки\", обясни потърпевшият Стилиян Апостолов.", "date": "2020.01.20", "title": "Крадци \"обезкостиха\"  автомобил, докато е бил в сервиз"}
{"url": "https://news.bg/society/informirat-s-sms-za-vdignat-avtomobil.html", "text": "Центърът за градска мобилност въвежда нова SMS услуга за водачите, чиито автомобили са принудително преместени на наказателен паркинг, съобщават от центъра.Услугата стартира от 22 януари 2020 година. Водачите, чиито автомобил е преместен на наказателен паркинг, ще получават кратко съобщение от номер 1902, че колата е на наказателен паркинг, адресът на паркинга и връзка със сайта и контактния телефон на ЦГМ.Съобщението ще се изпраща на телефона, от който последно е изпратено валидно съобщение за паркиране в зоната за платено локално паркиране.Целта на промяната е да се даде максимално информация на водачите и тя да е полезна за тях.По този начин, ЦГМ ще се опита да спести време и емоции у водачите, които по някаква причина са нарушили правилата при паркиране. Също така забавянето на освобождаване на автомобила от специализиран паркинг, може и да доведе до натрупване че има автомобили, които стоят непотърсени по два-три дни и повече.Текстът на краткото съобщение ще е изписан на латиница.", "date": "2020.01.20", "title": "Информират с SMS за вдигнат автомобил"}
{"url": "https://news.bg/disasters/petima-zaginali-v-hotel-v-rusiya-sled-navodnenie-ot-vryala-voda.html", "text": "Петима души са загинали в руския град Перм, след като през нощта тръба за топла вода e експлодирала и е наводнила с вряла вода хотелска стая, намираща се в сутерена на сградата. Това съобщиха от регионалния следствен комитет, цитирани от \"Ройтерс\".Сред загиналите е и едно дете. Най-малко още трима души са били откарани в болница с изгаряния след инцидента в мини-хотел \"Карамел\", който се намира в сутерена на жилищна сграда, уточниха от следствения комитет. Най-тежко пострадала е 33-годишна жена, която има 35% изгаряния, а другите двама пострадали са мъже - съответно с 20 и 15 процента изгаряния. Разследващите са започнали наказателно производство по обвинение за предоставяне на услуги, които не отговарят на изискванията за безопасност, като криминалисти разпитват жертви, извършват проверки и събират доказателства на място.Според справка в страницата на хотела в Booking.com, двойна стая за двама души в хотела струва 1170 рубли (19 долара) на нощ.", "date": "2020.01.20", "title": "Петима загинали в хотел в Русия след наводнение от вряла вода"}
{"url": "https://news.bg/society/pochina-akad-blagovest-sendov.html", "text": "На 87-годишна възраст почина акад. Благовест Сендов, съобщават от БАН.Сендов е световноизвестен български математик, изтъкнат държавник и общественик - ректор на Софийския университет, главен научен секретар на Българската академия на науките, председател на Българската академия на науките, председател на Народното събрание на Република България и посланик на България в Япония.Акад. Сендов е роден на 08.02.1932 г. в Асеновград. През 1956 г. завършва \"Математика\" в Математическия факултет на СУ \"Св. Кл. Охридски\", в периода 1960-1961 г. специализира в Московския държавен университет, през 1964 г. защитава кандидатска дисертация, а през 1967 г. докторска дисертация. През 1968 г. е избран за професор по изчислителна математика, през 1974 г. - за член-кореспондент на БАН, а през 1981 г. за академик.Акад. Сендов е най-младият доктор на науките, най-младият професор и най-младият ректор на Софийския университет.Научните интереси и постижения на акад. Сендов са в областта на теорията на апроксимациите, математическото моделиране (по-специално в математическата биология), числените методи и информатиката, както и в направление \"Хаусдорфови апроксимации\", чието начало той постави. Акад. Сендов създаде световно известна българска школа в тези направления.Научното творчество на акад. Сендов е събрано в стотици публикации, от които над 200 научни труда, 4 монографии, много учебници и популярни статии.Богата е административната дейност на акад. Сендов. През периода 1967 г.-1970 г. е заместник-директор на Математическия институт с Изчислителен център на БАН; през 1970 г.-1973 г. е декан на Математическия факултет при Софийския университет, през 1973 г.-1979 г. е ректор на Софийския университет, през 1980 г. е избран за заместник-председател на БАН, през периода 1982 г.-1988 г. е първи заместник-председател на БАН и главен научен секретар на БАН, а през периода 1988 г.-1991 г. е председател на БАН. В различни периоди е член на Комисията по математика и физика на ВАК, Комисията за Димитровски награди, Националния комитет по математика и други национални и международни органи. През 1980 г. е избран за подпредседател на Световния съвет за мира. Член е на редица чуждестранни академии. През периода 1989 г.-1992 г. е председател на Международната федерация за обработка на информацията (IFIP).Акад. Сендов е народен представител в 36-то Народно събрание на Република България, председател на 37-то Народно събрание, а по време на 38-то Народно събрание е заместник-председател на НС. През периода 2004 г.-2009 г. акад. Сендов беше посланик на България в Япония.Акад. Сендов е пионер в редица нововъведения в областта на образованието. През 70-те години на ХХ век акад. Сендов въведе в Математическия факултет на Софийския университет тристепенното обучение (бакалавър, магистър и аспирант - понастоящем докторант), което сега е широко разпространено във всички университети. През 80-те години създадената от него Проблемна група в образованието предложи нови методи на преподаване в училище, основаващи се и на зараждащите се модерни технологии.Дълъг е списъкът на наградите, които акад. Сендов е получавал през годините като признание на неговата научна, административна и обществена дейност. През 1969 г. е удостоен с Димитровска награда в областта на науките; през 1970 г. е избран за член на Американското математическо дружество; през 1976 г. е избран за почетен доктор на Московския университет; през 1981 г. е удостоен със званието \"Народен деятел на науката\"; през 1982 г. е награден с Орден \"Народна Република България - I-ва степен\". Акад. Сендов е носител и на Орден \"Кирил и Методий - I-ва степен\" и др.Акад. Сендов беше патриот и човек с голяма енергия, ентусиазъм, трудолюбие и воля за реализация на неговите идеи.Поклонението на акад. Благовест Сендов ще се състои на 23.01.2020 г. (четвъртък) от 11.00 ч. в сградата на Народното събрание, пл. \"Княз Александър I\" №1 (бившия Партиен дом).", "date": "2020.01.20", "title": "Почина акад. Благовест Сендов"}
{"url": "https://news.bg/crime/deloto-sreshtu-mityo-ochite-otnovo-ne-tragna-1.html", "text": "Фалстарт по делото срещу Димитър Желязков - Митьо Очите. Днес стана ясно, че делото няма да започне с разпит на свидетели в Спецсъда, а причината за това е, че близките на Митьо Очите са обжалвали решението на съда съдебният процес да тръгне по същество.В момента делото се намира в Апелативния специализиран наказателен съд, който разглежда възражението. Резервната дата за делото е 10 февруари. Несебърският бос Митьо  за рекет, изнудване, палежи и разпространение на дрога.Дъщерята на Димитър Желязков - Станислава Желязкова коментира лаконично пред медиите, че няма решение на Апелативния специализиран наказателен съд. \"Не мога да си обяснявам и да тълкувам нищо. Каквото е - това е. Благодаря ви\", каза още тя и не отговори на повече въпроси на медиите.Припомняме делото срещу Митьо Очите беше отлагано заради пропуски в обвинителния акт.Ако бъде признат за виновен, законът предвижда до 15 години затвор.", "date": "2020.01.20", "title": "Делото срещу Митьо Очите отново не тръгна"}
{"url": "https://news.bg/regions/36-svlachishta-sa-registrirani-v-loveshko.html", "text": "На територията на община Ловеч има 36 регистрирани свлачища, съобщи БНР.Това става ясно от стратегията за управление на общинската собственост за периода 2020-2023 г., която ще бъде публично обсъдена днес.По данни на Регистъра на свлачищата в България, актуален към 31 декември 2019 г., периодично активни в Ловешко са 21 от 36-те свлачища.Като потенциални са квалифицирани седем от тях, а останалите са стабилизирани.Свлачища в общината последно са регистрирани през 2014 г. - в село Пресяка, а първото е датирано от 1974 г. в северните покрайнини на града под жп линията.Почти половината от свлачищата са от 2006 година.", "date": "2020.01.20", "title": "36 свлачища са регистрирани в Ловешко"}
{"url": "https://news.bg/disasters/pone-devetima-zaginali-pri-ruhvane-na-most-nad-reka-v-indoneziya.html", "text": "Тесен пешеходен мост през река, набъбнала след силни дъждове, е рухнал на остров Суматра в Индонезия, при което са се удавили най-малко деветима души, които са били отнесени от силното течение, като един човек е изчезнал, информира \"Ройтерс\", цитирайки местната служба за борба с бедствията.Седемнайсет души са били спасени на мястото на срутването в провинция Бенкулу, където службата за борба с бедствията в Индонезия започна спасителна операция.Тълпа от около 30 души, повечето ученици, се е била събрала на моста, което може да е предизвикало напрежение в конструкцията, довело до срутването.\"Те наблюдаваха разливите в реката отдолу и след това мостът се скъса, като хората паднаха в преливащата река\", добавиха от службата.Силното течение в реката е отнесло жертвите и те са се удавили, уточни местен служител на службата за борба с бедствията пред държавната агенция \"Антара\", добавяйки, че мостът е бил използван предимно от земеделци, живеещи наблизо.\"От снощи регионалната агенция за борба с бедствията, военните, полицията, свързани организации и доброволци издирваха изчезнали\", допълниха от службата.", "date": "2020.01.20", "title": "Поне деветима загинали при рухване на мост над река в Индонезия"}
{"url": "https://news.bg/world/iran-ne-izklyuchva-pregovori-za-prekratyavane-na-yadreniya-spor.html", "text": "Иран обяви, че не е затворил \"вратата за преговори\" за разрешаване на споровете около ядреното споразумение със световните сили, информират \"Ройтерс\" и АФП.Говорител на външното министерство заяви, че всяко следващо действие на Техеран за прекратяване на ангажиментите към сделката ще зависи от действията на другите страни.Техеран остава в споразумението.. че Иран нарушава споразумението е безпочвено, каза говорителят и добави, че \"вратата за преговори\" не е затворена.Дали Иран допълнително ще намали ядрените си ангажименти, това ще зависи от другите страни и дали интересите на Иран са защитени в съответствие със сделката, поясни говорителят.Говорителят отбеляза, че Ислямската република отхвърля , тъй като подобно споразумение няма да има никаква стойност.В същото време стана ясно, че външният министър на Иран Мохамед Джавад Зариф ще пропусне Световния икономически форум тази седмица, след като организаторите промениха събитието, в което той планираше да участва.Ежегодният форум ще започне в швейцарския курорт Давос в четвъртък.Министерството на външните работи на Иран отбеляза, че Зариф е щял да участва, след като е получил лична покана.Те промениха първоначалната програма за него, програмата, която беше съгласувана, излезе нещо друго. Това пътуване за съжаление няма да се осъществи, съобщи говорител на ведомството на пресконференция в Техеран.Форумът ще продължи четири дни.Но отсъствието на", "date": "2020.01.20", "title": "Иран не изключва преговори за прекратяване на ядрения спор"}
{"url": "https://news.bg/world/iran-smyata-zaginalite-patnitsi-na-svaleniya-ukrainski-samolet-za-irantsi.html", "text": "Иран смята , които са имали двойно гражданство за иранци, обяви говорител на външното министерство, цитиран от \"Ройтерс\".Иран не признава двойното гражданство. Много от  са иранци с двойно гражданство. На борда на самолета е имало 57 канадци.\"Информирахме Канада, че Техеран разглежда загиналите с двойно гражданство при самолетната катастрофа като ирански граждани...Иран скърби за тяхната смърт\", каза говорителят.\"Иран уважава всички чужди дипломати в Иран, ако не нарушават международните закони\", коментира още той.Междувременно говорител на външното министерство на Украйна обяви, че Киев ще притисне Иран да предаде \"черните кутии\" по време на среща с иранска делегация днес.Украйна ще предаде посланието на иранския министър на благоустройството, че връщането на кутиите ще покаже, че Иран иска безпристрастно разследване на катастрофата, отбеляза говорителят.В неделя Иран обяви, че ще се опита да анализира кутиите от сваления самолет този месец.", "date": "2020.01.20", "title": "Иран смята загиналите пътници на сваления украински самолет за иранци"}
{"url": "https://news.bg/politics/abv-podkrepya-bsp-za-vota-na-nedoverie-za-provala-na-borisov.html", "text": "АБВ подкрепя вота на недоверие, иницииран от парламентарната група на БСП за провала на политиката на кабинета Борисов 3 в сектора \"околна среда и води\".Това стана ясно след час консултации между двете партии в парламента.Вчера лидерът на БСП Корнелия Нинова покани извънпарламентарни партии за консултации по вота на недоверие - АБВ, Движение 21 и Новината за подкрепата на вота обяви лидерът на АБВ Румен Петков, който уточни, че партията му ще представи и допълнителни аргументи за \"катастрофалната политика\" на правителството на Борисов в този сектор. Той каза, че разполагат със справки, според които през 2018 г. нивото на язовир \"Студена\" не е падало под 13-14 млн. кубически метра, а през 2019 г. не се е качвало над 9-10.\"Борисов направи Перник Сахара на Европа. След като това не е направило впечатление на никого, това означава, че ятото на калинките е в размери, които са трудно поносими в обществото\", коментира Румен Петков, който реторично попита как може да съсипеш живота на 100 хил. души в град, заобграден от четири планини.Все пак Румен Петков каза: \"Важно е обществото да бъде мотивирано. Ние не сме наивни хора и не считаме, че вотът ще успее. Важна е обществената дискусия. Oбща е констанацията, че премиерът и министрите му всеки ден дават мотиви за вот за цялостно творчество. т.е. провалите в секторите са многопластови и многоспектърни.\"Според АБВ провал има и в областта на отбраната и външната политика по отношение на енергетиката.На срещата присъства и Петър Първанов от АБВ - Перник. Той смята, че алтернатива за Перник е направата на язовир \"Раянци\". Той бил подготвен, направен още 80-90-те години, но после проектът е спрян.Лидерът на БСП Корнелия Нинова не присъства на срещата. Там бе депутатът Крум Зарков.\"Дадоха ни допълнителна информация, с която АБВ разполагат за кризата в Перник. Обединихме се около това, че отговорността не трябва да бъде размивана, че тя се носи от правителството вследствие на неадекватна политика, както и на факта, че не трябва да оставяме този разговор затворен в парламента, а да търсим гражданска подкрепа и енергия\", каза Зарков.По думите му кризите, свързани с водата, въздуха и боклуците най-вероятно тепърва предстоят.Предстои среща с Движение 21, от Демократична България заявиха пред news.bg, че все още не са решили дали да се срещат с БСП за вота на недоверие. Следобед ще бъде внесен и вотът на недоверие от БСП в парламента.", "date": "2020.01.20", "title": "АБВ подкрепя БСП за вота на недоверие за провала на Борисов"}
{"url": "https://news.bg/bulgaria/bsp-poluchiha-podkrepa-za-vota-i-ot-dvizhenie-21.html", "text": "БСП получиха подкрепата и на Движение 21 за вота на недоверие, който внасят към кабинета.\"По думите на Крум Зарков от \"Движение 21\" са оценили високо мотивите, които са изработили. \"С тях споделяме общо разбиране, че не може да се очаква от това правителство, което докара чрез некомпетентността си тази криза, да я реши и да проведе необходимите за страната ни реформи\", заяви зам.-председателят на ПГ на \"БСП за България\" Крум Зарков след консултации с Движение 21 в парламента. От левицата получиха подкрепа и от АБВ тази сутрин и продължават с разговорите. От парламентарно представените  на недоверие миналата седмица, , остава да се уточни решаващата подкрепа на независимите депутати.\"Надяваме се обществото да разбере, че така повече просто не може\", заключи депутатът.От страна на Движение 21, зам.-председателят Данаил Георгиев коментира, че приветстват инициативата за обмяна на мнение и са изразили негативната си оценка за управлението на ГЕРБ пред левицата.Той подчерта, че управлението на ГЕРБ води до влошаване качеството на живот като цяло в страната. \"Има дефицит на справедливост\", смята още Георгиев.", "date": "2020.01.20", "title": "БСП получиха подкрепа за вота и от Движение 21"}
{"url": "https://news.bg/int-politics/velikobritaniya-iska-afrika-za-targovski-partnyor-sled-brekzit.html", "text": "Британският премиер Борис Джонсън обяви Великобритания като идеален бизнес партньор за Африка, докато Великобритания се подготвя за сделките си със света след \"Брекзит\", съобщава АП.Но Великобритания е изправена пред трудни предизвикателства, тъй като се стреми да се утвърди на континент с няколко от най-бързо развиващите се икономики в света и чието население от 1,2 милиарда ще се удвои до 2050 г.Доста по-малко от 54 държавни или правителствени ръководители на Африка присъстват на първата среща на високо равнище за инвестиции Великобритания-Африка, отколкото десетките, присъствали на първата среща на върха Русия-Африка миналата година или на събиранията, които Китай редовно провежда.Администрацията за международна търговия на Великобритания коментира, че двупосочната търговия с Африка през годината, приключваща през второто тримесечие на 2019 г., е била 46 милиарда долара. Междувременно двустранната търговия на Африка с Китай, най-добрият търговски партньор на континента е 208 милиарда долара през 2019 г.Джонсън обясни на присъстващите, че конференцията \"е доста закъсняла.\" Той признава, че британските служители и компании трябва да работят, за да убедят африканските нации да правят бизнес с Великобритания.\"Нямаме божествено право на този бизнес. Това е конкурентен свят. Може да имате ухажори\"- особено Китай и Русия.Великобритания съобщава, че 16 африкански лидери присъстват на срещата на върха в понеделник в Лондон, включително лидерите на Нигерия, Конго, Кения, Египет, Гана и Руанда.Великобритания трябва да напусне Европейския съюз на 31 януари, а Джонсън заяви, че Великобритания ще се превърне в \"глобална Великобритания на свободна търговия след Брекзит\".Той обеща, че имиграционната система след Брекзит ще \"постави хората пред паспортите\", признавайки общото неудовлетворение в Африка.Докато други световни сили, включително държавите от Персийския залив и Индия, увеличават дипломатическото си и икономическо присъствие в Африка, някои наблюдатели се чудеха на интереса на Великобритания.Когато Тереза ​​Мей посети Кения през 2018 г., дори президентът на Кения Ухуру Кенията отбеляза, че това е първото посещение в икономическия център на Източна Африка от британски премиер за повече от 30 години.Освен мудността на първите две икономики, Южна Африка и Нигерия, Африка показва икономически възход, тъй като наскоро откритата зона за свободна търговия в Африка набира скорост.Миналата година икономическият растеж се забави във всички географски райони, с изключение на Африка, съобщи ООН миналата седмица в годишното Световно икономическо положение и перспективи 2020.Според ООН ръстът на БВП в Африка се очаква да достигне 3,2% през 2020 г. и 3,5% през 2021 г.А 25 африкански страни се очаква да постигнат икономически ръст от поне 5% тази година.", "date": "2020.01.20", "title": "Великобритания иска Африка за търговски партньор след Брекзит"}
{"url": "https://news.bg/politics/borisov-poiska-tsyalata-infomatsiya-za-razsledvaneto-na-ubiystvoto-na-futbolniya-fen-v-solun.html", "text": "Министър-председателят Бойко Борисов се срещна с фенове на Ботев (Пловдив) заради убийството на футболния фен Тоско Бозаджийски, съобщи topsport.bg. Припомняме, че привърженикът на \"канарчетата\" а при опит да избяга беше ударен от автомобил.Младият пловдивчанин почина на път за болницата.Правосъдния министър Данаил Кирилов обяви, че премиерът Бойко Борисов е наредил да се задействат всички механизми по международно сътрудничество, да се поиска цялата информация по разследването и установяване ефективността му в Гърция.Говорителят на главния прокурор Сийка Милева обяви, че Иван Гешев пък от своя страна е наредил да се образува досъдебно производство и у нас, което ще бъде под надзора на ВКП.", "date": "2020.01.20", "title": "Борисов поиска цялата инфомация за разследването на убийството на футболния фен в Солун "}
{"url": "https://news.bg/world/damska-kosmicheska-razhodka-za-smyana-na-baterii-na-mks.html", "text": "Двама астронавти напуснаха Международната космическа станция, за да приключат работата си по подмяна на батерии, информира АП.Кристина Кох и Джесика Меир от НАСА излязоха от станцията, за да завършат започнатата миналата седмица работа. Жените трябва да поставят още една нова батерия към соларната система и да премахнат две стари батерии.\"Към нашите астро-сестри, пожелаваме ви късмет\", обяви астронавтът Андрю Морган преди да излязат от станцията.Това е третата \"космическа разходка\" в изцяло дамски състав. НАСА постепенно подменя 48-те никел-водородни батерии с нови и по-мощни литиево-йонни батерии. През последните три години са поставени 17 нови батерии.Още 6 нови батерии ще бъдат поставени на орбиталната лаборатория тази пролет, с което ще приключи подмяната на електропреносната мрежа. Старите батерии ще бъдат прехвърлени на товарен кораб.Тези батерии позволяват на всички системи на станцията да продължат работа благодарение на соларните панели, когато космическата станция е на страната на Земята, когато е нощ.В събота други двама астронавти ще завършат ремонта на детектор на космическите лъчи.Кох държи рекорда за най-продължителна \"космическа разходка\" на жена. Нейната 11-месечна мисия приключва след две седмици. Меир ще остане още няколко месеца.", "date": "2020.01.20", "title": "Дамска „космическа разходка” за смяна на батерии на МКС"}
{"url": "https://news.bg/int-politics/oon-bezhantsite-zaradi-klimata-ne-mogat-da-badat-vrashtani-v-rodnite-im-strani.html", "text": "Незаконно е правителствата да връщат хора в страни, където животът им може да бъде застрашен от климатичната криза. Това се изтъква в историческо решение на Комитета по правата на човека на ООН, съобщава \"Гардиън\".Решението, което е първото по рода си, представлява правна \"повратна точка\" и момент, който \"отваря вратата\" към бъдещи искания за защита на хора, чийто живот и добруване са били застрашени заради глобалното затопляне, изтъкват експерти.Очаква се десетки милиони хора да бъдат разселени от глобалното затопляне през следващото десетилетие.Решението се отнася до казуса с Йоане Теитиота, мъж от тихоокеанската страна Кирибати, която е разглеждана за една от страните, които са най-застрашени от повишаването на морското равнище. Той е кандидатствал за убежище в Нова Зеландия през 2013 г., твърдейки, че животът му и този на семейството му е застрашен.Комитетът за правата на човека на ООН е чул доказателства за пренаселеност на остров Южна Тарауа, където живее Теитиота, изтъквайки, че населението там се е увеличило от 1641 души през 1947 г. на 50 000 души през 2010 г. заради повишаване на морското равнище, водещо до това, че другите острови стават необитаеми, което е довело до насилие и социално напрежение.Той също така е говорил за липсата на прясна вода и затрудненото отглеждане на земеделски култури заради солеността на водната маса, което е причинило сериозни здравословни проблеми на семейството му. Той е казал, че тъй като Кирибати е било прогнозирано, че няма да бъде обитаема територия в период в рамките на 10 до 15 години, животът му е застрашен от оставането там.Съдилищата в Нова Зеландия са отхвърлили искането на Теитиота за защита. Комитетът за правата на ООН е подкрепил решението на Нова Зеландия с мотива, че въпреки че \"повишаването на морското равнище вероятно ще направи Република Кирибати необитаема... времевата рамка от 10 до 15 години, както предположи Теитиота, би могла да позволи извършване на редица действия в Република Кирибати, със съдействието на международната общност, за да се предприемат утвърдителни мерки за защита и, когато е необходимо, преместване на населението\".Според експертите обаче решението на комитета на ООН отваря пътя за други предявявания на претенции, основани на заплахата за живота, породена от климатичната криза. Комитетът реши, че \"последиците от климатичните промени в приемащите държави могат да изложат хората на нарушение на техните права... като по този начин предизвикат задължения за невръщане в изпращащите държави\".Макар съдебното решение да не е задължително за страните, то посочва правните задължения, които страните имат съгласно международното право.", "date": "2020.01.20", "title": "ООН: Бежанците заради климата не могат да бъдат връщани в родните им страни"}
{"url": "https://news.bg/politics/s-40-stranitsi-vot-na-nedoverie-tragva-bsp.html", "text": "40 страници мотиви за вот на недоверие към правителството на Борисов за провал в политиката по екология и околна среда днес внесехо от БСП.По думите на лидера на партията Корнелия Нинова официалните мотиви вече могат да бъдат прочетени с подробности, но няма по-силни мотиви от фактите.\"Половин милион българи в момента са в режим на водата, има сериозна опасност това число да расте. Дишаме един от най-мръсния въздух в Европа, а България е превърната в сметище за боклуци не само от Европа, но и от Третия свят\", подчерта Нинова и допълни, че всеки ден излизат нови факти за боклуци, внесени в България за изгаряне.Корнелия Нинова обоснова и ролята на вота на недоверие, като изрази сигурност, че ако не са поставили темата по този начин, много от нещата, свършени от правителството досега, нямаше да се случат.Направеното обаче досега са временни мерки, палиативни и представляват гасене на пожари за намаляване на общественото напрежение. \"Тези мерки не решават системния проблем\", подчерта председателят на БСП.Дори да се намери решение на кризата в Перник, управляващите не знаят какво ще се случи с Шумен. \"Как управляващите ще напълнят язовир Тича? Или в Сливен - яз. Асеновец. Как ще се осигури вода на Ботевград, Търговище, Ловеч, на много областни и общински центрове, където в момента има същия проблем?\", попита Нинова.По отношение на боклука вниманието е съсредоточено върху боклука, идващ от Италия, но от левицата остро поставят въпроса за вноса и изгарянето на боклук от трети страни. \"Тези боклуци не са паднали от небето. Те са минали през българска митница, за тях са получени разрешения от български институции, някой си е поставил подписа върху това, за да превърнат България в сметището на света\", каза още Корнелия Нинова.Припомняме, миналата седмица  в парламента, от  за подкрепа. Разговори с независими депутатите официално не са водени. След това социалистите обявиха, че ще търсят и извънпарламентарна подкрепа за вота си, като днес  и  ", "date": "2020.01.20", "title": "С 40 страници вот на недоверие тръгва БСП"}
{"url": "https://news.bg/int-politics/putin-vnese-popravkite-v-konstitutsiyata-edin-chovek-nyama-da-e-poveche-ot-dva-mandata-prezident.html", "text": "Руският президент Владимир Путин е внесъл за разглеждане в Държавната дума (долната камара на руския парламент) законопроекта за поправките в конституцията на Руската федерация, съобщават руските медии.\"Представители на президента на Русия при разглеждането на законопроекта в Държавната дума ще бъдат съпредседателите на конституционната комисия Клишас, Крашенинников и Хабриева\", уточни пред журналисти говорителят на Кремъл Дмитрий Песков.Днес съпредседателите на работната група за предложения за внесените поправки в основния закон изложиха инициативите си в писмо до Путин. Според авторите един от ключовите въпроси трябва да бъде определянето на ролята и статута на Държавния съвет в системата на управление и разработването на ключови принципи за неговото взаимодействие с други държавни органи.Важен блок от измененията в конституцията се отнася за политическата структура, включително разработването на система от сдържания и противовеси (баланси на властта). Освен това работната група е предложила да проучи въпроса за взаимовръзката между държавните и общинските власти и е засегнала темата за спазване на основните принципи на международното право.Пакетът поправки, внесени от руския държавен глава за разглеждане в Държавната дума, предвиждат едно и също лице да не може да заема поста президент на Руската федерация повече от два мандата.Предвижда се също така, че президент на Русия може да бъде гражданин, навършил 35 години, постоянно пребиваващ в страната не по-малко от 25 години и \"нямащ и не е имал по-рано\" чуждо гражданство или разрешение за пребиваване в чужбина, или друг документ, потвърждаващ правото за постоянно пребиваване на руския гражданин на територията на чужда държава.В същото време изискването за кандидата за президент да няма гражданство на чужда държава не се прилага за граждани, които преди това са имали гражданство на държава, която е била приета или е част от която е била приета в Руската федерация в съответствие с федералния конституционен закон и които са пребивавали постоянно на територията на държавата, приета в Руската федерация, или територия на част от държавата, приета в Руската федерация.На 15 януари Путин, по време на , обяви, че едно и също лице не трябва да заема длъжността президент на Русия повече от два мандата подред.По-късно руският държавен глава подчерта също така, че практиката на неограниченото пребиваване във властта, която беше характерна за късния съветски период, не може да реши проблема с трансформацията на властта и стабилността на страната.", "date": "2020.01.20", "title": "Путин внесе поправките в конституцията, един човек няма да е повече от два мандата президент"}
{"url": "https://news.bg/bulgaria/vik-sluzhitelite-iskat-po-visoki-zaplati.html", "text": " Това съобщиха от Нова телевизия.  Причината - От КНСБ настояват увеличението на заплатите на служителите във ВиК сектора да бъде с 15%. . Не всички в системата са маскари и са виновни за някои тежки несгоди, до които сме стигнали\", заяви президентът на .Вече се е стигнало до етап, в който няма достатъчно експерти, както и работници.\"Ние имаме вече недостиг дори на багеристи, на работници, защото категорична бе председателят на синдикат \"Водоснабдител\" Треперушка Младенова.От синдикатите не обясниха за кои дружества става въпрос. А От по-доброто събиране на пари от длъжниците, през предстоящия закон за ВиК сектор. Както и в създаването на холдинг, който да обедини всички ВиК дружества.\"Някои от ВиК операторите разбира се изпълниха още януари месец тези наши препоръки.  За други обаче ще е огромно предизвикателство, огромен риск\", заяви Нанков..", "date": "2020.01.20", "title": " ВиК служителите искат по-високи заплати"}
{"url": "https://news.bg/world/es-potvardi-che-pregovorite-s-velikobritaniya-zapochvat-nay-rano-v-kraya-na-fevruari.html", "text": "Европейската комисия потвърди, че няма да бъде готова да започне разговорите с Великобритания за бъдещите търговски отношения до края на февруари най-рано, пише \"Гардиън\".Говорител на Комисията съобщи, че могат да приемат предложение за директивите за преговори щом Великобритания напусне ЕС и поясни, че след това има институционален процес за приемането им от Европейския съвет.Знаем, че ще отнеме време, поради тази причина ние обявихме, че ще започнем преговори възможно най-скоро, но със сигурност няма да е преди края на февруари, началото на март, обяви представителят и отбеляза, че са необходими консултации преди директивите за преговорите да бъдат официално приети.Премиерът Борис Джонсън изключва удължаване на преходния период след Брекзит. Това означава, че Великобритания и ЕС на практика ще имат 10 месеца да договорят и ратифицират споразумение за бъдещето партньорство.\"Даунинг стрийт\" 10 иска преговорите да започнат скоро. Британското правителство не изключва започване на преговори с Вашингтон за търговско споразумение преди тези с Брюксел.Запитан да коментира думите на финансовия министър на Обединеното кралство Саджид Джавид през уикенда, че Великобритания няма да спазва правилата на ЕС след преходния период, говорителят на ЕС потвърди, че това означава по-малък достъп на Великобритания до единния пазар.Има връзка между оттегляне от регулациите на ЕС и степента на достъп до единния пазар. Тази позиция не се е променила. Мисля, че двете страни изразиха позициите си много ясно, коментира говорителят.", "date": "2020.01.20", "title": "ЕС потвърди, че преговорите с Великобритания започват най-рано в края на февруари"}
{"url": "https://news.bg/int-politics/iran-plashi-da-napusne-svetovniya-dogovor-za-nerazprostranenie-na-yadreno-orazhie.html", "text": "Иран заяви, че може да се откаже от глобалния договор за неразпространение на ядрено оръжие - ДНЯО, ако европейските страни се насочат към Съвета за сигурност на ООН заради ядрената сделка, което ще преобърне дипломацията към конфронтация със Запада, съобщава \"Ройтерс\".Договорът от 1968 г. е основата на глобалния контрол върху ядрените оръжия след Студената война, включително сделка от 2015 г., подписана от Иран със световните сили.Великобритания, Франция и Германия обявиха, че Иран нарушава пакта от 2015 г. и задействаха механизма за решаване на спорове, който в крайна сметка би могъл да върне въпроса обратно към Съвета за сигурност и повторно налагане на санкции.\"Ако европейците продължат неправилното си поведение или изпратят делото на Иран в Съвета за сигурност, ние ще се оттеглим от ДНЯО\", коментира иранският министър на външните работи Джавад Зариф. Иран може да предприеме други стъпки преди да се оттегли от ДНЯО, въпреки че не ги уточнява.Подписаният от 190 държави ДНЯО забранява на подписалите страни, отделно от САЩ, Русия, Китай, Великобритания и Франция, да придобиват ядрени оръжия, в замяна на това, че им позволяват да разработват мирни ядрени програми за производство на електроенергия, наблюдавани от ООН.Единствената държава, която някога е декларирала оттегляне от ДНЯО, е Северна Корея, която изгони ядрените инспектори и открито тества ядрено оръжие. Индия и Пакистан никога не са се подписвали, нито Израел, който не казва дали има ядрени оръжия, но се предполага, че ги притежава.Западът отдавна обвинява Иран, че се стреми да разработи ядрени оръжия. \"Въпреки лошата воля, която виждаме от някои европейски страни, вратата на преговорите с тях не е затворена и топката е в тези страни\", заяви говорителят на иранското външно министерство Абас Мусави. \"Не мисля, че Иран е готов да преговаря при условията, които те са намислили\".След като Вашингтон се оттегли от сделката, Тръмп започна политика на \"максимален натиск\", като заяви, че трябва да се договори по-широко споразумение по ядрени въпроси, ракетната програма на Иран и ирански дейности в Близкия изток.Техеран многократно е провеждал разговори с европейците, за да намери начини да запази ядреното споразумение, но ги обвинява, че не са гарантирали икономическите ползи, които Иран трябваше да получи в замяна на ограничаване на ядрената дейност.\"Твърденията на европейските сили за това, че Иран нарушава споразумението, са неоснователни. Дали Иран ще намали допълнително своите ядрени ангажименти ще зависи от други страни и от това дали интересите на Иран са обезпечени в рамките на споразумението\", коментира Мусави.Великобритания заяви, че \"сделка с Тръмп\" може да замени сделката от 2015 г., а Франция призова за широки преговори за прекратяване на кризата.Иран коментира, че не може да преговаря с Тръмп, който наруши обещанията, като отхвърли сделката, постигната при неговия предшественик Барак Обама. Мусави повтори отказа на Иран за \"сделка с Тръмп\".\"Фактът, че името на човек е поставено на споразумение, показва, че той не е запознат с условията. Споразумението с човек не означава нищо\", обясни той.Иран е готов да нанесе удар върху всяка територия, от която ще дойде заплаха за държавата, добави Мусави, цитиран от ТАСС. \"Всяка територия, от която идва заплаха за Иран или за представител на иранската държава, ще бъде атакувана. Иран не отмъсти напълно за убийството на командира на специалните сили Ал-Кудс от Ислямския революционен гвардейски корпус. Атаката срещу американската военна база беше само част от нашите ответни мерки\".", "date": "2020.01.20", "title": "Иран плаши да напусне световния договор за неразпространение на ядрено оръжие"}
{"url": "https://news.bg/health/kadri-v-pensionna-vazrast-pokrivat-ostar-nedostig-na-akusherki-i-meditsinski-sestri.html", "text": "Кадри в пенсионна възраст покриват остър недостиг на акушерки и медицински сестри. Незапълнените щатове за акушерки са около 4 хиляди, а за сестри над 30 хиляди, коментираха пред BulgariaONAIR Павлинка Герина и Ева Павлина от Алианс на българските акушерки.Българската асоциация на професионалистите по здравни грижи реши в началото на година да има национални професионални съвети на медицинските сестри, акушерките, фелдшерите, рехабилитаторите и лаборантите, а причината са различните стандарти за всяка професия.Те не са съгласни да са под обща шапка, а големият проблем с недостига на акушерки остава. Дефицитът се налага да бъде покриван с кадри в пенсионна възраст. Според информация от края на годината, незапълнените щатове за акушерки са около 4 хиляди, а за сестри над 30 хиляди, като основната причина е заплащането.В България работят около 4 хиляди акушерки, около половината нуждите на системата, а голяма част от завършилите и придобилите специалност заминават за чужбина.Нужни са около , като България не е изключение от световната статистика.Според проучвания на социалното министерство, до 15 години най-търсени на пазара на труда ще бъдат акушерките и медицинските сестри.", "date": "2020.01.20", "title": "Кадри в пенсионна възраст покриват остър недостиг на акушерки и медицински сестри"}
{"url": "https://news.bg/int-politics/kak-otkradnaha-shouto-na-putin-po-kazusa-libiya.html", "text": "Може да се каже, че Москва е разстроена от поканата на германската канцлерка Ангела Меркел към Майк Помпео да присъства на конференцията за Либия в Берлин. Така държавният секретар на САЩ със сигурност краде част от шоуто, което руският президент е искал само за себе си.Но в сянката на правителствената реформа в Москва и планираните конституционни промени, вниманието на Путин очевидно е фокусирано върху собствената му страна. Путин дори съкрати планираното си посещение в Израел до един ден, въпреки че той многократно е подчертавал колко важни за него са отношенията с премиера Бенямин Нетаняху.Когато Путин и Меркел обявиха предстоящата конференция за Либия, Кремъл очевидно смяташе, че преговорите в Москва на 14 януари, чиито медиатори бяха Русия и Турция, ще бъдат лесна победа. И по-важното - няма да отклонят Путин от вътрешния му дневен ред. Но командирът на т.нар. Либийска национална армия генерал Халифа Хафтар, ползващ се с подкрепата на Русия, очевидно е бил на съвсем друго мнение: той се оттегли от преговорите без да подпише предложеното споразумение за прекратяване на огъня и се подигра на домакините, унижавайки ги публично. Това накара Путин и вътрешният му министър да изглеждат слаби и безпомощни, особено в сравнение с Турция и нейния съюзник Файез Сарадж. Признатото от ООН правителство на националното единство в Триполи подписа споразумението. Унижението за Москва беше още по-голямо, тъй като се смята, че Русия е изпратила няколкостотин наемници от т.нар. \"Група Вагнер\", които да обучават мъжете на Хафтар и да се бият наравно с тях.По-късно представителите на Хафтар заявиха, че той не е подписал споразумението, тъй като правителството на Сарадж не е представило ясен план за обезоръжаването на някои от неговите паравоенни части. Това звучи като извинение. Факт е, че генералът е подкрепен не само от Русия, но и от Египет, Саудитска Арабия и Обединените арабски емирства. Според надежден източник от Москва, вероятно Египет е убедил Хафтар да се оттегли от споразумението и да продължи с опитите си да разгроми правителството в Триполи.Големият въпрос е защо Кремъл инвестира толкова много време, енергия и политическа тежест в либийската гражданска война?Първо, за Путин \"умиротворяването\" на Либия е един вид компенсация за факта, че през 2011 г. тогавашният президент Дмитрий Медведев не се намеси по време на военната операция на Запада в Либия. Това в крайна сметка доведе до свалянето и смъртта на либийския държавен глава Муамар Кадафи и до избухването на гражданска война. Кремъл е убеден, че намесата в Либия ще вдигне престижа на Русия, особено след като вече \"спаси\" режима на Башар Асад в Сирия.Второ, Путин се надява, че руският ангажимент в крайна сметка ще да даде плод под формата на военновъздушна и военноморска база (или дори няколко бази) на либийското крайбрежие. Освен факта, че подобен мащабен проект би бил трън в очите на американците (което винаги радва руснаците), той би осигурил на близки до режима в Москва дебели държавни поръчки за няколко години напред.На трето и последно място, държавните руски нефтени и газови компании, както и някои частни компании упражняваха дейност в Либия при управлението на Кадафи под стриктното наблюдение на Кремъл. Те се надяват, че отново ще могат да се върнат в страната, щом войната приключи.Ето защо Москва започна да се сближава и с правителството на Сарадж. Добри отношения с двете страни се търсят в случай, че изходът от войната не е предизвестен. Разбираемо е, че този контакт допълнително дразни генерал Хафтар. Финансовата му подкрепа идва главно от саудитците и емирствата, които от своя страна решиха да се откъснат от руското влияние.Имайки това предвид, може би не е чак толкова лоша идеята Путин да се отдръпне от светлините на прожекторите в Берлин и да прехвърли отговорността за разрешаването на деветгодишната криза в Либия върху повече играчи. Дори и това да означава, че САЩ също ще седят на масата.", "date": "2020.01.20", "title": "Как откраднаха шоуто на Путин по казуса Либия"}
{"url": "https://news.bg/int-politics/borisov-pristigna-v-davos.html", "text": "Премиерът Бойко Борисов пристигна в Швейцария, където ще участва в срещата на Световния икономически форум в град Давос, съобщиха от пресцентъра на правителството. Това е 50-ата годишна среща на форума, който с времето се е превърнал в ефективен и влиятелен инструмент на световната икономика и политика, в място за преговори и срещи, и постигане на различни договорености.През тази година участниците ще дискутират темата \"Заинтересовани страни за един кохерентен и устойчив свят\", в която са очертани седем основни акцента: \"Как да спасим планетата\", \"Технологии за добро\", \"Един здрав свят\", \"Прозрачен бизнес\", \"Обществото и бъдещето на труда\", \"По-добрия бизнес\" и \"Отвъд геополитиката\".Участието на министър-председателя Бойко Борисов във форума в Давос е повод премиерът да потвърди позицията си относно значението на диалога и полагането на общи усилия за преодоляването на растящите глобални предизвикателства. В рамките на дискусията за икономическото развитие на Централна и Източна Европа премиерът ще засегне темата за Европейския зелен пакт и борбата срещу климатичните промени.Премиерът Борисов ще акцентира и върху европейската перспектива на Западните Балкани и развитието на този стратегически важен за ЕС регион. В качеството си на съпредседател на Берлинския процес, през настоящата година България ще продължи да се застъпва за интеграционния процес в ЕС на Западните Балкани, тъй като това е инструмент за постигане на стабилност, мир и просперитет в региона.", "date": "2020.01.20", "title": "Борисов пристигна в Давос"}
{"url": "https://news.bg/int-politics/ekaterina-zaharieva-reshavashto-za-krizata-v-libiya-e-spazvaneto-na-orazheynoto-embargo.html", "text": "Всички страни да спазват оръжейното ембарго за Либия, което беше договорено на срещата по либийския конфликт в Берлин - това е най-важното, за да се сложи край на кризата.Такава позиция изрази министърът на външните работи Екатерина Захариева след заседанието на Съвета по външните работи на ЕС, което се проведе в Брюксел, съобщиха от Министерството на външните работи.\"Анализът на всички мои колеги външни министри от днешното ни заседание е, че , която се проведе в Берлин, е постигнала своята цел и е много добра първа стъпка, защото подходът към случващото се е този път е различен\", коментира Екатерина Захариева края на заседанието на Съвета.Тя подчерта, че приетите на конференцията заключения, са подкрепени не само от страни от региона, но и от държави по света, които имат влияние, а някои от тях и сериозна намеса в либийския конфликт.Съветът по външните работи приветства резултатите от проведената вчера в Берлин международна конференция по Либия и потвърди готовността на ЕС да се ангажира с прилагането на постигнатите договорености за трайно примирие и връщане към политическия процес като единствен път за изход от кризата, посочват още от МВнР.\"Поздравявам германското правителство, канцлера Меркел и моя колега за положените усилия\", заяви министър Захариева.\"Целта е да се постигне истинско примирие, защото в момента имаме спиране на военните действия, но де факто нямаме сключено споразумение за примирие\", отбеляза тя. По думите й, фактът, че в Берлин бяха представени всички постоянни членове на Съвета за сигурност, дава голяма увереност, че заключенията ще бъдат одобрени и от Съвета за сигурност на ООН.Външните министри се обединиха около виждането, че ЕС следва да играе активна роля в започналия в Берлин процес както за осъществяването на мониторинг върху примирието в Либия - когато то бъде договорено, така и за спазването на оръжейното ембарго. Министрите възложиха на Върховния представител и работните органи на Съвета да предложат конкретни мерки, чрез които ЕС да съдейства за изпълнение на решенията на конференцията в Берлин. Конкретните предложения за принос на ЕС ще бъдат разгледани на следващото заседание на Съвета по външните работи през февруари.Първите дипломати на ЕС обсъдиха също ситуацията в Сахел, Близкоизточния мирен процес и ситуацията в региона, климатичната дипломация и други актуални въпроси. Дискусията по Сахел потвърди загрижеността от продължаващата дестабилизация на региона и свързаните с нея рискове от нелегална миграция и тероризъм. В контекста на предстоящата актуализация на Стратегията на ЕС за Сахел бяха разгледани опции за допълнително засилване на ангажираността на ЕС, взаимно допълване с инициативите \"Партньорство за стабилност и сигурност в Сахел\" и \"Коалиция за Сахел\". Беше обсъдено и взаимодействието с международни и регионални организации. Министрите поставиха акцент върху необходимостта от укрепване на капацитета на страните от региона с оглед поемането на повече отговорност за собствената им сигурност и стабилност.", "date": "2020.01.20", "title": "Екатерина Захариева: Решаващо за кризата в Либия е спазването на оръжейното ембарго"}
