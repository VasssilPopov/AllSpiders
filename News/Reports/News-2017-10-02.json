{"url": "https://news.bg/entertainment/pochina-rok-zvezdata-tom-peti.html", "text": "Рок музикантът Том Пети почина на 66-годишна възраст от сърдечен пристъп, предаде Би Би Си.Той е намерен в дома си в Малибу в неделя вечерта. Бил е в безсъзнание, с едва доловим пулс.След като е приет в болница, лекарите са установили липса на мозъчна дейност и са изключили животоподдържащите системи.През миналата седмица Пети завърши концертното си турне, посветено на 40-годишнината на групата \"Heartbreakers\".Музикантът придоби световна слава с хитове като \"American Girl,\" \"Don't Come Around Here No More\", \"I Won't Back Down\".", "date": "2017.10.02", "title": "Почина рок звездата Том Пети"}
{"url": "https://news.bg/world/ruski-granichar-ubit-pri-prestrelka-s-dvama-opitvali-da-vlyazat-v-ukrayna.html", "text": "Руски граничар е бил убит при престрелка, която е започнала, след като двама неидентифицирани въоръжени мъже са опитали да влязат в Украйна от руската страна на границата. Това обявиха руските служби за сигурност, цитирани от руските медии.Според ФСБ двама души са се опитали да влязат в Украйна от руска територия в района край село Теткино в Курския край, заобикаляйки граничното КПП. Когато се приближили към граничарите, нарушителите са отказали да покажат своите лични карти и са оказали ожесточена съпротива.\"На 30 септември двама неизвестни нападатели, които се опитаха да влязат нелегално в Украйна от руска територия извън граничния контролен пропускателен пункт... оказаха ожесточена съпротива на граничните офицери на ФСБ в Курския край, след като документите им бяха проверени\", се посочва в изявлението на ФСБ.По време на престрелка един от нападателите се е самоубил, другият е бил арестуван. Един от граничарите е бил убит, след като е получил \"смъртоносни огнестрелни рани\".Руският следствен комитет заяви, че е образувано наказателно дело срещу задържания нападател.Руските власти твърдят, че нападателите са били екстремисти от Близкия изток, които са се опитали да влязат в Европа през Украйна.", "date": "2017.10.02", "title": "Руски граничар убит при престрелка с двама, опитвали да влязат в Украйна"}
{"url": "https://news.bg/world/islyamska-darzhava-podpali-tri-petrolni-nahodishta-v-irak.html", "text": "ДАЕШ (\"Ислямска държава\") подпали три петролни кладеница в близост до Хавия, западно от град Киркур, обявиха официални представители, цитирани от Ройтерс.Иракската армия използва булдозери, за да контролира започналата от екстремистите стрелба в ранните часове на съботния ден, докато подкрепяните от САЩ сили се насочват към град Хавия, обявиха военни източници.Находището \"Алас\", което е на 35 километра южно от Хавия, е един от основните източници на приходи за групировката.Терористите се опитват да използват дима, за да възпрепятстват въздушните удари, докато се оттеглят от района към Хавия, разясни полковник Мохамед ал Джабури.Военни източници поясниха, че пожарът в единия от кладенците е овладян, докато в другите два все още гори. Според тях може да отнеме около 3 дни преди да бъде потушен.Служители на държавната Северна петролна компания съобщиха, че все още е твърде опасно да изпращат екипи за оценка на щетите, тъй като екстремистите са оставили бомби и мини.На 21 септември Ирак започна офанзива за връщане на град Хавия.ДАЕШ изгуби контрола върху всичките петролни находища, които държеше в Северен Ирак.", "date": "2017.10.02", "title": "„Ислямска държава” подпали три петролни находища в Ирак"}
{"url": "https://news.bg/politics/vmro-sezirat-tsatsarov-che-helzinskiyat-komitet-zashtitava-chuzhdi-interesi.html", "text": "Евродепутатът и заместник-председател на ВМРО Ангел Джамбазки и народният представител от Обединени патриоти Александър Сиди внесоха сигнал до главния прокурор Сотир Цацаров, в който настояват Прокуратурата да се самосезира по повод дейността на организацията Български хелзинкски комитет (БХК).Патриотите са категорични, че дейността на комитета е \"антибългарска\" и настояват да се извърши проверка на финансирането на БХК - кой спонсорира БХК и дали финансиращият орган работи за други държави.Поводът за сигнала до Цацаров е писмо от председателя на БХК Красимир Кънев до евроинституциите, в което се настоява да не бъде одобрена кандидатурата на България за домакин на Европейската агенция по лекарствата. Приемането на българската кандидатура щяло да доведе до нарушение на права на лица с различна сексуална ориентация.Патриотите смятат тези действия за \"антибългарски\". БХК също така нямали и логични основания за твърденията си. Джамбазки и Сиди са категорични, че страната ни трябва да получи седалище на Европейска агенция, както всички останали страни членки.В сигнала на патриотите се изисква още прокуратурата да провери дали Красимир Кънев нарушава българското законодателство и дали чрез своите действия противоконституционно работи срещу интереса на Република България. Патриотите също така запитват Цацаров дали Кънев следва да носи наказателна отговорност за нанасяне на материални щети в особено големи размери?", "date": "2017.10.02", "title": "ВМРО сезират Цацаров, че Хелзинският комитет защитава чужди интереси"}
{"url": "https://news.bg/crime/vks-ne-uvazhi-zhalbata-na-metodi-lalov-sreshtu-izbora-na-chlenove-na-vss.html", "text": "ВКС остави без уважение жалбата на бившия председател на СРС Методи Лалов срещу избора на членове на Висшия съдебен съвет от съдийската квота. Решението по дело № 34/2017 г. е на петчленния състав на Върховния касационен съд, информираха от ВКС.Трима съдии от Върховния касационен съд (ВКС) и двама съдии от Върховния административен съд) решиха, че оставят без уважение жалбата на Методи Лалов срещу Решение от 17.06.2017 г. на Комисията за избор на членове на Висшия съдебен съвет от квотата на съдиите. С това решение с което е обявена за избрана за член на ВСС Цветинка Пашкунова.Съдът оставя без уважение жалбата на Методи Лалов срещу Решение от 18 юни 2017 г. на Комисията за избор на членове на Висшия съдебен съвет от квотата на съдиите, с което са обявени за избрани за членове на ВСС Красимир Шекерджиев, Атанаска Дишева, Олга Керелска, Боряна Димитрова и Севдалин Мавров.В своите обжалвания Лалов се съмнява и в коректността на електронното гласуване. \"Твърдението, че е възможно системни администратори да са инсталирани на сървърите манипулирана версия на системата, която да изопачава вота на избирателите и която версия след това дори да заличава следите си, на първо място представлява предположение на жалбоподателя, за което не се сочат конкретни факти\", пише в решението.Проверката на системата за гласуване от вещите лица е установила липсата на манипулации по време на изборите, липсата на физически достъп до сървъра, което е единствена възможност, както според вещите лица, така и според свидетеля Радонов за манипулация на вота.\"От представените писмени доказателства по категоричен начин е установено, че при провеждане на избора Секционна комисия № 2 за електронен избор е предприела необходимите действия и мерки за обезпечаване на сигурност при отчитане на действителния вот с пълно ограничаване на достъпа до сървърното помещение и осигуряване на непрекъснат видеозапис за целия период на помещението\", се казва в решението.Решението не подлежи на обжалване.Пълният текст на решението е публикуван в страницата на ВКС в интернет, рубрика \"Решения на ВКС по дела с изключителен интерес\".", "date": "2017.10.02", "title": "ВКС не уважи жалбата на Методи Лалов срещу избора на членове на ВСС"}
{"url": "https://news.bg/world/zvukovite-ataki-v-kuba-udarili-shpionska-mrezha-na-sasht.html", "text": "Звуковите атаки в Хавана са ударили шпионска мрежа на САЩ. Американски разузнавачи са сред първите и най-пострадали жертви на мистериозните нападения, научи АП.Американски шпиони, изпратени в посолството под дипломатическо покритие, са съобщили за странните звуци и възникналите увреждания. Нападенията са започнали в дните след изненадващата победа на Доналд Тръмп през ноември 2016 г.Според американските власти пострадали са 21 души от посолството в Хавана.Източници са потвърдили пред АП, че много от първите случаи са били насочени към разузнавачи в американската дипломатическа мисия, които и най-много са пострадали, включително са получили мозъчни увреждания и загуба на слуха.Държавният департамент на САЩ и ЦРУ отказват коментар.Вашингтон все още не е установил какво устройство е използвано, за да навреди на дипломатическата мисия.Разследващите са създали карта с конкретните райони в кубинската столица, където са извършвани атаките, поясниха източници. Разглеждат се три \"зони\" или географски местоположения на атаките, покриващи резиденциите, където живеят американските дипломати и няколко хотела.За първи път беше разкрито за атаките през август.Миналата седмица САЩ обявиха, че изтеглят 60% от дипломатическия си персонал в Куба. Вашингтон предупреждава американците да не посещават острова заради \"особени атаки\" срещу американските дипломати.През август беше съобщено за \"звукови атаки\", които водят до загуба на слуха и \"леко увреждане на мозъка\", което може да включва мозъчно сътресение или главоболие.", "date": "2017.10.02", "title": "Звуковите атаки в Куба ударили шпионска мрежа на САЩ"}
{"url": "https://news.bg/politics/karanikolov-prishporva-doklada-za-litsenza-na-emko.html", "text": "Направихме положителна крачка към диалог, коментира Славчо Димиев, директор на \"Емко\" - Трявна, който заедно със свои колеги се срещна с министъра на икономиката Емил Караниколов в сградата на Министерски съвет. В същото време на площада пред сградата оръжейници от \"Емко\" протестираха за отнетия лиценз.\"Ако диалогът продължи, аз продължавам да храня надежди, че всякакъв вид проблем между нас и българското правителство, ще бъде решен\", обясни Славчо Димиев. \"Започнахме диалог. Затова аз благодаря на министъра\", заяви Димиев.По думите му имало неща, за които министърът научавал сега от тях по време на срещата.\"Искрено се надявам в честността на министъра, че обективността ще надделее. Ние естествено поемаме ангажименти да спазваме съществуващата законова уредба в страната и да работим в диалог, с който да бъдат избягвани проблемите\", каза още той. Така хората на \"Емко\" ще спрат да протестират в момента, в който държавата започне обективно да се отнася към тях.\"Надявам се на думата на един български министър\", каза още Димиев.Сред конкретните действия, които работниците очакват да бъдат предприети от страна на държавата са: разглеждане на протоколите, съставени от служба КОС на ГД \"Национална полиция\". Относно договорите, Димиев посочи, че има какво да се работи по въпроса.Министър Караниколов заяви, че първото, за което ще настоява е незабавно въпросните доклади да бъдат предоставени от страна на полицията.Караниколов се ангажира още днес да разговаря с МВР за предоставянето на въпросните документи.\"Ако в констатациите няма нещо, което да застрашава сигурността и живота на работниците и населението, аз лично веднага ще искам да се върне действието на спрения лиценз за внос и износ. От тук нататък ще имаме диалог по всички други теми, които поставихме, включително и по нормативната база\", увери Караниколов.Той обърна внимание, че изискването на документите от МВР е работа на Междуведомствения съвет. \"Ще говоря, ако може още утре докладът да е представен\", заяви Караниколов и изтъкна, че веднага след това ще бъде свикано заседание на Междуведомствения съвет.Припомняме, според официалната позиция на министерството докладите от проверките на \"Емко\" на базата на които лицензът е отнет, щяха да бъдат готови на 6 октомври, петък, като тогава щеше да стане ясно дали предприятието ще може да продължи да работи. ", "date": "2017.10.02", "title": "Караниколов пришпорва доклада за лиценза на \"Емко\""}
{"url": "https://news.bg/world/islyamska-darzhava-poe-otgovornost-za-strelbata-v-las-vegas.html", "text": "ДАЕШ (\"Ислямска държава\") пое отговорност за стрелбата в американския град Лас Вегас, съобщават световни агенции.Припомняме, над 50 души загинаха, а повече от 400 са ранени, след като американец откри стрелба от хотел по десетки хиляди хора на концерт.Нападателят, 64-годишният Стивън Падок според полицията, е приел исляма няколко месеца преди атаката, отбелязва информационната агенция на джихадистите \"Амак\".Но групировката не представи доказателства.\"\", подчертава агенцията, имайки предвид водената от САЩ коалиция срещу организацията в Близкия изток.\"Извършителят в Лас Вегас прие исляма преди няколко месеца\", допълва още \"Амак\".Високопоставени американски източници заявиха, че няма доказателства нападателят да е свързан с ДАЕШ.", "date": "2017.10.02", "title": "„Ислямска държава” пое отговорност за стрелбата в Лас Вегас"}
{"url": "https://news.bg/crime/shefat-na-mvr-dobrich-zaplashval-mnogo-pati-svidetelya-po-sudzhuk-geyt.html", "text": "Прокуратурата е повдигнала обвинение на бившия шеф на ОДМВР - Добрич Веселин Колев за отправена закана с убийство срещу основен свидетел по аферата \"Суджук гейт\". Това съобщи Румяна Арнаудова - говорител на Главния прокурор.Свидетелят за пореден път е заплашван с убийство от вече бившия шеф на МВР - Добрич. Колев и свидетелят са се срещнали случайно на улицата. Колев категорично му е заявил, че ще бъде убит ако още веднъж свидетелства срещу . Отношенията така ескалират, че основният свидетел започва да се страхува за живота си, но не е поискал изрична защита.Събраните доказателства срещу Веселин Колев са за още две престъпления, извършени за периода 2015-2016 година, когато е бил още директор.Едното от обвиненията е за това, че през 2015 гопдина е подбуждал три вещи лица да дадат невярно заключение, за да се оневини извършител на престъпление.Другото обвинение е за деяние, извършено ноември 2015 година в Добрич. Тогава Колев си позволил, злоупотребявайки със служебното си положение, принуда на двама служители на \"Пътна полиция\". Доказано е с проверка, че те са спрели микробус, който не е притежавал документи. Трябвало да бъде съставен акт, но Колев се намесва и разпорежда да пропуснат лицето и да няма последствия.", "date": "2017.10.02", "title": "Шефът на МВР-Добрич заплашвал много пъти свидетеля по \"Суджук гейт\""}
{"url": "https://news.bg/world/oon-ochakva-poveche-ot-2-mln-novi-bezhantsi-tazi-godina.html", "text": "Конфликтите, насилието и гоненията в Мианмар, Южен Судан и Сирия са принудили повече от два милиона души да избягат от тези държави през последната година, съобщава \"Агенция Франс Прес\", позовавайки се на ООН.В края на 2016 г. рекордните 65,6 милиона души са принудени да напуснат домовете си по целия свят. 22,5 милиона от тях са регистрирани като бежанци.\"Отчаянието на милиони мъже, жени и деца, принудени да водят живот в несигурност, са петно ​​на нашето колективно съзнание\", заяви Филипо Гранди, върховният комисар на ООН за бежанците, на годишната среща на ВКБООН в Женева.Призовавайки за повече международно сътрудничество и подкрепа за справяне с кризата, той посочи сериозните проблеми на повече от половин милион мюсюлмани от Рохингия, които от 25 август преминават в Бангладеш от Мианмар. През същия период 50 000 бежанци са мигрирали от Южен Судан и още 18 000 са избягали при сблъсъците в Централноафриканската република, допълни той.Опустошената от войната Сирия продължава да е държавата с най-голям брой насилствено разселени хора в света. \"Затварянето на границите ... ограничителните процедури за предоставяне на убежище, неопределеното задържане в ужасни условия, пътуването през морето, натискът за преждевременно връщане, всичко това за съжаление се разпространява\", заяви той. Към момента повече от милион бежанци се нуждаят от заселване, изтъкна Гранди и добави, че изпитва \"сериозна загриженост\", че се очакват по-малко от 100 000 места за презаселване да бъдат на разположение тази година. Това представлява спад с 43% спрямо 2016 г.Шефът на ООН за бежанците алармира, че неговата организация е изправена пред драматичен недостиг на финансиране и все повече се изправя пред \" невъзможни избори\", които в някои случаи оставят бежанците без защита и приемащите общности без подкрепа.През 2016 г. ВКБООН разполага с 4,4 милиарда долара налични средства, но приключва годината с 41-процентов недостиг. Тази година организацията очаква по-малко средства. С бюджет 4,2 млрд. долара половината от потребностите ще останат нефинансирани.", "date": "2017.10.02", "title": "ООН очаква повече от 2 млн. нови бежанци тази година"}
{"url": "https://news.bg/world/makron-podkrepi-konstitutsionnoto-edinstvo-na-ispaniya.html", "text": "Френският президент Еманюел Макрон подкрепи \"конституционното единство\" на Испания по време на телефонен разговор с испанския премиер. Това става ясно от съобщение на Елисейския дворец, цитирано от АФП.Агенцията отбелязва, че в съобщението не се споменава и дума за насилието по време на референдума в Каталуния.Макрон е заявил пред Мариано Рахой, че \"държи на конституционното единство на Испания\".Френският лидер също изтъкнал, че \"има само един събеседник в лицето на Рахой\".Двамата също са обсъдили амбициозните предложения на френския президент за реформиране на ЕС, като Макрон е подчертал важността на тясното френско-испанско сътрудничество.В същото време други медии съобщават, че председателят на Европейския съвет Доналд Туск е заявил пред Рахой да намери начини за избягване ескалиране на ситуацията и използването на сила.", "date": "2017.10.02", "title": "Макрон подкрепи конституционното единство на Испания"}
{"url": "https://news.bg/economics/prekratiha-obshtestvenata-porachka-za-tunel-zheleznitsa-ot-am-struma.html", "text": "Агенция \"Пътна инфраструктура\" прекрати обществената поръчка за проектиране и строителство на тунел \"Железница\" на АМ \"Струма\".Прекратяването на обществената поръчка идва след забележки на Агенцията за обществени поръчки. Срокът за обжалване на решението за прекратяване е 10 календарни дни.От АПИ уверяват, че Агенцията има готовност да проведе нова процедура за проектиране и строителство на тунел \"Железница\" веднага след влизане в сила на решението за прекратяване на поръчката.По думите на председателя на АПИ Дончо Атанасов извършените промени в документацията на обществената поръчка са били наложителни. Те били извършени в допустимия по закон срок.Агенцията по обществените поръчки обаче е счела, че промените ще променят първоначално обявените условия пред участниците и поради тази причина е необходимо да процедурата да бъде прекратена и пусната отново с въведените корекции.", "date": "2017.10.02", "title": "Прекратиха обществената поръчка за тунел \"Железница\" от АМ \"Струма\""}
{"url": "https://news.bg/world/strelbata-v-las-vegas-akt-na-chisto-zlo-zakleymi-tramp-pred-natsiyata.html", "text": "Нападението беше акт на чисто зло.Така определи стрелбата в Лас Вегас американският президент Доналд Тръмп в обръщение към нацията, информират световни агенции.\"\", каза Тръмп.\"\", добави той.Тръмп благодари на полицията в Лас Вегас за бързото откриване на извършителя на нападението., продължи държавният глава.Той нареди да се смъкне американският флаг наполовина.В моменти на трагедия и ужас американците се обединяват. Винаги е било, поясни Тръмп.\"Нашето единство не може да бъде разбито от злото\", убеден американският президент.Милиардерът съобщи, че в сряда ще посети Лас Вегас.\"\", каза държавният глава.", "date": "2017.10.02", "title": "Стрелбата в Лас Вегас  - акт на чисто зло, заклейми Тръмп пред нацията"}
{"url": "https://news.bg/crime/sadyat-mule-na-alo-izmamnitsi-za-krazhba-na-golemi-sumi.html", "text": "Районната прокуратура в Смолян обвини 29-годишен мъж за извършването на телефонни измами.Мъжът бил заловен през месец март тази година. Жертвите на ало-измамите били подведени по позната схема \"съдействие на полицията\".Установено е, че на 15 март непознат се обадил по телефона на 79-годишна жена, представяйки се за полицай. Той казал на жената да събере всичките си пари и да ги скрие във фризера, защото наблизо имало телефонни измамници. Жената послушала непознатия.Малко по-късно друг непознат се обадил на възрастната жена. Непознатият започнал да заплашва старицата, че ще ѝ \"отрежат краката\", ако не предостави спестяванията си.Веднага след това отново се обадил \"полицая\", който казал на жената, че трябва да съдейства на полицията. За целта жената трябвало да остави парите си на входната врата. Пенсионерката отново послушала непознатия мъж и оставила сумата от 2 000 лв. в плик, закачен на входната врата.Междувременно обвиняемият по делото получил обаждане, с което бил инструктиран да отиде на адреса на старицата и да вземе оставените пари. Мъжът изпълнил инструкциите.Той обаче бил разобличен заради друга измама - на 15 март в Смолян 45-годишна жена била измамена по същата схема. Непознат ѝ се представил за майор от полицията и поискал \"съдействие\" от жената.Малко след това жената получила обаждане от \"нейн далечен роднина\", който поискал голяма сума пари за лечение на болест. Жената била предупредена от псевдополицаите, които след това ѝ се обадили и казали да постави всичките си спестявания в найлонова чанта.Непознатият обяснил, че в района имало разположени цивилни полицаи и снайперисти. Жената повярвала и събрала сумата от 27 600 лв. В торбичката жената сложила още 90 грама златни дамски накити и оставила торбичката на пейка пред блока.Междувременно обвиняемият Иван Б. Получил инструкции да събере парите на жената. Той отишъл с такси и взел парите и бижутата, възлизащи на около 32 000 лв.Обвиняемият получил и инструкции да отиде в София и да остави парите между две тухли. Той трябвало и да отдели за себе си сумата от 2 170 лв.На 16 март мъжът е бил арестуван от органи на МВР. Мъжът е бил задържан за постоянно в затвора в Пловдив. Предстои Районният съд в Смолян да насрочи дата на първото заседание по делото.", "date": "2017.10.02", "title": "Съдят муле на ало-измамници за кражба на големи суми "}
{"url": "https://news.bg/bulgaria/portugalska-firma-tarsi-balgarsko-meso.html", "text": "Министерството на икономиката информира, че има интерес от страна на португалската фирма Smiles Season Comercio se carnes e Frescos Lda към партньорство с български производители и преработватели на месо. Компанията има интерес към изкупуване на телешко, свинско и птиче месо, и риба.Фирмата е един от най-големите търговци и доставчици за магазини и ресторанти в Португалия. Българските производители на месо, които имат интерес могат да се обръщат към посолството в Лисабон.Очакванията са световното производство на месо през тази година да се покачи над средните количества за последните 10 г., но повишението в ЕС ще бъде под 1%.Говеждото месо в България е основно от животни от млечни стада. Едва в последните години се наблюдава интерес към отглеждане на специализирани за месо породи. Кравите, декларирани с месодайно направление, са около 77 хил. през 2016 г. България е зависима от вноса на говеждо за преработвателната промишленост. Прогнозите са през 2017 г. да има ръст от 1,33% спрямо предходната година.България има високо потребление на свинско месо. То е категорията с най-голяма стойност във вноса на селскостопанската продукция в страната, а количествата трайно нарастват през последните години. Свинското месо е най-търсеното червено месо в света.Пилешкото месо в България е най-търсеното от потребителите. Това се свързва най-вече с достъпните цени, на които се предлага. Местното производство успява в голяма степен да задоволи вътрешното търсене, но присъствие на пазара има и вносна продукция на конкурентни цени. Очаква се глобалното производство на птиче месо да се увеличи с 2% до рекордните 110 - 115 млн. т през 2017 г. Увеличението в ЕС ще бъде около 1,7 - 2%, а в основата му ще бъдат страните от Централна и Източна Европа.", "date": "2017.10.02", "title": "Португалска фирма търси българско месо"}
{"url": "https://news.bg/crime/ottsepiha-parkinga-na-stolichna-bolnitsa-zaradi-namereni-snaryadi.html", "text": "Полицаи отцепиха паркинга на болница \"Токуда\" в София. Причината - на мястото са намерени снаряди.Сигналът е подаден към 17:40 ч.Полицейски служители отцепиха района.Малко по-късно на мястото пристигна специализиран екип от сапьори от състава на Сухопътните войски, съобщиха от Министерството на отбраната.Според първоначалната информация са открити два силно корозирали боеприпаса, с дължина около 30 см и диаметър около 9 см. Вероятно това са зенитни снаряди от времето на Втората световна война.Въпреки че сапьорите работят само през светлата част на деня, специализираният екип от военно формирование 28 610 в Горна баня още тази вечер транспортира двата снаряда, за да бъдат унищожени в безопасен район.По-рано bTV съобщи, че боеприпасите са намерени при провеждане на ремонтни дейности за разширяване на паркинга в двора на болницата.Всички сгради в района са евакуирани, предаде БНТ.", "date": "2017.10.02", "title": "Отцепиха паркинга на столична болница заради намерени снаряди"}
{"url": "https://news.bg/politics/dimitar-delchev-oglavyava-antigerb-koalitsiya.html", "text": "\"Изходът на кризата в Хасково минава през оставки и предсрочни мести избори.\" Това заяви в ефира на bTV председателят на \"Движение България на гражданите\" Димитър Делчев.Според Делчев зам.-председателят на ГЕРБ Цветан Цветанов трябва да оттегли подкрепата си от кмета на Хасково.Делчев обясни още, че случващото се в Хасково и Добрич показва модела на управление на местно ниво - \"назначения за усвояване на пари\".\"Хасково е \"моделът Делян\" на местно ниво и на национално ниво... Ако действително са морални, ГЕРБ да оттеглят доверието си от \"модела Делян\" и да се свикат избори в Хасково\", категорично заяви Делчев.По думите на  моделът на ГЕРБ може да бъде разбит само с широко обединение между партии и демократично мислещи хора. Обединението трябвало да бъде насочено в \"антиГЕРБ\" коалиция.По думите на Делчев преди да се говори за ново дясно обединение, трябва да има честен разговор за морала и партньорството в дясното. На разговора десните трябвало да превъзмогнат егото си, за да се борят за изкореняването на порочните практики на ГЕРБ.Делчев подчерта, че именно структурите на ДБГ ще са тези, които ще започнат преговорите за \"антиГЕРБ\" обединение.Относно ситуацията около президента Радев и премиера Борисов Делчев обясни, че битката между двете институции ще доведе страната до политическа криза.", "date": "2017.10.02", "title": "Димитър Делчев оглавява антиГЕРБ коалиция"}
{"url": "https://news.bg/world/sharif-otnovo-mozhe-da-poeme-liderstvoto.html", "text": "Управляващата партия в Пакистан, Пакистанската мюсюлманска лига, избра отново за свой лидер, сваления наскоро премиер Наваз Шариф, информира \"Ройтерс\", позовавайки се на местни медии. Това е станало няколко часа преди да се събере парламентарното мнозинство, за да измени закон, който да позволи на Шариф да бъде преизбран като лидер на партията.Шариф подаде оставка като премиер през юли, след като Върховният съд го обвини в корупция. Той бил принуден да се оттегли като председател на партията, макар да бе лидер на ПМЛ.Шариф ще бъде официално преизбран за председател на заседание, насрочено за вторник.Няколко часа след днешното решение пакистанският парламент измени закон, който да позволи на Шариф да поеме отново лидерството. Законопроектът за изменение бе представен от министъра на правосъдието на страната Захид Хамид и бе приет с мнозинство.", "date": "2017.10.02", "title": "Шариф отново може да поеме лидерството"}
{"url": "https://news.bg/health/v-pirogov-promeniha-pravilata-za-priem-na-speshni-patsienti.html", "text": "В спешното отделение на \"Пирогов\" веч есе прилагат нови правила за прием на пациенти. Те бяха въведени след скандала със смъртта на мъж, отпратен от дежурен екип на лечебното заведение, предаде bTV.Вътрешната проверка в болницата установи неизпълнение на трудовите задължения. Междувременно стана ясно, че проверката в Александровската болница не е намерила пропускиНовите превила в \"Пирогов\" предвиждат лекар-специализант, а не санитар да посрещна пациентите на входа. Медиците ще посрещат хората още на регистратурата в болницата.За 12 часа дежурство специализантът консултира над 200 души, като ги разделя на спешни, неотложни и такива, които могат да изчакат лечение. Идеята е на смяна да има по двама специализанти.", "date": "2017.10.02", "title": "В „Пирогов” промениха правилата за прием на спешни пациенти "}
{"url": "https://news.bg/crime/predlagat-domashnoto-nasilie-da-se-nakazva-sas-zatvor.html", "text": "Домашното насилие и преследването да се наказват със затвор - това предлага работна група към Министерството на правосъдието, съобщи bTV.Според предложенията, в Закона за защита от домашното насилие ще бъдат включени и текстове за насилие, свързано с половата идентичност или сексуална ориентация.От друга страна, Наказателният кодекс ще предвижда затвор дори и за преследване - чрез телефонни обаждания и есемеси например.На горещата телефонна линия на асоциация \"Анимус\" около 2000 пострадали търсят помощ всяка година.Най-много са жертвите на домашно насилие, повечето от които са жени.", "date": "2017.10.02", "title": "Предлагат домашното насилие да се наказва със затвор"}
{"url": "https://news.bg/politics/kakva-tsel-presledvat-balgarskite-rusofili.html", "text": "\"Паметниковата обсебеност на българските русофили\" - под това заглавие порталът \"Кода\", за който работят няколко реномирани англоезични журналисти, публикува статия от канадския публицист Майкъл Колбърн, посветена на българските русофили и тяхното \"Национално движение\" начело с Николай Малинов.България и нейните русофили\"Според Николай Малинов, 35-хилядното Национално движение на русофилите е просто културна организация, голям клуб, който строи паметници и организира фестивали, за да напомня на българите за дълбоките им исторически, културни и езикови\", пише авторът и цитира своя събеседник: \"Днес Русия има духовен план за спасяването на Европа - чрез традиционните ценности и силната държава в един многополюсен свят\".Майкъл Колбърн припомня, че Русия упражнява влияние в цяла Европа, а някои хора в България приписват на Малинов и неговото движение сериозна политическа цел - страната им и занапред да остане в орбитата на Кремъл. По-нататък в статията четем:\"Откакто Малинов пое ръководството преди осем години, неговите \"Русофили\" тръгнаха да изграждат релефи и паметници на хора, които смятат за герои - хора, взели участие в различни исторически конфликти заедно с руснаците. В списъка влиза не само Руско-турската война от 1877-1878, освободила България от османския контрол, но дори съветската инвазия през 1944 година, която изолира страната зад Желязната завеса.\"Пред автора на статията Малинов обяснява, че неговите съратници защитават исторически паметници, например този на Съветската армия в София. Този паметник многократно е ставал обект на посегателства, срещу които Москва протестира, припомня авторът на статията и продължава:\"Руският език също е важен за русофилите, които са организирали национални фестивали на руските поезия и танц за деца (под мотото \"Нека винаги да бъде слънце\") и са помогнали да се финансират курсове по руски език в повече от 300 детски градини в цяла България. Всичко това е част от мисията на Малинов да насърчава привързаността на българите към Русия \"на фона на историческите традиции, православното християнство и славянските идеи и ценности\".Тази година русофилите са спонсорирали екскурзии до България за руски военни кадети, спечелили конкурс за историческо есе, като авторите на първите три премирани есета за Руско-турската война са посетили \"обекти на руската слава\" в България\", обяснява по-нататък авторът на статията, след което пише и за един човек, който е добре познат на българската публика:Малинов, Решетников и Малофеев\"Леонид Решетников, когото Малинов нарича свой приятел, по време на службата си в СВР (руското външно разузнаване) беше известен като \"краен ястреб\". Той ежегодно прави класация на \"русофобските чуждестранни журналисти\", а миналата година заяви, че \"е време Русия да се върне на Балканите\".Решетников и Малинов имат и общ приятел - руския инвестиционен банкер Константин Малофеев, когото САЩ и Европейският съюз санкционираха заради предполагаема финансова подкрепа за руските подразделения в Украйна. През 2015 година Малинов и Малофеев с обединени усилия се опитаха да погълнат частната телевизия TВ7. По същото време в едно интервю Малофеев казва, че връзката му с Малинов е \"много близка\" - и предсказва \"брилянтно бъдеще\" за русофилите.Но това \"брилянтно бъдеще\" все още се чака. Превземането на TВ7 в крайна сметка се провали, а телевизията беше закрита. На тазгодишните парламентарни избори Малинов се кандидатира от листата на \"Обединените патриоти\", но не успя да спечели мандат. Преди това той напусна Българската социалистическа партия, обвинявайки я, че се държи като \"враг на Русия\".\"Според автора на статията, русофилите в България имат един гарантиран източник на подкрепа - по-старото поколение, което все още помни Съветския съюз. В тази връзка Майкъл Колбърн цитира проучване на \"Алфа Рисърч\", според което 95 процента от българите над 60-годишна възраст имат положително отношение към Русия. Но русофилите се борят да спечелят по-широка подкрепа и сред младите, пише Колбърн и уточнява, че е много трудно да се преброи колко точно са привържениците на русофилското движение.\"Те самите твърдят, че на ежегодния им събор, където се продаваха тениски с ликовете на Путин, Сталин и Живков, са дошли 10 хиляди души\", пише авторът на статията и цитира Мартин Владимиров от софийския Център за изследване на демокрацията, според когото това движение е \"законен инструмент\" за разпространяване на възгледите на Кремъл. В този смисъл \"Малинов има влияние\", казва Владимиров. А Боряна Димитрова от \"Алфа Рисърч\" добавя, че Москва е повече от щастлива да има доморасли групи като русофилите, които защитават нейните интереси.\"Бóли ме фара\"В последния си годишен доклад \"Русофилите\" признават \"финансови затруднения\", но в същото време твърдят, че през последната година даренията и спонсорите са се увеличили. Официално обаче не огласяват подробности\", пише авторът и отбелязва, че ако се вземе за пример Паметникът на Съветската армия, силните проруски послания на Малинов очевидно не звучат толкова убедително: \"Трима тийнейджъри са кацнали най-отгоре, пият бира и полюшват крака над героичните статуи. В момента паметникът си е върнал обичайния тъмен цвят, но в подножието му със спрей са изписани три думи на български: Бóли ме фара.\"", "date": "2017.10.02", "title": "Каква цел преследват българските русофили?"}
{"url": "https://news.bg/bulgaria/tomislav-donchev-digitalna-ikonomika-s-analogovi-polititsi-ne-se-pravi.html", "text": "\"Става дума за ново общество, не знаем още за всички предизвикателствата. Знаем само за някои процеси и тенденции, но не познаваме добре обществените и бизнес опасности от новата дигитална епоха\". Това заяви вицепремиерът Томислав Дончев по време на откриването на конференцията \"Европа-начело на дигиталната трансформация: Българското председателство на Съвета на ЕС 2018г.\" , организирана от Американската търговска камара у нас.Дончев подчерта, че не е реално да гоним новите предизвикателства като Индустрия 4.0, с администрация 3.0 и образование 2.0. Той попита и какво ще правим с дигитално маргинализираните хора. \"Не се прави дигитална икономика с аналогови политици\", добави той.Лиляна Павлова - министър по европредседателството очерта три приоритета в областта на дигиталните трансформации по време на Председателството ни. Свързаността е един от тях. Павлова припомни, че сме една от страните с най- бърз интернет. Тази свързаност трябва да е отворена и за Западните Балкани. Ще се работи за падане на роуминг таксите в региона. Като втори приоритет, тя очерта изграждането на общ дигитален пазар и стратегия за киберсигурност. Икономика базирана на поток на данни е трети приоритет. Като по- широк приоритет Павлова обяви общоевропейския план за действие на електронното управление.Мария Габриел - еврокомисар по дигитална икономика във видеообръщение заяви, че трябва да има свързаност между страните в ЕС . Растящата дигитална икономика изисква Европа да има на територията си един от суперкомпютрите. Тя акцентира върху необходимостта от вземане на мерки за киберсигурност.", "date": "2017.10.02", "title": "Томислав Дончев: Дигитална икономика с аналогови политици не се прави"}
{"url": "https://news.bg/bulgaria/v-pamporovo-si-iskat-pozharnata.html", "text": "Протест в Пампорово срещу намеренията да закрият пожарната служба в курорта. При два градуса температура, хотелиери от Пампорово и служители на Общинската администрация в Чепеларе излязоха на протест в защита противопожарната служба в курорта, съобщава БНР.Кметът на Чепеларе Славка Чакърова се възпротиви на плановете да се закрие службата за пожарна безопасност в курорта и изтъкна, че легловата база в Пампорово е около 20 000. Противопожарната служба в курорта обслужва и чепелерското село Проглед и двете смолянски села Широка лъка и Стойките.\"Има вероятност да бъдат закрити поради промяна в една от наредбите, с която има изисквания минимум трима души да бъдат на всяко дежурство. Поради това, че няма достатъчно щатове и служители не можело да бъде изпълнено това условие\", обясни Чакърова.По нейни думи комисар Симеон Цървуланов - директорът на пожарната в Смолян обяснил, че преструктурирането е наложително и засега намеренията са в Смолянска област да бъде закрита пожарната служба на Пампорово.Кметът на Чепеларе изтъква, че нито общината, нито хотелиерите са съгласни с такива мерки. Според нея подобни действия са безумие. \"Курортът \"Пампорово\" е от национално значение\", коментира Чакърова и информира, че тази зима курортът бележи ръст на туристите повече от 20%.Протестно писмо в защита на пожарната в \"Пампорово\" ще бъде изпратено и до министъра ба вътрешните работи Валентин Радев.Чакърова изрази надеждите на общината и на хотелиерския сектор, че правителството, в лицето на премиера Бойко Борисов, ще спре тази идея, която наистина е безумна, по нейно мнение.Янка Бояджиева, управител на \"Хотели Пампорово\" коментира от името на \"Пампорово АД\", че дружеството подкрепя протеста за това да не се премахва противопожарната охрана на комплекс \"Пампорово\".", "date": "2017.10.02", "title": "В Пампорово си искат пожарната"}
{"url": "https://news.bg/world/yunker-turtsiya-s-gigantski-krachki-se-otdalechava-ot-evropa.html", "text": "Турция с гигантски крачки се отдалечава от Европа.Това заяви председателят на Европейската комисия Жан-Клод Юнкер в интервю за вестник \"Билд\"., поясни той.Юнкер обаче не каза, че одобрява искането на германския канцлер Ангела Меркел за прекратяване на преговорите за членство с Анкара. Той обвинява правителството на президента Реджеп Ердоган за напрежението в отношенията между Турция и ЕС.Председателят на ЕК \"няма нищо против\", ако Меркел заеме поста му през 2019 г., макар че той поясни, че \"не вярва, че тя има такива планове\".Вчера Ердоган обяви, че Турция вече не се нуждае от еврочленство.", "date": "2017.10.02", "title": "Юнкер: Турция с гигантски крачки се отдалечава от Европа"}
{"url": "https://news.bg/politics/anton-todorov-se-otkaza-publichno-da-oglavi-komisiyata-po-dosietata.html", "text": "\"Комисията по досиетата е вече в миналото ми. Продължавам напред\", коментира Антон Тодоров в своят Фейсбук профил, относно казуса с Комисията за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия и своята номинация.\"ПГ на ГЕРБ оценява като неразбираема и неприемлива позицията на определени парламентарно представени партии, които се обявиха за закриване на Комисията за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия. За закриването й през последните дни се обявиха БСП и ВМРО\", цитира в профила си декларация на партията.Припомняме, проектът на Левицата за  в сряда в парламентарното деловодство. С него от БСП предлагат създаването на Институт за национална памет. В този нов Институт ще бъдат прибрани архивите. Проектът е внесен в момент, когато стана ясно, че депутатът от ГЕРБ Антон Тодоров ще бъде номиниран от парламентарната група на партията си за председател на Комисията по досиетата.Бъдете живи и здрави и тръпнете в очакване. Така герберът Антон Тодоров отказа да коментира пред медиите а 28 септември в парламента номинацията си за шеф на Комисията за досиетата. в чевтъртък. Герберът критикува \"посткомунистическия досаден опит за връщане в миналото\". ГЕРБ са против закриването на Комисията на досиетата и ще гласуват против предложението им. Според него трябвало да се знае признанието на \"диктатора Тодор Живков\", че ДС е филиал на КГБ.", "date": "2017.10.02", "title": "Антон Тодоров се отказа публично да оглави Комисията по досиетата"}
{"url": "https://news.bg/economics/orazheynitsi-ot-emko-nastoyavat-za-litsenza-na-zhaltite-paveta.html", "text": "С викове: \"Оставка\" и \"Мафия\" работници и служители на \"Емко\" поискаха връщане на лиценза на предприятието.В протеста на столичния площад \"Независимост\", който е в триъгълника между сградата на Министерския съвет, Президентството и Партийния дом, участват над 300 души. Те свирят с тромби, носят трикольори и транспаранти с надпис: \"Не ни оставяйте без работа\", \"Гражданино, подредихте ли си склада\"- с лика на министъра на икономиката Емил Караниколов, \"Искаме си парите\", \"Протестираме срещу отнемането на лиценза на Емко\".На протеста при работниците са и лидерите на АБВ Константин Проданов и неговият заместник Румен Петков и лидерът на Движение 21 Татяна Дончева.От трибуната на протеста Константин Проданов призова министърът на икономиката Емил Караниколов да предприеме единствената достойна стъпка и да си подаде оставката. Протестиращите подеха искането и продължиха с възгласи: \"Оставка\".Протестиращите призоваха министъра на икономиката Емил Караниколов да дойде при тях, вместо да провежда среща с излъчена от протестиращите контактна група в сградата на Министерски съвет. Въпреки това те излъчиха свой представител за среща.Пред журналисти лидерът на Движение 21 Татяна Дончева определи ситуацията със завода като изключителна наглост.\"Говорене за пред лаици е, че ВМЗ Сопот може да поеме поръчката\", коментира Дончева. По думите й тези хора в една частна фирма са работили много, те са изработили това, което са се договорили и имат право да получат парите си. Според нея, това е посегателство срещу труда на хиляди хора и унижение срещу личността.Дончева бе категорична: \"Това е грабеж и унижаване на личното достойнство на човека. Ти не можеш да го юркаш в продължение на месеци да работи и след това да му кажеш - извинявай аз няма да ти платя. Както не можеш да му кажеш: \"вашите боеприпаси са на 55 сантиметра, а не на 65 сантиметра от стената и сега ако обичате ги преместете\". Не можете да им пращате серия от проверяващи всеки от тях да отива да прави актове с думите: \"ако не ви направя аз, ще дойде да ви направи друг човек\". Защото е ясно, че това е една организация, зад която стои цялата държавна машина. Няма как иначе да пратите такива серии проверяващи от всички контролни органи\", коментира Дончева.Лидерът на Движение 21 заяви още: Очевидно правителството на ГЕРБ заора тежко. Мотивиран или от собственика на фирма Виафот (\"Виафот инвестмънт България\" - б.р.), на когото позволиха да си сложи икономически министър или от някакви други икономически съображения, е без значение. Начинът, по който те все още могат да излязат от ситуацията, казвам все още, защото след седмица - две те няма да могат да излязат, дори с цената на оставката на икономическия министър. Ако си въобразяват, че европредседателството ще е някакъв претекст, заради който да се спре - те се лъжат.По време на европредседателството ни светът трябва да разбере, че в България има прояви на фашизъм, каза още Дончева.\"Има хиляди случаи в страната, гербаджии на ниско равнище грабят собствеността на хора, които смятат, че са им по силите да смачкат, които даже няма на кого да се оплачат. Смятам, че този протест на работниците от Емко, на една от модерните български индустрии, е началото на организирани усилия, с които да се сложи край на господството на мафията в страната\", каза още Татяна Дончева.Емилиян Гебрев, собственик на Емко зави, че лицензът не е най-важното нещо за предприятието. \"За един завод най-важното нещо е да произвежда\", каза още той и изтъкна, че Емко е производител, а не посредник.\"Поради тази причина самият лиценз не е най-водещото нещо. Най-водещото нещо и зад мен всички тези хора нервничат и се ядосват, защото те се подиграват с техния труд. Изработили са си договора, изработили са си съответните стоки и изделия, а нито някой им ги плаща за неща, които са изнесени преди месеци - никой не плаща, което е странно. Държавата не плаща, а също така и не приема стоки, които са изработени и готови за износ и се намират на самото пристанище\", посочи Гебрев.Той каза още, че Емко е сто процента частен. \"Министърът на икономиката като принципал взема от частното и дава на държавното, въз основа на какво? Това също не е ли конфликт на интереси?\"- попита собственикът на Емко.Гебрев бе категоричен, че от тяхна страна няма политизация на протеста. Собственикът настоя за заплащането на готовата продукция, както и издължаването на държавата към Емко.Относно сумата, която следва да бъде разплатена на дружеството, Гебрев заяви, че парите са повече от тези, които са се дължали на полицаите за облекло. \"Най-важното нещо е държавата да даде пример, че не краде\", заяви той и изтъкна, че в противен случай държавата казва официално, че може да се краде.Заместник-председателят на АБВ Румен Петков заяви, че има опасност страната ни да загуби пазарите си в Индия и Алжир. Петков припомни, че именно от АБВ са настоявали за оставането в забранителния списък за приватизация на ВМЗ Сопот, както и спасяването на Дунарит.", "date": "2017.10.02", "title": "Оръжейници от \"Емко\" настояват за лиценза на жълтите павета"}
{"url": "https://news.bg/int-politics/ruska-kompaniya-predostavya-nova-internet-vrazka-na-severna-koreya.html", "text": "Руската телекомуникационна компания TransTeLeCom изглежда е започнала да предоставя нова интернет връзка на Северна Корея, допълваща вече съществуваща интернет връзка от Китай, съобщава \"Ройтерс\", които се позовават на сайта 38 North.Сайтът е проект на американско-корейския институт към Училището за съвременни международни изследвания към американския университет \"Джонс Хопкинс\".Новата връзка е влязла в действие в неделя.Американското киберкомандване е извършило атаки за отказ на услуги срещу хакери от Северна Корея, които е трябвало да бъдат прекратени в събота, съобщиха по-рано американски медии.TransTeleCom все още не са коментирали темата.", "date": "2017.10.02", "title": "Руска компания предоставя нова интернет връзка на Северна Корея"}
{"url": "https://news.bg/world/kataluniya-sadi-vinovnite-za-nasilieto.html", "text": "Каталунският лидер Карлес Пучдемон обяви, че ще започне съдебни действия във връзка с възникналото насилие по време на референдума в неделя, съобщават световни агенции.Пучдемон поясни, че ще бъде създадена специална комисия за разследване на извършените нарушения на основните човешки права, като местните власти ще предприет и съдебни действия срещу отговорните.Лидерът на Каталуния също поиска цялата испанска национална полиция да се изтегли от района.Според него необходимо е международно посредничество за уреждане на кризата с Мадрид. Пучдемон смята, че ЕС трябва да бъде посредник в преговорите и испанският премиер Мариано Рахой трябва да каже дали подкрепя подобни преговори.Карлес Пучдемон заяви още, че окончателните резултати от референдума няма да бъдат представени на регионалния парламент днес или утре.Каталунският лидер изтъкна, че не търси \"травматично\" отделяне от Испания, а ново разбирателство.Според Пучдемон вотът е валиден и правно обвързващ, което означава, че \"ние ще го приложим\".\"\", изтъкна той.Междувременно говорителят на Кремъл Дмитрий Песков заяви, че Москва разглежда референдума в Каталуния като вътрешен въпрос на Испания.Той отказа да коментира използваните от полицията методи за предотвратяване провеждането на референдума.Върховният комисарят на ООН за правата на човека призова испанските власти безпристрастно да разследват насилието и да търсят диалог.90% от гласувалите каталунци подкрепиха отделянето от Испания. Говорителят на местното правителство Жорди Турул каза, че в допитването са участвали 2,26 милиона души.", "date": "2017.10.02", "title": "Каталуния съди виновните за насилието"}
{"url": "https://news.bg/regions/bsp-proveryava-borsata-v-plodovitovo.html", "text": "Левицата иска проверка на борсата в село Плодовитово. Борсата в братядаскаловското село е общинско дружество. Според БСП отказът на управителя да се предоставя информация и официални документи за финансовото състояние на общинското тържище буди съмнения за финансови нарушения сред населениетоДружеството е отказвало всякаква подробна информация, при запитване на общински съветници, обяснява председателят на БСП-Братя Даскалови Веселин Калчев. \"На всяка среща с жители Борсата в Плодовитово е основна тема, никой не разбира как така не се контролират финансите и действията на управителя\", допълни Калчев.Искането на социалистите е да се създаде комисия, която да провери дейността на \"Тържище с. Плодовитово\" ЕООД за периода от 1 август2011г. до края на декември 2017г., процедурите по обществени поръчки и да направи анализ на работата на управителите.", "date": "2017.10.02", "title": "БСП проверява борсата в Плодовитово"}
{"url": "https://news.bg/crime/obvinyavat-sluzhitel-na-elektrorazpredelitelno-druzhestvo-za-podkup.html", "text": "Варненската окръжна прокуратура привлече 47-служител на електроразпределителното дружество \"Енерго про\" като обвиняем. Светослав С. е обвинен за приет подкуп, съобщиха от прокуратурата.Според Наказателния кодекс, това е престъпление, което се наказва с лишаване от свобода от 2 до 6 години и глоба до 5000 лева. Обвиняемият е с парична гаранция в размер на 500 лева с постановление на наблюдаващия досъдебното производство прокурор в Окръжната прокуратура във Варна.Сигналът за поискания подкуп бил подаден на 28 септември 2017 г. Служителят на електроразпределителното дружество поискал от абонат сума от 200 евро с цел да не извърши действия по служба - да санкционира същия за манипулиран електромер в частен дом. Служителят на \"Енерго про\" е задържан в момент на вземане на подкупа и срещу него е образувано досъдебното производство от компетентността на Окръжната прокуратура във Варна.", "date": "2017.10.02", "title": "Обвиняват служител на електроразпределително дружество за подкуп"}
{"url": "https://news.bg/int-economics/nisan-izteglya-nad-1-mln-avtomobila-v-yaponiya.html", "text": "\"Нисан\" изтегля 1,2 милиона автомобила в Япония, които не отговарят на вътрешните правила за окончателна проверка на превозните средства, съобщава АФП.\"Приблизително 1,210,000 единици, произведени между октомври 2014 г. и септември 2017 г., ще бъдат обект на повторна проверка\", заявява японският автомобилен производител.Съобщението се появи след като акциите на \"Нисан\" се сринаха в Токио. Коментират, че тестовете са извършени от служители, които не са сертифицирани да проверят превозните средства по японски правителствени стандарти.\"Нисан\" падна с повече от пет процента в началото на борсовата търговията, преди да приключи деня с 2.69% на 1 084.5 йени.Компанията не разясни защо проверките не отговарят на изискванията на японския пазар. \"Екип, който включва независима трета страна, понастоящем проучва причините и мерките за предотвратяване на повторен казус\", коментират те.\"Нисан съжалява за неудобството и проблемите, причинени на високо ценените клиентите в Япония\", се казва в изявлението.", "date": "2017.10.02", "title": "\"Нисан\" изтегля над 1 млн. автомобила в Япония"}
{"url": "https://news.bg/regions/hvanaha-2-t-falshiv-alkohol-v-shumen.html", "text": "При проверка в гараж в частен имот в Шумен, митничари откриват над 2 тона етилов алкохол.Операцията била извършена на 20 септември от служителите от сектор \"Оперативен контрол\" в отдел \"Митническо разузнаване и разследване\" /МРР/ и служители от Митническо бюро Шумен към Митница Варна.Митничарите открили етилов алкохол разпределен в 20 пластмасови бидона с вместимост по 120 литра. При проверката властите заварили в гаража мъж, който преливал алкохола от бидоните в пластмасови бутилки. Алкохолът приличал на ракия и е бил без документи за произход и платени акцизи по Закона за акцизите и данъчните складове /ЗАДС/. Нелегалният алкохол е задържан и са взети проби за лабораторен анализ", "date": "2017.10.02", "title": "Хванаха 2 т фалшив алкохол в Шумен"}
{"url": "https://news.bg/world/bezrabotitsata-v-es-nay-niska-ot-noemvri-2008-g.html", "text": "Безработицата в еврозоната остава стабилна през август на 8-годишно дъно, подчертавайки продължаващото икономическо възстановяване на Европа. Това става ясно от данните на Евростат.9,1 на сто в еврозоната остават без работа през август - същият процент и през юли, но има спад от 9,9% през август 2016 г.Така във валутния съюз се запазва най-ниското ниво на безработица от февруари 2009 г., отбелязват от Евростат.Компанията Factset направи точна прогноза безработицата да остане 9,1 на сто.Но в Гърция (21,2% за юни-юли), Испания (17,1% за август), Италия (11,2 на сто) и Кипър (10,7%) остава висок процентът на хората без работа.В Германия продължава да пада безработицата, като за август вече е 3,6 на сто в сравнение с 3,7 на сто през юли. В Холандия е спаднала от 4,8% на 4,7 на сто.Във Франция се регистрира увеличение на безработицата до 9,8% през август от 9,7% през предходния месец.Най-ниска е безработицата в Чехия (2,9 на сто), Германия (3,6%) и Малта (4,2 на сто).В ЕС за август безработицата е 7,6 на сто от 7,7% през юли и 8,5% през август 2016 г.Това е най-ниската безработица в ЕС от ноември 2008 г.В България за август безработицата е 6,2 на сто (13-то място от 28 държави).", "date": "2017.10.02", "title": "Безработицата в ЕС най-ниска от ноември 2008 г."}
{"url": "https://news.bg/world/otvlechen-gratski-biznesmen-spasen-sled-6-mesetsa-v-plen.html", "text": "Полицията на гръцкия остров Крит е спасила местен бизнесмен, държан от похитители в продължение на шест месеца, след като бил заплашен да бъде застрелян, съобщава \"Асошиейтед прес\".Властите уточняват, че 54-годишният Михалис Лебидакис е бил освободен при спецакция по-рано днес в промишлен обект край град Ретимно. Осем души са били арестувани.Министърът на обществения ред Никос Тоскас отбеляза, че Лебидакис е бил \"уморен и разтърсен, но в добро здраве\", добавяйки, че не е бил плащан откуп.Лебидакис, който ръководи компания за пластмаси, е бил отвлечен на 30 март.Отвличанията са рядкост в Гърция. През 2009 г. корабният магнат Перикъл Панагопулос беше отвлечен в Атина и освободен, след като семейството му плати откуп. Похитителите по-късно бяха арестувани.", "date": "2017.10.02", "title": "Отвлечен гръцки бизнесмен спасен след 6 месеца в плен"}
{"url": "https://news.bg/society/rusiya-ne-e-zaplaha-za-stranata-ni-spored-85-ot-balgarite.html", "text": "Русия не е заплаха за България. Това сочат данни от Експертен телефонен сондаж на социологическата агенция \"Галъп интернешънъл\".В анкетата на \"Галъп\" са участвали 1 000 българи на възраст над 18 години. 85% от тях посочват, че Русия не е заплаха за сигурността на страната ни.\"Галъп\" допълва, че на този въпрос хората отговарят почти автоматично. Това се дължало на специфичните исторически отношения между двете страни в миналото.Според изводите от анкетата изучаването на българския език от нашите в други държави е важна тема. 83% от хората са посочили, че българите трябва да учат български език, независимо къде се намират.От \"Галъп\" подчертават, че въпросът е бил зададен по повод законовите текстове, които ограничават изучаването на български в Украйна. Резултатите са категорични - властта трябва да обръща по-сериозно внимание на подобни проблеми.Данните сочат и че България все още не е готова да се присъедини към Шенгенското пространство. 62% от пълнолетните българи са посочили, че към момента страната ни не е готова за членство в Шенген. 31% са заявили, че подкрепят присъединяването ни към Шенгенското пространство, а 7% са заявили, че нямат обективна преценка по въпроса. \"Галъп\" обяснява този резултат на инерцията на скептицизма у нас.46% от българите, навършили 18-годишна възраст, твърдят, че референдумите за отделяне на територии и обособяването на нови държави са по-скоро обезпокояващи. Такъв е и процентът от анкетираните българи, които са подкрепили провеждането на референдуми за отделянето на нови държави, като тези в и , например.Данните сочат още, че 50% от анкетираните са на мнение, че резултатите от президентските избори в Германия са обнадеждаващи.Оказва се, че почти една трета от пълнолетните българи твърди, че изпитва притеснения от отвличане - лично, или по отношение на близки и роднини. Това прави близо около милион и осемстотин хиляди души, които се притесняват от отвличане у нас.\"Галъп\" коментират, че въпросът е бил провокативен. Въпреки това той сигнализирал за обществената тревожност по отношение на реда и личната неприкосновеност. Притесненията нараствали с възрастта на анкетираните.61% от анкетираните смятат, че туристическият сезон у нас е бил успешен. Според 24 на сто сезонът не е бил добър, а 15% не могат да отговорят на въпроса.42% от пълнолетните българи посочват, че министъра на туризма Николина Ангелкова върши добра работа, а 32% са на мнението, че работата на Ангелкова не е успешна. 26% от запитаните са се затруднили да отговорят на въпроса.", "date": "2017.10.02", "title": "Русия не е заплаха за страната ни според 85% от българите"}
{"url": "https://news.bg/world/iran-razpolozhi-tankove-i-artileriya-do-irakski-kyurdistan.html", "text": "Иран разположи танкове и артилерия по границата с Иракски Кюрдистан. Това съобщи пред Ройтерс официален кюрдски представител.Източникът от кюрдското регионално правителство в столицата Ербил поясни, че Иран е разположил дузина танка с артилерия по границата с автономния регион.Действието се смята, че е част от съвместни учения с иракските въоръжени сили в отговор на проведения през миналата седмица референдум за независимост на кюрдите в Ирак.\"Танковете могат да бъдат забелязани от кюрдска страна\", подчерта източникът.Иранската държавна телевизия съобщи в събота, позовавайки се на военен говорител, че Иран и Ирак са \"\".", "date": "2017.10.02", "title": "Иран разположи танкове и артилерия до Иракски Кюрдистан"}
{"url": "https://news.bg/politics/ot-gerb-yambol-iskat-ostavkata-na-haskovskiya-kmet-dobri-belivanov.html", "text": "От областното ръководство на ГЕРБ-Ямбол призоваха кметът на Хасково Добри Беливанов да подаде оставка и подкрепят Делян Добрев, пишат в мейл до медиите от местната структура.Избраният с авторитета на ГЕРБ кмет на Хасково Добри Беливанов да подаде оставка, запазвайки достойнството си, след като е злоупотребил с доверието на ГЕРБ и нейните избиратели, се казва в позицията на партийците.\"Областната структура на ГЕРБ Ямбол изразява своята пълна подкрепа за Делян Добрев - народен представител от ГЕРБ - Хасково и областен координатор на ГЕРБ - Хасково. Политическите нападки на БСП срещу Делян Добрев са поредният опит да дискредитира ГЕРБ и да предизвика политическа криза с цел дестабилизация на страната\", е позицията на ямболската партийна организация.Припомняме, след като гръмна скандала в Хасково, при който от ГЕРБ свалиха доверието си от техния кмет Добри Беливанов, защото не се е справил с множество проблеми, сред които уран в питейната вода в града. Докато излизаха различни аспекти от скандала, от БСП обявиха, че областният координатор на ГЕРБ в Хасково - ДелянДобрев е назначил своите бизнес партньори на ключови позиции в общината.Призоваваме централното ръководство на партията да игнорира като несъстоятелни и манипулативни твърденията на БСП и да не приема оставката на Делян Добрев. Оценяваме моралната му постъпка, но не сме съгласни оставката му да стане факт заради клевети, безпочвени внушения и манипулации.", "date": "2017.10.02", "title": "От ГЕРБ-Ямбол искат оставката на хасковския кмет Добри Беливанов"}
{"url": "https://news.bg/bulgaria/nyama-myasto-za-bitka-mezhdu-institutsiite-otseche-tomislav-donchev.html", "text": "\"Има място за емоции в политиката. Според мен има нужда и от сблъсък, когато говорим за партии. За битка между институциите място няма\". Така вицепремиерът Томислав Дончев коментира думите на президента Румен Радев, премиерът да озапти беквокалите си в Парламента.Дончев не се съгласи с думите на Радев, че ГЕРБ води битка срещу него и беше категоричен, че няма нужда от битка между институциите, защото когато те започнат да воюват, от това страдат гражданите. Той подчерта, че не е спирал да разговаря с Президента.По повод твърденията, че ГЕРБ се разпада, Дончев припомни, че това е опорна точка от 2013 г. и категорично няма такова нещо. Той не споделя и мнението на президента, че Борисов е загубил контрол в ГЕРБ.Относно заявлението на Делян Добрев за напускане на политиката, вицепремиерът коментира, че това е много силен морален жест.", "date": "2017.10.02", "title": "Няма място за битка между институциите, отсече Томислав Дончев"}
{"url": "https://news.bg/world/razbiha-golyama-teroristichna-kletka-na-idil-v-rusiya.html", "text": "Службите за сигурност в Русия разбиха терористична клетка, съобщават местни медии.Терористичната клетка е заговорничила за поставянето на експлозиви на много оживени места, включително и големи инфраструктурни съоръжения.В изявление на руските служби за сигурност се посочва, че вчера, 30 септември, е приключила операцията за издирване и установяване на изключително добре прикрита клетка на терористичната организация \"Ислямска държава\".Клетката била само от руски граждани, които били с произход Северен Кавказ. Те обаче били контролирани от чуждестранни емисари.Всичките участници в клетката са заловени. При ареста им са били открити и две мощни импровизирани взривни устройства, пистолети, гранати и други.Според властите в Русия членовете на клетката искали да осъществят голямо нападение през месец септември. Те планирали атаката на много оживени места като градския транспорт и други инфраструктурни съоръжения.", "date": "2017.10.02", "title": "Разбиха голяма терористична клетка на ИДИЛ в Русия"}
{"url": "https://news.bg/world/trima-amerikantsi-pechelyat-nobela-za-meditsina-za-2017-g.html", "text": "Нобеловата награда за физиология или медицина за 2017 г. е връчена на трима американци - Джефри Хол, Майкъл Росбаш и Майкъл Йънг, съобщиха от Нобеловия комитет.Те са удостоени с наградата за \"\".Според комитета тримата учени са успели да проникнат в биологичния часовник на организма и да обяснят как работи. Техните открития обясняват как растенията, животните и хората адаптират биологичния си ритъм, така че да е в синхрон с ритъма на денонощието.Биологичният часовник контролира циркадианния ритъм и представлява взаимодействащи си молекули в клетките. Биологичният часовник ни помага да регулираме съня, храненето, кръвното налягане и хормоните.Джефри Хол е роден през 1945 г. в Ню Йорк, САЩ. Получава докторска степен във Вашингтонския университет в Сиатъл през 1971 г. От 2002 г. преподава в университета в Мейн.Майкъл Росбаш е роден през 1944 г. в Канзас сити. Завършва докторат в Масачузетския институт за технологии през 1970 г. От 1974 г. преподава в Университета Брендейс в Уолтъм, Масачузетс.Майкъл Йънг е роден през 1949 г. в Маями. Получава докторска степен в Тексаския университет в Остин през 1975 г. От 1978 г. преподава в Университета Рокфелер в Ню Йорк.През миналата година наградата беше спечелена от японеца Йошинори Осуми. Той я получи за откриването и разясняването на механизми за така наречения процес \"автофагия\" (от гръцки - 'себеядство'). Процесът обяснява как клетките се \"самопочистват\", разграждайки бактерии, вируси и клетъчни компоненти.Тази седмица също ще бъдат раздадени нобеловите награди за физика, химия и мир, а другата седмица за икономика и литература.От 1901 година са присъдени 107 нобелови награди в областта на медицината. Повече от 200 души печелят наградата. Само 13 жени са печелили авторитетната награда, включително шест жени през последното десетилетие. Средната възраст на победителите е 58 години.Церемонията по награждаването е по традиция на 10 декември в Стокхолм. Това е датата, на която умира основателят на нобеловата премия - шведският предприемач и изобретател Алфред Нобел (1833-1896).Носителят на Нобеловата награда получава повече от 8 милиона шведски крони (над 1,2 милиона долара).", "date": "2017.10.02", "title": "Трима американци печелят Нобела за медицина за 2017 г. "}
{"url": "https://news.bg/int-politics/blizo-900-raneni-pri-sblasatsite-po-vreme-na-referenduma-v-kataluniya.html", "text": "Около 893 души са били ранени при сблъсъците по време на забранения референдум за независимост в Каталуния вчера, съобщиха от регионалното правителство.Според местните здравни служби, четирима души са със сериозни наранявания, но остават в стабилно състояние.По-рано беше съобщено, че най-малко 844 цивилни и 33-ма полицаи са били ранени при сблъсъците в Каталуния между протестиращи и полиция.Властите в Мадрид изпратиха полицаи от други части на Испания, включително от Националния полицейски корпус и от Гражданската гвардия, които се опитаха да предотвратят гласуването на местните жители в допитването.Властите в Каталуния твърдят, че 90 процента от гласувалите в референдума за независимост на областта от Испания са избрали отцепването от Мадрид. Лидерът на Каталуния Карлес Пучдемон заяви в реч, предавана на живо по телевизията в неделя, че каталунците са спечелили правото си на суверенитет.Пучдемон вече призова Европейския съюз да не пренебрегва нарушенията на човешките права, извършени от испанската полиция по време на сблъсъците с поддръжниците на референдума.", "date": "2017.10.02", "title": "Близо 900 ранени при сблъсъците по време на референдума в Каталуния"}
{"url": "https://news.bg/politics/ostavka-na-ministara-na-ikonomikata-karanikolov-iskat-i-ot-dvizhenie-21.html", "text": "Държавата е склонна да причини щети за стотици милиони на отбранителната индустрия, за да обслужи мафиотски интереси. Това се казва в позиция на партия \"Движение 21\", изпратена до медиите. Позицията е за незаконната намеса на държавни институции в отношенията между частни фирми.В нея те призовават за прекратяване на незаконосъобразните действия от страна на държавата по отношение на частни предприятия от отбранителната индустрия и незабавно прекратяване правомощията на министъра на икономиката Емил Караниколов.Отнемането на лиценза на Емко ЕООД за внос и износ на отбранителни продукти, прекратяването на договорите на дружеството с Кинтекс, намеренията за национализация на Дунарит АД целят подчиняване и овладяване на значими предприятия. Те идват от \"неясни\" субекти, преследващи своя интерес, се казва в документа.Активната роля на държавата и конкретно на министъра на икономиката в този престъпен сценарий не съдейства за налагането на върховенство на закона, не защитава неприкосновеността на частната собственост съгласно разпоредбите на Конституцията. За да обслужи мафиотски интереси, държавата е склонна да причини щети за стотици милиони на отбранителната индустрия, да пожертва работните места на хиляди български граждани, да навреди трайно на образа на страната като място за инвестиции и стопанска дейност, се казва в позицията.Според партията на Татяна Дончева, публичната власт вече е овладяна до такава степен от неясни, задкулисни интереси, че възпрепятства ефективното функциониране на правовата държава и демократичния модел. Действията на парламентарната опозиция са имитационни, се казва в позицията.\"За нас от години е ясно че хора на ключови ръководни позиции в БСП, ГЕРБ и ДПС са част от механизма за укрепване на мафиотското статукво и за злоупотреби с публични ресурси, поради което няма да позволят премахването на този модел за управление на държавата\", се казва в позицията.Изразяваме учудването си от по-скоро пасивното отношение на преобладаващата част от българските предприемачи, в лицето на основните работодателски организации. В настоящите условия, неизвестното около следващото посегателство върху собствеността или върху свободата на стопанска инициатива не е \"дали\", а \"кога\" и \"на кого\" ще се случи. Мълчанието на лидерите на българския бизнес ще бъде сигнал, че приемат за нормална тази криминална среда в икономиката, който ще прозвучи ясно както в страната, така и в чужбина.Позицията е апел и към обществото - апатията, незаинтересоваността, примирението са причина за несправяне с проблемите. Премълчаването не само на злоупотребите на местната и централната власт, но и на ежедневните, банални нередности и нарушения, с които се заобикаляме, са причината обществото ни да не може да се справи с несправедливостта, беззаконието, неравенствата, бедността и заради това за все повече хора България да изглежда непривлекателно място за живот.От \"Движение 21\" обещават да търсят решения и съмишленици, за промяна на олигархично-мафиотския модел на развитие на България. Целта им е да върнат доверието на хората в институциите и в политиката.\"Първостепенната ни цел е установяване на устойчив демократичен модел на управление, в който публичните институции гарантират върховенството на закона, справедливостта, равенството в правата и свободите на гражданите. Без наличието на това базисно условие е невъзможно да се реализират ефективни идеи и политики в икономиката, образованието, здравеопазването и другите ключови за успешното развитие на страната сфери\", се казва в партийната позиция.", "date": "2017.10.02", "title": "Оставка на министъра на икономиката Караниколов искат и от „Движение 21”"}
{"url": "https://news.bg/society/maya-manolova-angazhira-ep-za-dvoyniya-standart-na-hranite.html", "text": "Българският национален омбудсман Мая Манолова сигнализира Европейския парламент за двойния стандарт в хранителните продукти. Петицията с двойния стандарт при храните и напитките от едни и същи марки, разпространявани в държавите от Източна и Западна Европа, е подадена днес.Въпросът бе повдигнат най-напред от страните от Висшеградската четворка. Петицията, с която омбудсманът сигнализира Европейския парламент и по-специално Комисията по петициите, чийто председател е Сесилия Викстрьом, е подкрепена от актьора Камен Донев, Марияна Кукушева - председател на Националния браншови съюз на хлебарите и сладкарите, д-р Венцислав Грозев - председател на Български лекарски съюз, Георги Богданов, изпълнителен директор на Националната мрежа за децата, Яна Вангелова - председател на Национално представителство на студентските съвети, юристите Диана Ковачева, Надя Шабани.Подписалите петицията смятат, че да се продават продукти от едни и същи марки с различни съставки и по-ниско качество в рамките на ЕС, е израз на неетична бизнес практика, която подвежда и дискриминира. Участниците в петицията посочват, че сме изправени пред заплахата \"Европа на два стандарта\", като добавка към съществуващата \"Европа на две скорости\".\"Петицията е поредната стъпка от кампанията, която като омбудсман провеждам срещу тези унизителни за българите търговски практики\", заяви Манолова.От резултатите от проведеното собствено проучване в три европейски столици на етикетите на детски храни в Берлин, Виена и София, е установено, че в България те са с по-малко шоколад, по-малко мляко, по-малко какао и с по-малко истински плодов сок, а в същото време цените са по-високи от тези в Западна Европа.\"Обърнахме се към всички български институции и към всички отговорни европейски институции. Първите отговори не бяха обнадеждаващи\", посочи Манолова и визира отговори от сорта: \"Нали не ви тровят\", \"нали храните са безопасни\", \"става дума за малки отклонения\", \"разликите са съобразени с вашите национални предпочитания и вкус\", \"определяща е платежоспособността на българите\".\"Обидно е и не е честно спрямо българските граждани\", настоя Манолова. По думите й изключително активни са институциите от страните от Висшеградската четворка, както и Румъния, Хърватска и Гърция. \"Общо ставаме осем страни, които не трябва да се отказваме да защитаваме правата на своите граждани\", заяви Манолова.С петицията се настоява проблемът да бъде разгледан в ЕП. \"Според нас той може да бъде решен с ново европейско законодателство\", посочи Манолова.Така в момента има европейски регламенти за безопасността на храните, за етикетирането на храните и въпросните храни с различно качество не противоречат на разпоредбите на тези регламети.Манолова изтъкна опасението си, че промени могат да бъдат направени в директивата, която се отнася до рекламата на хранителните продукти, като по този начин контролът бъде възложен на националните органи.\"БАБХ трудно може да се пребори срещу големите концерни, които действат в трансгранични мащаби\", посочи Маналова. Очаква се до два месеца Комисията по петициите да я обяви на специален сайт.", "date": "2017.10.02", "title": "Мая Манолова ангажира ЕП за двойния стандарт на храните"}
{"url": "https://news.bg/bulgaria/ministar-radev-pozhela-na-badeshtite-politsai-da-pravyat-dobro.html", "text": "\"Трябва да правите добро. Това ви е професията\". С тези думи министърът на вътрешните работи Валентин Радев се обърна към курсантите при откриването на новата учебна година в Академията на МВР.Вътрешният министър отбеляза, че е в Академията за откриване на учебната година, за да подчертае важността й и да се чуят първо оттук важните неща за системата. Радев припомни отново, че образованието е важен приоритет за правителството, но то трябва да включва и възпитание и социализация.\"Ако знаете - сте силни. Пожелавам да се учите и да спортувате\", добави още той.Ректорът на Академията на МВР доц.д-р Неделчо Стойчев пожела на бъдещите МВР кадри да формират професионални умения и морални ценности, които да ги направят защитници на гражданското общество.Поздравителни адреси изпратиха от Министерство на образованието, държавна агенция Разузнаване\" и ДАНС.", "date": "2017.10.02", "title": "Министър Радев пожела на бъдещите полицаи да правят добро"}
{"url": "https://news.bg/politics/kmetat-na-haskovo-ne-iska-da-napuska-posta-si-i-gerb.html", "text": "Кметът на Хасково Добри Беливанов, коментира в първия си работен след отпуск, че няма да подава оставка. Той няма намерение да се откаже и от членството си в ГЕРБ. Посочва, че близките до Делян Добрев, които са назначени в местната администрация, са предложени от структурата и са били одобрени от самия него, съобщава БНТ.\"Все още не съм го получил като искане, би трябвало да си остана кмет. Това ми е и намерението. Предложението за назначаването на хората идва от ръководството на ГЕРБ, аз съм се срещал с тях. Прецених, че са добри специалисти и работих с тях\", коментира Беливанов.Приети са оставките на двама заместник-кметове на Хасково, но Беливанов не смята да назначава хора на техните позиции.БСП дава пресконференция във връзка с казуса в Хасково, като депутати от региона и председателят на областният съвет Емилия Масларова обсъждат ситуацията.Привечер в Хасково пристигат заместник-председателят на ГЕРБ Цветан Цветан и областния координатор на партията в Хасковско Делян Добрев. Цветанов иска на място да чуе мнението на структурите от цялата област.", "date": "2017.10.02", "title": "Кметът на Хасково не иска да напуска поста си и ГЕРБ"}
{"url": "https://news.bg/world/izlozhba-pokazva-tayni-korespondentsii-na-shpionina-kim-filbi.html", "text": "Изложба, посветена на живота на двойния агент Ким Филби, беше представена в Москва. На изложбата за първи път са публикувани тайни документи, които шпионинът е изпращал до Русия.Изложбата е озаглавена \"Шпионажът и животът на Ким Филби\" и ще продължи до 5 октомври, съобщава АФП.Припомняме, Ким Филби е бил един от най-продуктивните агенти и герой на КГБ. Той е смятан и за един от най-големите предатели на Великобритания в Студената война.Ким Филби предоставя на руснаците много информация за плановете на Хитлер в развитието на Втората световна война. Предполага се и че той предупреждава Москва за това, че американците строят атомна бомба.Филби успява да избяга и да се укрие в Москва през 1963 година. Умира през 1988 година, на 76-годишна възраст.\"Филби е направил много, за да промени историята за добро и да донесе справедливост. Той беше велик гражданин на света\", посочва бившият председател на Руското историческо общество и сегашен председател на външната разузнавателна служба Сергей Наришкин.Повечето от документите, изложени в изложбата, са от 40-те години на миналия век и идват от архивите на разузнавателните служби в Русия.Като най-зрелищни са определени британски кореспонденции, които Филби е предоставил на руснаците. Някои от тях са с код \"червено\". Част от кореспонденциите са и преведени на руски език. Една от тях е била лично адресирана до съветския лидер Йосиф Сталин и неговия външен министър Вячеслав Молотов.Един от документите е кореспонденция от 1944 година. Тогава Филби прихванал разговор между японски посланик в Италия и фашисткия диктатор Бенито Мусолини. Друг документ показва информация за британските и американските операции в Албания от 1949 година.Ръководителят на руската фондация \"История отечествена\" Константин Могилевски посочва, че благодарение на Филби всичката тази информация е достигнала до бюрото на Сталин и той е истински герой. Могилевски дори сравни шпионинът с Едуард Сноудън.В изложбата има и сведения за бягството на Филби от Бейрут на 23 януари 1963 година. В изложбата е и личния разказ на шпионина.", "date": "2017.10.02", "title": "Изложба показва тайни кореспонденции на шпионина Ким Филби"}
{"url": "https://news.bg/int-politics/ispaniya-mozhe-da-otneme-avtonomiyata-na-kataluniya.html", "text": "Испания може да използва конституционните си правомощия, за да отмени автономията на Каталуния, ако регионалният парламент обяви независимост. Това обяви правосъдният министър Рафаел Катала след проведения вчера забранен референдум, съобщава \"Ройтерс\".Съгласно член 155 от испанската конституция, централното правителство в Мадрид може да преустанови автономните правомощия на североизточния испански регион, които бяха предоставени през 2006 г. \"Член 155 е налице. Ще използваме цялата сила на закона. Наше задължение е разрешаването на проблемите и ние ще го направим, макар че използването на някои мерки може да нарани. Но ако някой обяви независимост, трябва да им кажем, че не могат\", изтъкна Катала по време на телевизионно интервю.Каталунските лидери обявиха снощи, че 90 процента от участвалите в референдума, който според Мадрид е незаконен, са пожелали независимост и това отвори вратата на едностранен призив за отцепване от останалата част от Испания.", "date": "2017.10.02", "title": "Испания може да отнеме автономията на Каталуния"}
{"url": "https://news.bg/world/katalunskiyat-referendum-e-nezakonen-obyavi-evropeyskata-komisiya.html", "text": "Европейската комисия обяви, че каталунският референдум е незаконен и въпросът е вътрешен проблем, който трябва да се реши в рамките на Испания, информират Ройтерс и Форекс.Съгласно испанската конституция вчерашното гласуване в Каталуния бе незаконно, заяви говорител на ЕК.\"\", допълни говорителят.Комисията също призова всички страни в Испания \"бързо да се насочат от конфронтация към диалог\".Брюксел поясни, че насилието никога не може да бъде инструмент в политиката. Комисията също така изрази доверието си към премиера на Испания Мариано Рахой, че ще успее да овладее ситуацията.Днес Рахой ще се срещне с председателя на Европейската комисия Жан-Клод Юнкер.Преди малко заместник-министърът на външните работи на Германия Михаел Рот заяви, че развитието на ситуацията в Каталуния е обезпокоително.Сепаратизмът няма да разреши проблемите, смята той и добави: Политическите конфликти в ЕС се разрешават мирно чрез диалог, а не с насилие на улицата.Масова подкрепа за независимостта на Каталуния. 90% от гласувалите са подкрепили отделянето от Испания. Говорителят на местното правителство Жорди Турул каза, че в допитването са участвали 2,26 милиона души.По време на референдума полицията атакува каталунски граждани. При насилието пострадаха над 900 души.", "date": "2017.10.02", "title": "Каталунският референдум е незаконен, обяви Европейската комисия"}
{"url": "https://news.bg/crime/srs-institutsionalno-e-sasipan-gnevi-se-metodi-lalov.html", "text": "Състоянието на новата сграда на Наказателното отделение на Софийския районен съд (СРС) показва колко недобре работи държавата и институциите. СРС институционално е съсипан. Това коментира пред БНР Методи Лалов - бивш председател на Софийския районен съд по повод откриването от днес на това отделение на СРС.Реализирането на проекта (известен като Военното НДК - б.р.), ако бъде проследено какво се случи, ще покаже недъзите на работата на държавната администрация, липсата на стиковка между отделните институции и ще покаже нежеланието да бъде направен един проект както трябва.\"Това, което се случи, и във вида, в който ще го видите, е с кански сили и мъки постигнато, щеше да бъде поне 20% по-зле отколкото е сега. Поне няколко десетки процента по-зле отколкото трябва да бъде. Една публична сграда на съдебна институция не би трябвало да изглежда по начина, по който ще изглежда сега - с ръжди, с пукнатини, с криви стени, с недовършени неща, с недобро околно пространство, с липса на добра климатизация например на централното фоайе - дребни битови неща, които обаче са симптоматични за невъзможността на държавата да се справя дори с това\", заяви Методи Лалов, който през декември подаде оставка от председателския пост на СРС.Той разказа, че сградата била в плачевно състояние, когато я видял за пръв път. \"Течеше, беше започнала да се компрометира конструкцията ѝ, имаше брезички по покрива, имаше залепени плочки на покрива върху стиропор, липсваше изолация. Виждал съм кабели, които са сложени в контакта все едно е изградена инсталация, а всъщност липсват навътре в стените. Има сигнали в тази посока, но защо никой не е разследвал. Това беше състоянието, предадено от Министерството на отбраната\", разказа Лалов.Бившият председател на СРС посочи, че е работил с шестима министри на правосъдието. Според него това текучество е пагубно за държавата.Без институционална независимост, без нормални условия като натовареност, Софийският районен съд никога няма да заработи добре, категоричен е Лалов.Това, че решихме сградния проблем е едно на ръка. Обаче институционално съдът е съсипан. Това, което направи ВСС след 2016-а, когато подадох оставка, беше чисто разправяне със Софийския районен съд. Назначиха председател, който не беше одобрен въобще от съдиите от съда и който нямаше един работен ден в Районния съд. След това демотивираха способните, опитните съдии от Районния съд да се кандидатират. В крайна сметка се кандидатираха двама неопитни кандидати, коментира Лалов.Резултатите 2 месеца по-късно се виждат - абсолютно не знае какво прави в момента. Такова поведение не трябваше да има ВСС. Такъв е моделът на мислене на хората от ВСС, от сегашния състав, такъв е моделът на задкулисието, което управлява съдебната система. Инакомислещи, хора, които са дейни, не са добре дошли.Бившият председател на СРС обвини досегашния състав на ВСС, че е постигнал противопоставяне на натоварени срещу ненатоварени съдилища. Лалов посочи, че докато е бил председател, е имал обаждане от членове на ВСС, които казват: \"Отпуснахме ти 20 щатни бройки, назначи ни двама в администрацията\". Това са тези хора, които обикновено общуват с смс-и, вайбъри - едни и същи са, каза Лалов, припомняйки един от скандалите във ВСС.Припомняме, на  председателят на ВКС Лозан Панов получи есемес от номер на премиера Бойко Борисов, от който става ясно, че някой е информирал Борисов какво става на заседанието. Ставало въпрос, за съобщение, получено от премиера, който го препраща на Лозан Панов и което гласи: \"Лозан Панов отново предложи да Ви викаме във ВСС по записите на двете каки. Не го приехме\". Панов получил препратения SMS в 12.14 часа.Лалов коментира и избора на нов състав на ВСС: Системата за електронен избор не е надеждна. Тя е пародийна. Лошото е, че възложената експертиза беше по същия начин, допълни Методи Лалов.", "date": "2017.10.02", "title": "СРС институционално е съсипан, гневи се Методи Лалов"}
{"url": "https://news.bg/int-politics/velikobritaniya-e-razocharovana-ot-razgovorite-za-brekzit.html", "text": "Министърът на финансите на Великобритания Филип Хамънд изрази недоволството си от бавния темп на преговорите по Брекзит на конференция на Консервативната партия в Манчестър, съобщава Ройтерс.Всички министри на Тереза ​​Мей са разочаровани от бавния темп на преговорите, но нейният екип стои зад нея лоялно за напускането на Великобритания от ЕС, допълва Хамънд.На конференцията Хамънд отслаби значението на четирите нови червени линии, поставени от външния министър Борис Джонсън в британски вестник, който подчертава разрив в кабинета.\"Всички сме разочаровани от бавния напредък, който постигнахме през последните няколко месеца в преговорите с Европейския съюз, затова министър-председателят отиде във Флоренция преди 10 дни, специално за отстраняване на пречките в преговорите и да можем да се придвижим напред\", коментира Хамънд.\"Позицията на Борис по тези въпроси е известна и аз подкрепям премиера в много сложните и деликатни преговори с партньорите ни от Европейския съюз, както и Великобритания да излезе по начина, по който британците са ни възложили да направим това\", допълва Филип Хамънд.", "date": "2017.10.02", "title": "Великобритания е разочарована от разговорите за Брекзит"}
{"url": "https://news.bg/politics/delyan-dobrev-ne-e-depoziral-ostavkata-si.html", "text": "Депутатът от ГЕРБ и председател на енергийната комисия в парламента Делян Добрев все още не е депозирал оставката си, съобщава bTV. Добрев обмислял да подаде оставка утре, вторник.Припомняме, Добрев обяви, че ще напусне политиката, след като беше обвинен за  от червения депутат Елена Йончева.Няколко часа след като Добрев обяви, че се оттегля от политиката, герберите в цялата страна се обявиха против това негово решение. В няколко отворени писма местните формации на ГЕРБ се обявиха против оттеглянето на депутата и призоваха премиера Борисов да не приема оставката на Добрев.Очаква се днес зам.-председателят на ГЕРБ Цветан Цветанов да пристигне в Хасково. Той ще събере целия партиен колектив региона, заедно с кметовете на ГЕРБ, за да чуе тяхното мнение и позиция относно случващото се. Възможно е на срещата да присъства и кмета на Хасково Добри Беливанов.Припомняме, по-рано днес Беливанов дойде на работа в общината в областния град и разписа молбите за напускане на няколко души, двама от които заместник кметове. Беливанов обясни и че няма намерение да напуска поста си, както и да назначава други хора на освободилите се позиции. По информация на bTV кметът е разписал молбите за напускане на 4 души. Всичките били близки до Делян Добрев.Кметът на Хасково обяви и че няма намерение да се отказва от членството си в ГЕРБ. По думите му проблемите в Хасково не били породени от това, че Добрев се намесвал в общински дела, а заради това, че проявявал лично отношение към кмета.", "date": "2017.10.02", "title": "Делян Добрев не е депозирал оставката си"}
{"url": "https://news.bg/crime/sudzhukgeyt-preskochi-i-v-mvr-dobrich.html", "text": "От Специализирано звено \"Антикорупция\" - СГП обвиняват бившия директор на полицията в Добрич Веселин Колев, съобщиха от МВР.Той е ръководил Добричкото МВР в периода 17.04.2015 г. - 01.06.2016 г. Обвинен е за закана с убийство, принуда и склоняване на вещи лица да дадат невярно заключение. Доказателствата са събрани при разследването срещу бившия народен представител Живко Мартинов от Добрич.Веселин Колев е обвинен за това, че на 19 септември 2017 г., в гр. Добрич, се заканил с убийство на Т. А. - основен свидетел по обвиненията срещу Живко Мартинов. Отправил му нецензурни думи и го заплашил, че ще го убие, ако отново свидетелства срещу Мартинов.Веселин Колев насочил пръст към свидетеля, имитирайки насочен пистолет и му отправил заплашителни жестове. Това заканване е могло да възбуди основателен страх за осъществяването му.На Колев е предявено обвинение и за това, че е принудил двама - автоконтрольори в сектор \"Пътна полиция\" при ОДМВР - Добрич, да извършат нещо противно на волята им.Злоупотребявайки с властта си на Директор на ОДМВР - Добрич, Колев е принудил автоконтрольорите да не санкционират водач на микробус за извършено нарушение по Закона за движение по пътищата и да не му съставят акт или фиш, а да го освободят без последствия, въпреки, че водачът на микробуса не е представил необходимите документи.В хода на разследването са събрани доказателства и за това, че през 2015 г. Веселин Колев е подбуждал три вещи лица да дадат невярно заключение. Този случай е особено тежък, пишат от СГП. Трите вещи лица са били назначени от Окръжен съд - Добрич, за да изготвят тройна трасологична експертиза по наказателно производство за причиняване на смърт по непредпазливост при управление на МПС.На Колев е наложена мярка за неотклонение \"Подписка\".", "date": "2017.10.02", "title": "Суджукгейт прескочи и в МВР - Добрич"}
{"url": "https://news.bg/world/amerikanski-dron-likvidira-nay-malko-8-boytsi-na-hizbula-v-siriya.html", "text": "Сирийският център за наблюдение на човешките права обяви, че най-малко 8 бойци от радикалната ливанска групировка \"Хизбула\" са били убити при атака с безпилотен самолет в източната сирийска пустиня, съобщава \"Асошиейтед прес\".Сирийският център, чието седалище е във Великобритания, изтъква, че дрон с неизвестна принадлежност е ударил позиция на \"Хизбула\", която се сражава заедно със сирийските правителствени сили.Според ливански медии дронът е американски.Представител на \"Хизбула\" е потвърдил атаката, но не е потвърдил броя на жертвите. Представителят не бил упълномощен да говори с медиите, така че пожелал да остане анонимен.\"Хизбула\" и други проправителствени сили се сражават с терористите от ДАЕШ (\"Ислямска държава\") в Източна Сирия.", "date": "2017.10.02", "title": "Американски дрон ликвидира най-малко 8 бойци на \"Хизбула\" в Сирия"}
{"url": "https://news.bg/comments/ostra-moralna-nedostatachnost.html", "text": "Напоследък, когато някой не си свърши работата, хората пишат открити писма. И за да са наистина открити, ги публикуват в социалната мрежа. Така, ние пациентите например, си управляваме здравеопазването - с открити писма и фейсбук. Защото иначе не става.Доказва го и случаят със Спас Добрев, който беше убит от здравната ни система. Омерзената му съпруга написа открито писмо, в което разказа хрониката на съвсем предизвестената му смърт - от позвъняването на \"спешния\" номер 112 до последния му дъх в една университетска болница. Покрай нейната история започнаха да излизат и други, споделени от хора, събрали кураж да споделят мъката си.След писмото на Евелина Добрева шефът на Пирогов, проф. Асен Балтов уволни дежурния екип, отказал да приеме пациент в критично състояние \"в нарушение на техническите и технологичните правила и неизпълнение на трудовите задължения\". В отговор на бързата му реакция, пироговци организираха протест срещу \"преждевременното\" отстраняване на колегите им. Защото не били все още оповестени резултатите от започната проверка на Агенция \"Медицински одит\". Въпреки че не сме експерти на агенцията, бихме могли да поразсъждаваме върху събитията от онзи 16 септември.Едва ли някой може да ни обвини в некомпетентност, все пак ние живеем в страна, в която всеки разбира от медицина, но това донякъде ни е наложено и от обстоятелствата.Спас Добрев е бил пациент на УМБАЛ \"Св. Ив. Рилски\". Той е с предполагаема диагноза миелодиспластичен синдром (защо е предполагаема и липсва окончателна, въпреки че човекът се лекува от година, не е ясно). Преливат му кръв всеки месец, последно в споменатата университетска болница. Това означава, че е бил приет за лечение по определена клинична пътека, за определен брой дни (дали са били спазени ще уточни проверката вероятно) и е логично да предположим, че това е здравното заведение, което има отношение към последващото проследяване на състоянието на пациента, който напуска болницата след извършените лечебни дейности с приемливи стойности на хемоглобина.Само че състоянието му се влошава на следващия ден, а той е почивен. В такива случаи, както неведнъж са ни обяснявали, звъним на 112. Там контактуваме с некомпетентен служител на кол центъра, който има само ангажимента да прехвърли обаждането към Центъра за спешна медицинска помощ.Според оспорения, но единствен засега стандарт за спешна помощ, едно такова обаждане би трябвало да се поеме от човек с някаква медицинска компетентност, който на базата на близо 50 въпроса (протоколи) да кодира случая с червено, зелено или жълто и да задвижи акцията по оказване на спешна помощ на въпросния пациент. В един идеален случай, ако всичко предвидено в този стандарт е изпълнено точно, човекът, който не е вече между живите, щеше да бъде входиран с червен код и да получи първа професионална помощ до 8 минути (макар че този срок звучи наистина фантастично). Но тъй като реформата в спешната медицина, като във всяка друга, не е довършена екипът пристига след близо час и половина, но не може да помогне, защото линейката не е оборудвана за реанимационна дейност, това е просто едно такси, което разполага с лекар, в случая - безпомощен.Не помагат обаче и оборудваните с необходимата техника специалисти, защото в болницата, към която се насочва спешният екип, отказват да приемат пациента с аргумента \"че при нас ли да умре\". Може би, ако лекарката имаше възможност да установи предварително контакт със здравното заведение, щеше да си спести време и обиколки, но в линейките на спешната ни помощ и такава опция няма.Има ли са основание колегите й от Пирогов да я върнат? Категорично не. Поне според закона за здравето, в който е разписано, че всяко лечебно заведение е \"длъжно да извърши възможния обем медицински дейности при пациент в спешно състояние независимо от неговото гражданство, адрес или здравноосигурителен статут. При невъзможност за осигуряване на необходимия обем дейности, ако състоянието на пациента позволява, той се настанява в най-близкото лечебно заведение, което разполага с необходимите условия за това.\" Само че в случая за невъзможност не може да става дума, защото болницата има противошокова зала, в която той може да бъде прегледан, и състоянието му да бъде оценено от нужните специалисти. Това обаче не се случва.Да, \"болницата на народа\" е наистина претоварена с пациенти и дългове от недофинансирани клинични пътеки каквато е и тази вероятно, но затова вина имат не пациентите, а тези, които все още не са осигурили нормална законова база. И нищо не оправдава поведението на вече уволнения екип.Така без да бъде приет и прегледан, човекът в критично състояние бива прехвърлен на друга болница. Там, както се оказва от извършената вътрешна проверка по случая, той е обект на масирана лечебна дейност, при която почти час след приема е осъществена консултация с кардиолог, макар да е ясно, че проблемът на пациента е точно кардиологичен. Близките му обаче нямат добри спомени и от посещението си в тази университетска болница - може би защото опитите им да разберат какво се случва са парирани с думите \"ще чакате, какво звъните\". И те чакат, докато накрая излиза неидентифициран специалист и им съобщава, че мъжът е починал.Съвсем логична развръзка на събитията в злополучната събота. Какво би могъл да установи един безпристрастен одит вероятно поне на пръв поглед:- неефективно действаща спешна помощ- незаконно върнат пациент от болница, която е специализирана точно в оказването на спешна помощ- хронична остра морална недостатъчност в сектора, за която все търсим оправдание в системата, а често е просто липса на човещина.", "date": "2017.10.02", "title": "Остра морална недостатъчност"}
{"url": "https://news.bg/crime/veche-e-fakt-plashtaneto-onlayn-na-globi-kam-kat.html", "text": "Системата на МВР вече е свързана с над 2400 офиса на Easypay (\"Изипей\") в цялата страна, както и с електронната система за онлайн плащания ePay.bg.През август МВР анонсира възможността за онлайн плащане на глобите към КАТ.Нововъведението улеснява плащането на глобите, тъй като шофьорите могат да избират къде да платят, вместо да се редят на опашка в КАТ. Във всеки офис на \"Изипей\" касиерът може да провери задълженията само по номера на шофьорската книжка и ЕГН-то на шофьора, като може да избере и кои точно задължения да се платят. Трансферът се отразява веднага в системата на КАТ.През ePay.bg плащането е възможно чрез въвеждане на данните от получения фиш, като вариантите са два. Шофьорът може да плати през профила си, ако е регистриран потребител, а ако не е, плащането става от директната форма с карта VISA или MasterCard.", "date": "2017.10.02", "title": "Вече е факт плащането онлайн на глоби към КАТ"}
{"url": "https://news.bg/society/zhurnalisti-i-politolozi-iskat-nezavisim-chovek-za-komisiyata-po-dosietata.html", "text": "Във връзка с кандидатурата на Антон Тодоров за председател на Комисията по досиетата политологът Огнян Минчев коментира пред НоваТВ, че \"очевидно има качества, заради които е поканен в ГЕРБ. Но неговите качества, по мое лично мнение, не са подходящи за тази позиция\".Според него кандидатурата трябва да е на \"независим, балансиран човек, който да гарантира, че от тази комисия ще излиза историческата истина, а не съобщения и информации, които да обслужват политическото статукво\".\"Начело на комисията трябва да застане експерт или човек с безспорен обществен авторитет, който да няма пристрастени или политически позиции\", коментира журналистът Тони Николов.Журналисти и интелектуалци се обявяват против кандидатурата на Антон Тодоров за председател на Комисията по досиетата. В протестно писмо те посочват, че има умишлен опит за ликвидиране на Комисията, а номинацията на Антон Тодоров е неподходяща, съобщава НоваТВ.\"Двете основни партии в парламента избират два различни начина за постигане на една и съща цел - компрометиране и затваряне на Комисията по досиетата\", смята Минчев.\"БСП директно иска нейното затваряне, а ГЕРБ избира поставянето на една политическа фигура като г-н Тодоров на чело на комисията, като оттам ако започнат да излизат този тип политически фойерверки, които излизат при други негови участия, работата на тази комисия ще бъде компрометирана\", допълва той.\"Изключително педантичен, енергичен човек. Би се справил добре\", коментира кандидатурата на Тодоров, Георги Харизанов от Института за дясна политика. Възраженията срещу кандидатурата на Антон Тодоров за Комисията по досиетата показват, че има голям проблем, коментира пред БТВ Екатерина Бончева, член на Комисията.Допълва, че номинацията не е официална и не иска да коментира предварително, но \"случващото се е много неприятно\". Комисията работи вече 10 години и никога досега номинация не е предизвиквала такава съпротива, допълва Бончева.\"След гласуването на закона за досиетата от страна на БСП започнаха атаки. Още от 43-ия парламент, сега се присъедини и Каракачанов, който е подкрепил този закон. За тези години няколко партии твърдо застанаха зад комисията - десните партии, ДПС и ГЕРБ. Това е причината, заради която не може да има колаборация между тях да бъде унищожена комисията\", смята Екатерина Бончева.", "date": "2017.10.02", "title": "Журналисти и политолози искат независим човек за Комисията по досиетата"}
{"url": "https://news.bg/world/dvete-zheni-obvineni-v-ubiystvoto-na-kim-chen-nam-pledirat-nevinni.html", "text": "Двете жени, обвинени в убийството на доведения брат на лидера на КНДР Ким Чен-ун със забранен химически агент, пледираха невинни в началото на процеса в съд в Малайзия, пише \"Гардиън\".Ким Чен-нам беше убит преди близо 8 месеца.25-годишната индонезийка Сити Айшах и 28-годишната виетнамка Доан Тхи Хуон са заподозрени за убийството на Ким Чен-нам на международното летище в Куала Лумпур на 13 февруари. Те са го убили за около 20 минути, допирайки до лицето му кърпа с химическо оръжие VX. Жените твърдят, че са вярвали, че участват в игра със скрита камера.Според разузнаването на Южна Корея убийството е част от петгодишен заговор на Ким Чен-ун да убие доведения си брат, който никога не е срещал.Двамата заподозрени, носещи бронирани жилетки при влизането си в съда, могат да получат смъртно наказание, ако бъдат осъдени.Държавното обвинение се очаква да извика десетки свидетели по време на процеса, като в началото съдебно-медицинската експертиза ще установи причината за смъртта.45 или 46-годишният Ким Чен-нам живееше тайно с фалшива самоличност. През 2001 г. той използвал фалшив документ за самоличност от Доминиканската република, за да влезе в Япония. Той казал пред митническите власти, че планира да посети \"Дисниленд\" в Токио. Ким Чен-нам живееше в Макао, Китай и Сингапур.Процесът внимателно се следи от правителствата на Индонезия и Виетнам, които са наели адвокати, за да защитят жените.", "date": "2017.10.02", "title": "Двете жени, обвинени в убийството на Ким Чен-нам, пледират невинни "}
{"url": "https://news.bg/society/stigame-zaplatite-v-germaniya-sled-366-godini.html", "text": "Изчисления, направени от профсъюзи в Чехия показват, че са нужни 366 години на Източна Европа, за да достигне нивата на заплатите в Германия, ако продължават да се повишават с тези темпове, коментира пред БНТ Лука Византини - генерален секретар на Европейската конфедерация на Профсъюзите.Той допълва, че равнището на заплатите е един от най-сериозните проблеми в Европейския съюз: \"Мисля, че това е един от най-сериозните проблеми на ЕС - равнището на заплатите. Знаете колко е трудно да се обсъжда на европейско равнище директивата по този въпрос, за да сме сигурни, че българските или полските работници имат поне същото равнище, както в по-западните страни\"\"Това, което повтаряме на всички европейски институции и особено на правителството на източните държави, че не е достатъчно да има само равно третиране по отношение на работата. Необходимо е да се увеличат и надниците или заплатите в източните държави, за да има наистина равностойно третиране\", смята Лука Византини.", "date": "2017.10.02", "title": "Стигаме заплатите в Германия след 366 години"}
{"url": "https://news.bg/society/ot-myuftiystvoto-ne-kontrolirat-propovedite-na-imamite-si.html", "text": "От Главното мюфтийство не контролират проповедите на имамите си, защото не получават достатъчно финансиране от България. Това заяви Джелал Фаик - главен секретар на Главното мюфтийство, пред bTV.Той посочи, че няма информация кой имам къде се е обучавал.В българското мюфтийство получават около 2 милиона лева от Турция, които \"подпомагат да се обгрижва исляма в България\". Парите идват по договор, сключен пред 1998 г. с турския комитет по религиозните въпроси (Дианет).Според Фаик, те са нужни на вероизповеданието, защото: \"след промените България по никакъв начин не обгрижва мюсюлманската общност\". Тези пари се получават ежегодно и отиват за духовните училища и Висшия ислямски институт, поясни главният секретар на Мюфтийството.Алекс Алексиев, който е специалист по радикален ислям, заяви, че трябва да има регистър на имамите и не бива да се дава да проповядват на такива, които не знаят български и не са обучени в България. \"Австрийците забраниха чуждото финансиране на имамите. Оказва се, че тези хора не само проповядват, но и шпионират в полза на Ердоган и партията му\", категоричен е той.Фаик посочи, че главното мюфтийство е българска институция и не се командва от никоя държава.", "date": "2017.10.02", "title": "От Мюфтийството не контролират проповедите на имамите си "}
{"url": "https://news.bg/world/chetiri-detsa-zaginaha-pri-pozhar-v-sgrada-vav-frantsiya.html", "text": "Четири деца и един възрастен загинаха при пожар в жилищен блок за социално слаби в град Мюлуз, Североизточна Франция, съобщиха властите, цитирани от АФП.Инцидентът е станал в неделя вечерта.8 души са пострадали, трима са в критично състояние. Пожарът се е разразил в сутерена на четириетажна сграда в квартал Bourtzwiller, поясниха от пожарната служба.Около 20 живущи са евеакуирани със стълба, според местния вестник l'Alsace.\"\", каза кметът на града Жан Ротне.Не е известна причината за пожара.\"\", поясни кметът.", "date": "2017.10.02", "title": "Четири деца загинаха при пожар в сграда във Франция"}
{"url": "https://news.bg/world/nad-50-ubiti-sled-nay-kravoprolitnata-strelba-v-istoriyata-na-sasht.html", "text": "Над 50 души са загинали и стотици други са били отведени за лечение в болница с огнестрелни рани в американския град Лас Вегас. Това обявиха от местна болница, докато полицията разследва съобщения за стрелец, открил огън по време не музикален концерт, съобщават американските медии.Сред загиналите има и най-малко двама полицаи, а най-малко още двама униформени са ранени. Уточнява се, че в болници с огнестрелни рани са приети над 400 души, от които множество са в критично състояние.  Оказва се, че това е най-кръвопролитната масова стрелба в историята на САЩ. Досега най-много жертви при масова стрелба в САЩ са били регистрирани в кървавата баня в нощен клуб в Орландо през миналата година. Стрелецът е открил огън от 32-ия етаж на казиното хотел Mandalay Bay.Потребител в \"Туитър\" написа, че хотелът е бил блокиран от полицията.Очевидци са чули множество изстрели. Стрелбата е продължиха около минута. По-късно от местната полиция обявиха, че стрелецът се е самоубил, преди полицията да проникне в хотелската стая, от която е открил огън, чрез взрив на вратата на хотелската стая. В стаята са намерени 10 огнестрелни оръжия. Той е имал и съучастник жена от азиатски произход, която все още е на свобода. Двамата са пътували с кола преди атаката. Впоследствие стана ясно, че стрелецът е 64-годишният Стивън Падок, който живее в щата Невада, в който се намира Лас Вегас. Падок се оказва най-възрастният масов убиец в историята на САЩ. Той няма абсолютно никакви криминални регистрации през живота си, нито има връзки с терористични групировки. БиБиСи уточнява, че стрелецът е открил огън по време на музикален кънтри фестивал, който се провеждал на площад пред хотела.Видеоклипове в социалните медии показват стотици хора, бягащи панически от мястото, като може да бъде чут звук от продължителна автоматична стрелба.На концерта са присъствали около 40 хил. души. Полетите от и за международното летище на града бяха временно преустановени, но впоследствие бяха възстановени. Посетители на концерта съобщиха, че са видели дуло, припламващо от горните етажи на хотел Mandalay Bay. ", "date": "2017.10.02", "title": "Над 50 убити след най-кръвопролитната стрелба в историята на САЩ"}
{"url": "https://news.bg/world/ubietsat-ot-marsiliya-bil-osvoboden-ot-politsiyata-dva-dni-predi-atakata.html", "text": "Мъжът, заподозрян за извършената вчера атака във френския град Марсилия, при която загинаха двама души, е бил арестуван и впоследствие освободен от полицията два дни преди нападението.Това заяви източник, близък до разследването, цитиран от Ройтерс.Източникът поясни, че заподозряният, използвал 8 различни самоличности, е спрян от полицията в Лион на 29 септември по подозрение в грабеж. Освободен е от властите заради липса на доказателства.Самоличността на извършителя остава неизвестна, добави източникът.\"Убиецът е имал 8 различни самоличности. При всяко спиране той представял различни документи за самоличност. Заради това е толкова трудно. В един момент той заявява, че е роден във Франция, а в друг, че е роден в Алжир\", изтъкна представителят.Нападателят е убит от войник, след като намушка две жени на железопътната гара в Марсилия в неделя. Според властите нападението се разглежда като терористичен акт.", "date": "2017.10.02", "title": "Убиецът от Марсилия бил освободен от полицията два дни преди атаката"}
{"url": "https://news.bg/society/kfn-otricha-da-ima-skapi-avtomobili.html", "text": "Във връзка с публикации в медии и онлайн-пространството, Комисията за финансов надзор държи да уведоми българската общественост, че единственото вярно в тях е, че КФН наистина придобива два автомобила.Те са предоставени от Агенция Митници като конфискувани от държавата моторни превозни средства. И двата автомобила са на възраст повече от 13 години.КФН съобщава, че разполага с крайно амортизиран автомобилен парк и закупуването на нови моторни превозни средства, които могат да гарантират сигурен и безопасен превоз е крайно наложително.Следващата година КФН организира събития, свързани с българското председателство на ЕС, с участието на бордовете на ЕСМА и ЕИОПА и има ангажименти по превоза на ръководителите на европейските регулатори. Новите автомобили не се ползват единствено от председателя на комисията и всяка вечер се паркират в служебния гараж на КФН.Показаният на снимка в медийна публикация автомобил \"Порше\", черен на цвят, с номер 1111 изобщо не принадлежи на комисията.", "date": "2017.10.02", "title": "КФН отрича да има скъпи автомобили"}
{"url": "https://news.bg/politics/rumen-radev-ochakval-ot-borisov-da-ozapti-bekvokalite-si.html", "text": "\"Аз очаквах премиерът да озапти беквокалите си в парламента, но това не се случи - те пеят все по-високо и по-фалшиво\". Това каза президентът Румен Радев пред журналисти в отговор на въпрос дали ще проведе разговор с премиера Бойко Борисов относно въоръжаването на . Президентът Радев участва в откриването на академичната година в Софийския университет.\"Освен това наблюдавам от всички действия на партия ГЕРБ, че или премиерът губи контрол върху партията си или ги насърчава в битката срещу мен. Така че не виждам вече смисъл от такава среща. Решението и за самолетите и за цялостната  е в ръцете на премиера, както казах негова е и отговорността\", заяви президентът Румен Радев.\"Води се тази битка, макар че не смеят официално да я обявят. Считайте, че щом като я търсят - ще я получат. Това, което ме смущава повече не е тази битка, а всички процеси, които стават в страната и то на фона на предстоящото европейско председателство. Не заради това дали то ще бъде успешно или не. Считайте, че накрая ще бъдем потупани по гърба. Такава е практиката в Европа. Мен ме смущава начинът, по който гледаме на това европейско \", коментира още Радев.Той продължи с критиката към управляващите като изтъкна, че те гледат на това председателство като на някакво омерта, която гарантира спокойствие отвътре и легитимация отвън. \"Рискуваме точно то да се превърне в една витрина на гейтове, които започнаха да гърмят в страната\" - предупреди той и уточни, че не визира само Хасково.Президентът настоя да се обърне внимание на управленския модел и в страната и тук - централно.На въпрос дали президентския съветник Иво Христов е имал достъп до секретна информация, каквато информация излезе по-рано, Радев отговори, че няма, но ще получи такъв. \"Чакам, разбира се, че няма проблем. Това е нещо, с което се спекулира категорично, но няма да коментирам кьорфишеци на самодейци - конспиролози\".На въпрос дали трябва да има Комисия по досиетата, Радев заяви, че това е въпрос на много сериозни дебати. \"На дневен ред е по-скорошния проблем - това е председателят на тази комисия. Мисля, че кандидатурата в момента е една подигравка с нашето минало и с българското общество. Това е да назначиш бракониера за горски. Точно в това старание, което полагаме да обединим нацията, това ще я разедини\", заяви Радев във връзка с номинацията на Антон Тодоров.Относно назначаването на председател на ВАС Георги Чолаков, Радев заяви: \"Вече обявих, че очаквам новият състав на Висшия съдебен съвет да потвърди кандидатурата. Мисля, че това е основателно, ще даде нова легитимност на тази кандидатура в духа на реформите в съдебната система, които провеждаме\". На въпрос дали това означава, че няма да подпише указа, президентът отвърна: \"Ще разберете на 4-ти\".Президентът Радев коментира и ситуацията в Испания и референдума за Каталуния, като посочи, че кризата от 2008 г. явно е изострила егоизма и центробежните течения в Европа. \"Във всеки случай полицейските палки няма да решат проблема, напротив, той се задълбочава\", допълни Румен Радев.", "date": "2017.10.02", "title": "Румен Радев очаквал от Борисов да озапти беквокалите си"}
{"url": "https://news.bg/int-politics/maduro-osadi-brutalnite-represii-v-kataluniya.html", "text": "Президентът на Венецуела Николас Мадуро осъди вчерашните \"брутални репресии\" на испанските власти срещу протестиращите в защита на референдума за независимостта на Каталуния, съобщава \"Франс прес\".Пред националната телевизия Мадуро нарече испанския премиер Мариано Рахой \"диктатор\" и сравни събитията с управлението на ген. Франсиско Франко в Испания от периода 1939-1975 г.Самият Мадуро е обвиняван от венецуелската опозиция в \"дивашки репресии\" по време на протестите срещу управлението му, при които между април и юли загинаха 125 души.Отношенията между Каракас и Мадрид се влошиха, след като след създаването на Учредително събрание във Венецуела Испания настоя за санкции срещу правителството на Мадуро.", "date": "2017.10.02", "title": "Мадуро осъди \"бруталните репресии\" в Каталуния"}
{"url": "https://news.bg/society/izplashtat-pensiite-mezhdu-9-i-20-oktomvri.html", "text": "Изплащат новите пенсии от 9 октомври, съобщиха от Националния осигурителен институт (НОИ). Октомврийските пенсии ще бъдат изплатени между 9 октомври (понеделник) и 20 октомври (петък) 2017 г. Те са с леко повишение.Според Закона за бюджета на държавното обществено осигуряване за 2017 г. минималните пенсии за осигурителен стаж и възраст, отпуснати при пълен осигурителен стаж е 200 лв.С нови размери ще бъдат и пенсиите, чиито минимални размери се определят като процент от минималния размер на пенсията за осигурителен стаж и възраст при пълен осигурителен стаж. Така, при отпуснатите при непълен осигурителен стаж пенсии минимумът се определя на 170 лв. (85% от 200 лв.), а при наследствените пенсии - на 150 лв. (75% от 200 лв.).Промяна има и инвалидните пенсии за заболяване и на тези поради трудова злополука и професионална болест. В зависимост от определения от медицинската експертиза процент трайно намалена работоспособност/вид и степен на увреждане, долната граница при първите ще е между 170 и 230 лв. (между 85% и 115% от 200 лв.), а при вторите - между 200 и 250 лв. (между 100% и 125% от 200 лв.).Изплащането на пенсиите чрез пощенските станции ще става по график. Той ще бъде предварително обявен във всяка пощенска станция. Сметките на пенсионерите, които получават пенсиите си по банков път, ще бъдат заверени на 9-ти октомври 2017 г.", "date": "2017.10.02", "title": "Изплащат пенсиите между 9 и 20 октомври"}
{"url": "https://news.bg/world/ispanskiyat-den-na-srama-kak-reagira-evropeyskiyat-pechat-na-katalunskata-kriza.html", "text": "Печатните издания в Европа акцентират върху полицейското насилие в избирателните секции в Каталуния на референдума в неделя, съобщава The Local.Припомняме, стотици бяха ранени при полицейско насилие по време на референдума в богатия испански регион. Мадрид обяви, че официално референдум не се е провеждал, докато местните власти в Каталуния съобщиха, че до няколко дни ще обявят независимост.90% от гласувалите са подкрепили отделянето от Испания. Говорителят на местното правителство Жорди Турул каза, че в допитването са участвали 2,26 милиона души.Почти всички вестници наблягат на насилието и стотиците пострадали по време на референдума в Каталуния.Вестник \"Файненшъл таймс\" пише на главната си страница, че стотици са пострадали след полицейски щурм на избирателните секции по време на вота. Отбелязват се и призивите за оставка на премиера на Испания.Британският \"Дейли телеграф\" пише, че ЕС е засегнат от криза, след като не е осъдил испанските власти за възникналото насилие.\"Нешънъл\" - вестникът, който подкрепя независимост на Шотландия, пише, че вчерашното гласуване се е превърнало в\"испанския ден на срама\".\"Гардиън\" също отделя основно внимание на възникналото насилие.\"Таймс\" пък отбелязва, че Испания се разкъсва.Френските, италианските и германски вестници също наблягат на полицейското насилие.", "date": "2017.10.02", "title": "Испанският ден на срама: Как реагира европейският печат на каталунската криза "}
{"url": "https://news.bg/regions/vodite-na-reka-struma-tekat-v-sinyo.html", "text": "Водите на река Струма край язовир Пчелина текат в синьо. От години жителите на село Жабляно недоволстват, че реката придобива странен цвят и мирише на сяра, през няколко месеца, съобщава БТВ.Според местни жители ВЕЦ при язовир Пчелина е причината за дадената ситуация. РИОСВ коментира, че водната централа изсмуква от дъното на язовира вода, богата на сяра и я връща обратно в горните слоеве на водоема.\"Този синьо-зелен цвят се дължи на така наречения цъфтеж на водата, на процеса трификация, което постъпва при голямо съдържание на азот и фосфор и развитие на микроорганизи\", обяснява Людмила Халачева от РИОСВ Перник.Водорасли в река Струма не се забелязват, коментират наблюдатели и допълват, че миризмата на сероводород е изключително силна. Собствениците на ВЕЦ отричат проблема с реката да е потяхна вина. Обясняват, че водата, която се излива в язовира е със свойствата на питейна, но местните не вярват.", "date": "2017.10.02", "title": "Водите на река Струма текат в синьо"}
{"url": "https://news.bg/education/dori-i-sofiyskiyat-universitet-e-obekt-na-nedostoyni-ataki-trevozhi-se-rektorat.html", "text": "Софийският университет е светският храм на България. В него българи от всички вери и етноси почитат обща за народа ни вяра - тази на знанието. С тези думи президентът Румен Радев се обърна към гостите академици, преподаватели, учени и студенти по повод началото на новата академична година в СУ \"Св. Климент Охридски\".Президентът отбеляза, че университетът е люлката на критичното мислене и на свободата. \"Във всички времена студентите са съвестта на нацията\", обърна се той към младежите и настоя, че именно те са призваните.\"Вие ще трябва да изведете невежеството от обществения живот. Вие, юристите и журналистите, не трябва да се примирявате с несправедливостта, корупцията и шайките\", настоя Радев.\"В храма на знанието вие ще откриете истинските еталони на науката и духа\", обърна се още той към студентите. \"Преследвайте мечтите си, бъдете критични и непримирими. Всяко поколение води своята битка за България\", отбеляза още Радев и изтъкна, че битката на родителите им е била битка за демокрация, а мисията на младите днес е за справедливо, морално и достойно общество.В словото си проф. Анастас Герджиков отбеляза, че Софийският университет навършва своята 130-годишнина. \"Това показва, че сме носители на авторитетна традиция, която трябва да бъде уважавана, поддържана и развивана с ентусиазъм\", каза още проф. Герджиков.По думите му за авторитета на университета свидетелстват както мястото му в националната рейтингова система, широкият спектър от бакалавърски специалности и магистърски програми, научните публикации проекти и награди, културната му дейност и ролята му в културния живот на България.Така в Софийския университет се обучават над 10 на сто от студентите в страната, между 1000 чуждестранни студенти и дава научна продукция равна на останалите 51 университета в страната взети заедно. В сградите на университета се провеждат над 1000 научни и културни форуми.\"Затова изпитваме горчивина, когато виждаме, че и тази година най-добрият български университет стана обект на недостойни атаки, правилният начин да отговорим на незаслужените критики е да постигнем нови успехи. Софийският университет остава най-предпочитаният у нас\", заяви проф. Герджиков. Той отбеляза още, че докато броят на кандидатите за висше образование намалява, кандидатите подали документи в Софийския университет са със 730 повече.Проф. Герджиков отбеляза като странен фактът, че \"обществото следи със задоволство охулващите кампании\" срещу най-добрият си университет. Струва ми се, че този нихилизъм е симптом за по-сериозно заболяване на обществения организъм, от това да тъпчем злорадо най-достойния си университет или някоя друга национална институция.\"Последните три десетилетия бяха съпроводени от социални неравенства и житейска несправедливост. Българите се обезвериха, свиха се в себе си, опитват се да се изолират в семейната среда и обърнаха гръб на обществените процеси. Нарастващото убеждение на обикновения човек, че от него нищо не зависи, го накара да спре да бъде активен член на обществото\", посочи проф. Герджиков.В речта си като основен проблем той открои омразата. \"Мразим на улицата, мразим в социалните мрежи и в коментарите под статиите, мразим успелите, защото сигурно са се издигнали по нечестен начин, мразим политиците, защото всички са маскари, мразим образованите, защото знаят и могат повече от нас, мразим науките, защото не споделят нашите възгледи и музикални вкусове.Мразим конкурентите си, мразим съседа, който не спира бормашината, мразим шофьора, който ни отнема предимство, мразим чужденците, които искат да емигрират в нашата страна, мразим и чужденците, които не ни приемат в своите страни. Мразим и себе си. С омразата и озлоблението на хора, които не виждат перспектива, търсят кого да обвиняват и се самосъжаляват\", каза още проф. Герджиков.\"Време е някой да ни върне самочувствието и мечтите и да ни поведе към желаното бъдеще. Скъпи млади колеги вие сте тези хора. Трудете се неуморно и усърдно, използвайте програмите за студентска мобилност, станете достойни и родолюбиви българи\", обърна се ректорът на университета към първокурсниците и колегите си в университета.", "date": "2017.10.02", "title": "Дори и Софийският университет е обект на недостойни атаки, тревожи се ректорът"}
{"url": "https://news.bg/economics/mitnicheskite-zayavleniya-stavat-onlayn.html", "text": "Стартира централната услуга на Генерална дирекция \"Данъчно облагане и митнически съюз\" за подаване на заявление за митнически решения.Системата \"МКС: митнически решения\" предоставя потребителски интерфейс за взаимодействие на икономическите оператори с митническите органи. Услугата е търговски портал за митническите решения, който ще позволи на потребителите само да изготвят и подават заявления до съответните митнически органи, както и да управляват заявленията и разрешенията и да отговарят на исканията на митническите органи. Чрез услугата ще могат и да се разглеждат и отпечатват заявленията и разрешенията.Работната програма е разработена в съответствие с Митническия кодекс на ЕС и е част от новата система за разработването и въвеждането на електронните системи от митниците на държавите членки.Новият Митнически кодекс предвижда всеки обмен на информация между митническите органи и между икономическите оператори и митническите органи, както и съхраняването на такава информация, да се извършват чрез електронна обработка на данни, а информационните и комуникационните системи да предлагат еднакви функционални възможности на икономическите оператори във всички държави членки.Използването на централните електронни услуги на Генерална дирекция \"Данъчно облагане и митнически съюз\" налага задължителна регистрация или пререгистрация, която се извършва в е-Портала на Агенция \"Митници\" (e-customs.bg).Предвиден преходен период за пререгистрация от днес, 2 октомври, до 31 януари 2018 година., в рамките на който икономическите оператори ще могат да използват съществуващите към момента регистрации за електронен обмен на информация с Агенция ,,Митници\". ", "date": "2017.10.02", "title": "Митническите заявления стават онлайн"}
{"url": "https://news.bg/press/delyan-dobrev-izliza-ot-politikata-120-dushi-na-mesets-diryat-izcheznal-stazh.html", "text": "\"Мичиган\" измества свинския грип, идва със силно главоболие Нов грипен щам - \"Мичиган\", ще измести досегашния свински грип, който поваляше българите през последните години.Очаква се да ни удари и още един, познат щам - \"Хонконг\".Със застудяването на времето идва и новият грипен сезон.\"Хора в активна, зряла възраст би трябвало да изкарат грипа сравнително леко, дори и да не са имунизирани. Когато обаче говорим за хора над 60 - 65 г., особено с хронични заболявания като диабет, бъбречна недостатъчност, сърдечни и белодробни проблеми - а това се отнася за 80 - 90% от тази група, за тях едно грипно заболяване крие много рискове и като усложнения, и като утежняване на здравословното състояние\", отбелязва д-р Кунчев.Делян Добрев излиза от политиката Не съм се облагодетелствал от държавни пари. Тази сутрин бях при премиера Борисов. Той се върна от Талин. Случват се хубави неща за страната, а цялата държава се занимава с щуротиите на Йончева. Казах му че положението е нетърпимо и, че се отказвам, подавам оставка, от всичките позиции, които заемам. Не искам да тежа на правителството, обяви пред bTV депутатът от ГЕРБ Делян Добрев. Той е и председател на комисията по енергетика в парламента.Никога не съм се стремял към тази власт. Мисля, че съм направил достатъчно важни неща. На всеки един политик му идва края на кариерата. Гордея се с това, което съм постигнал, продъжи той.120 души на месец дирят изчезнал стаж Всеки месец около 120 човека търсят липсващия им по документи стаж за пенсия. Това показва проверка на \"Монитор\" сред консултантски фирми.\"Най-големият проблем, с който се сблъскват поне 10 мои клиенти месечно, е липсата на архив на предприятието, в което са работили, за да докажат осигурителния си стаж за пенсия\", обясни пред \"Монитор\" пенсионният консултант Стефан Колев.Прокуратурата сключва сделка по всяко трето съдебно делоВсяко трето дело, което прокуратурата внася в съда, е предложение за сделка. 13.5% от внесените актове са за освобождаване от наказателна отговорност и налагане на административно наказание глоба. Така едва 53.1% от делата влизат в съда като обвинителни актове, т.е. се гледат по общия ред и изискват усилия от държавното обвинение за доказване на вината.Борисов натири Делян ДобревДелян Добрев обяви, че подава оставка от всички позиции, които заема. Напускането му било съгласувано в ранни зори вчера с премиера Бойко Борисов.\"В очите на хората вече не съм професионалист. Вече съм достатъчно окепазен. Аз съм смъртоносно ранен политически\", театрално се ожали гербаджията по телевизията и изрично натърти, че Борисов приел доводите му.Часове по-късно обаче Цветан Цветанов строи структурите и заваляха декларации в защита на хасковския депутат. Първи във вярност се отчетоха структури, за които се знае, че са в постоянен контакт със зам.-председателя на партията. Депутати от ГЕРБ се надпреварваха да обявяват във фейсбук, че ще гласуват против оставката на Добрев в парламента.Делян Добрев излиза от политиката заради скандала в ХасковоДепутатът от ГЕРБ и областен координатор в Хасково Делян Добрев се оттегля от политиката след обвиненията в кадруване и бизнес интереси в управлението на общината. Пред bTV той съобщи в неделя, че се е срещнал с премиера Бойко Борисов и го е уведомил за решението си да напусне парламента и ръководните постове в ГЕРБ. Причината, която е изтъкнал, е \"този скандал да не тежи на правителството\".", "date": "2017.10.02", "title": "Делян Добрев излиза от политиката, 120 души на месец дирят изчезнал стаж"}
{"url": "https://news.bg/world/tramp-tilarsan-da-ne-si-gubi-vremeto.html", "text": " Президентът на САЩ Доналд Тръмп заяви в неделя, че е казал на висшия американски дипломат да не губи времето си, опитвайки се да води преговори със севернокорейския лидер Ким Чен-ун.\"Казах на Рекс Тилърсън, нашия прекрасен държавен секретар, че губи времето си, опитвайки се да преговаря с Малкия ракетен човек\", пише Тръмп в Twitter, използвайки саркастичното си прякор за Ким.Тръмп по-късно съобщи, че неговите предшественици от Белия дом, Бил Клинтън, Джордж У. Буш и Барак Обама, са се \"провалили\" със Северна Корея.Тилърсън съобщи в събота, че Съединените щати пряко комуникират със Северна Корея за своите ядрени и ракетни програми, но че Пхенян не е проявил никакъв интерес към диалога.Тилърсън изрази надежда за намаляване на напрежението със Северна Корея, която бързо се приближава към целта си да разработи ядрена ракета, способна да удари континенталната част на САЩ.", "date": "2017.10.02", "title": "Тръмп: Тилърсън да не си губи времето"}
{"url": "https://news.bg/world/obsazhdat-sazdavaneto-na-evropeyska-prokuratura.html", "text": "В сряда Европейският парламент ще бъде дискутира създаването на европейска прокуратура.Централата й ще в Люксембург.По този начин ще бъде засилено сътрудничество между 20 държави от ЕС.Всяка държава от ЕС ще назначи поне по един прокурор.", "date": "2017.10.02", "title": "Обсъждат създаването на европейска прокуратура"}
{"url": "https://news.bg/world/kataluniya-izbra-nezavisimostta.html", "text": "Масова подкрепа за независимостта на Каталуния, предаде АП.90% от гласувалите са подкрепили отделянето от Испания.Говорителят на местното правителство Жорди Турул каза, че в допитването са участвали 2,26 милиона души.Граждани на Каталуния, ние извоювахме правото да имаме независима държава, която да стане република. Това обяви премиерът на областта Карлес Пучдемон.Той не пропусна да приветства мобилизацията на милиони хора за участие в референдума за независимост.Ние сме европейски граждани и страдаме от посегателства над нашите права и свободи, каза Карлес Пучдемон. Премиерът призова ЕС да предприеме бързи действия.Вчерашният референдум за самоопределение беше забранен от испанското правителство.Премиерът Мариано Рахой изпрати допълнително полицаи, за да попречи на гласуването.То премина при ожесточени сблъсъци в Каталуния.", "date": "2017.10.02", "title": "Каталуния избра независимостта"}
{"url": "https://news.bg/world/ep-obsazhda-kiberprestapnostta.html", "text": "Евродепутатите ще обсъдят доклад за киберпрестъпността през тази седмица.Значителен брой от тези престъпленията остават ненаказани.Миналата година посегателствата срещу сървърите на ЕК са нараснали с 20 на сто в сравнение с 2015 г., пише в доклада.Границите между киберпрестъпността, кибершпионажа, кибервойната, киберсаботажа и кибертероризма стават все по-неясни.Световният икономически форум определи злоупотребата или кражбата на данни като една от петте най-значими и вероятни световни заплахи.", "date": "2017.10.02", "title": "ЕП обсъжда киберпрестъпността"}
{"url": "https://news.bg/world/ep-reshava-za-shengen.html", "text": "Европейският парламент ще гласува в сряда предложение България и Румъния да получат т. нар. пасивен достъп до Шенгенската информационна система. Това се посочва в дневния ред на започващата тази вечер в Страсбург сесия на ЕП.Европейската комисия призова неколкократно от началото на есенния политически сезон България и Румъния незабавно да бъдат приети в Шенген. Окончателното политическо решение трябва да бъде взето единодушно от Съвета на ЕС.", "date": "2017.10.02", "title": "ЕП решава за Шенген"}
{"url": "https://news.bg/world/tramp-udrya-talibanite-v-katar.html", "text": "Администрацията на президента на САЩ Доналд Тръмп разработва проект за премахването на представителството на талибанското движение в столицата Катар - Доха. Това съобщава в. \"Уолстрийт джърнъл\".Изданието се позовава на източници от администрацията на Белия дом.Трябва да се отбележи, че инициативата провокира протести в Държавния департамент, тъй като прилагането на такъв план би могло да навреди на интересите на САЩ в Афганистан.Представителството на талибаните в Доха бе открито през 2013 г. с подкрепата на властите на Съединените щати, Афганистан и Катар. Предполага се, че присъствието му ще позволи да се активизира процесът на преговори и да допринесе за уреждане на спора в Афганистан. Както отбелязва вестникът, тези надежди не се материализираха и Вашингтон се разочарова от тази идея.", "date": "2017.10.02", "title": "Тръмп удря талибаните в Катар"}
{"url": "https://news.bg/world/razpoznat-e-napadatelyat-ot-edmantan.html", "text": "Канадската телевизия Си Би Си разкри, че терористът от Едмънтън е идентифициран като 30-годишният Абдулахи Хасан Шариф.Полицията съобщи, че заподозреният за атаката вече е бил известен на правоохранителните органи. Също така, според полицейските доклади флагът на Ислямската държава е бил открит в камиона, който е използван за нападението.На 1 октомври в Едмънтън камион умишлено удари минувачи. Шофьорът дори нападна полицай с нож. Инцидентът се разследва като терористичен акт от полицията.", "date": "2017.10.02", "title": "Разпознат е нападателят от Едмънтън"}
{"url": "https://news.bg/world/sasht-ostavat-oshte-deset-godini-v-afganistan.html", "text": "Американският военен контингент ще бъде в Афганистан поне още 10 години. С такава прогноза в неделя излезе председателят на комисията по външни работи на американския Сенат републиканецът от Тенеси Боб Коркър.\"Ние вероятно ще запазим войските си в Афганистан за следващото десетилетие\", каза за телевизия Ен Би Си Боб Коркър.През септември САЩ решиха да изпратят подкрепления в Афганистан от нови 3000 военнослужещи. Това означава, че скоро броят на американския военен контингент в страната ще бъде приблизително 14 хиляди души.Съединените щати започнаха текущата военна операция в Афганистан през есента на 2001 г. През 2011 г. на върха броят на американските войски в Афганистан е бил 101 хил. Души. По време на тази кампания бяха убити над 2,3 хил. американски военнослужещи, а над 17 хиляди бяха ранени.", "date": "2017.10.02", "title": "САЩ остават още десет години в Афганистан"}
{"url": "https://news.bg/world/kola-se-vryaza-v-detski-parti-tsentar.html", "text": "Най-малко трима души са загинали, след като кола се вряза в детски парти център в Ню Йорк.Това съобщава Ен Би Си.На втория етаж на зданието е имал детски рожден ден. Празнуващите разрязвали точно тортата, когато колата се ударила в сградата. Малко след това те пропаднали на първия етаж.Очевидци съобщават, че голяма дупка има в сградата на детския център в Бронкс.Властите разследват инцидента.", "date": "2017.10.02", "title": "Кола се вряза в детски парти център"}
{"url": "https://news.bg/world/papata-iska-milosardie-kam-bezhantsite.html", "text": "Призив за милосърдие към кандидатите за убежище, отправи папа Франциск.Ройтерс отбелязва, че светият отец посети бежански център в околностите на Болоня.Там в сиви контейнери и други временни постройки живеят около хиляда кандидати за убежище.Правителствата и народите по света трябва повече да помагат на мигрантите и да не ги смятат за врагове, призова папа Франциск.Той последователно иска обществото да показва милосърдие към бедстващите.", "date": "2017.10.02", "title": "Папата иска милосърдие към бежанците"}
{"url": "https://news.bg/world/phenyan-zakleymi-dogovora-mezhdu-sasht-i-seul.html", "text": "Пхенян заклейми договорa за отбрана между САЩ и Южна Корея, съобщава официалният вестник на Северна Корея \"Родон Шинмун\".Договорът съдържа конспирация за нахлуването в Северна Корея, се казва в статията.Според договора една от двете страни е длъжна да помогне на другата, ако е подложена на военна инвазия от Пхенян. Въз основа на този договор САЩ разгръщат своите военни сили в Южна Корея.Преди това Държавният департамент на САЩ заяви, че КНДР няма да може да развие ядрените си способности.", "date": "2017.10.02", "title": "Пхенян заклейми договора между САЩ и Сеул"}
{"url": "https://news.bg/world/ispansko-katalunska-epidemiya-na-bezumieto.html", "text": "Като наперени младоци от нелегални автогонки - така се държат управляващите в Мадрид и Барселона. Лошото е, че още преди референдума за независимост бяха изгорени почти всички мостове помежду им. Това коментира за \"Дойче веле\" Мартин Муно.Всички мерки, което испанският премиер Мариано Рахой взе през последните дни, за да предотврати референдума за независимост на Каталуня, навярно са предизвикали единствено скрита радост в регионалното правителство на каталунския министър-председател Карлес Пучдемон.В Каталуня бяха разположени допълнителни подразделения на паравоенната \"Гуардия Сивил\", щурмувани бяха помещения, набелязани като избирателни секции, арестувани бяха кметове: централното правителство в Мадрид сякаш прави всичко възможно, за да раздухва омразата на каталунците към голямата им родина.Така Рахой заприлича на онези популисти, които наливат масло в огъня, а после се оплакват, че всичко гори. Защото сепаратистите в Каталуня получават все по-голяма подкрепа, а за това не на последно място е виновна и консервативната Народна партия на Рахой.Нека да си припомним: през 2006 година испанският и каталунският парламенти одобриха една доста широка автономия на Каталуня, която по-късно беше потвърдена и с референдума в тази провинция. Според новия си статут, каталунците вече станаха \"нация\". На първо време изглеждаше, че този статут ще затвори дълбокия разлом между Мадрид и Барселона, възникнал още по време на Гражданската война и задълбочен по-късно при диктатурата на Франко.Но Народната партия на Рахой подаде пред Конституционния съд жалба срещу новия статут. През 2010 година съдът реши, че няколко ключови разпоредби в статута нямат законова сила. И вместо по-нататъшна регионализация, това решение доведе до нова централизация и изтегляне на компетенции към Мадрид. Последствията са видими с просто око: преди решението на Конституционния съд само 14 от общо 135-те депутати в каталунския регионален парламент бяха за отделяне от Испания, а днес броят им е 72 - абсолютно мнозинство.Еуфория, а после - махмурлукПри това и самите каталунци добре разбират с каква рискована игра са се захванали. Защото е ясно като бял ден, че отношенията на една независима Каталуня с останалата част от Испания и с ЕС ще станат много по-сложни. При това не става дума само за такива любопитни обстоятелства като фактът, че след отделянето на Каталуня футболният отбор на \"Барселона\" вече няма да участва нито в Първа испанска, нито в европейската Шампионска лига, а ще трябва да рита срещу противници от Сабадел или Херона (на каталунски: Жирона).Става дума за нещо много по-важно: един регион, който е голям колкото Белгия, тепърва ще трябва да изгражда своя държавна структура. И още: Каталуня автоматично ще излезе от ЕС и по неволя ще се окаже в много неизгодни търговски отношения както с Испания, така и с останалата част от Евросъюза. А еуфорията от извоюваната собствена държавност много бързо може да се превърне в махмурлук.Правителството в Мадрид се гневи - и това е разбираемо, понеже Каталуня произвежда една пета от испанския БВП. Отцепването на тази провинция ще хвърли Испания в още по-дълбока икономическа депресия. Разбираеми са и тревогите на ЕС, защото нищо чудно след каталунския прецедент да се надигнат подобни движения в Страната на баските, в Северна Ирландия, в Южен Тирол, в Шотландия или Фландрия.Резултатът от днешния референдум - какъвто и да бъде той - няма да има обвързваща сила, нито юридически, нито политически. До момента испанското и каталунското ръководство се държат като онези наперени младоци от нелегалните автогонки, които надуват тунингованите си автомобили един срещу друг. За да се избегне катастрофата обаче, след референдума те трябва да преговарят: за справедливо разпределяне на финансовото бреме, за автономните права, за превръщането на Испания от централизирана във федерална държава. Само дето не е ясно дали тъкмо Пучдемон и Рахой са способни на това.", "date": "2017.10.02", "title": "Испанско-каталунска епидемия на безумието"}
{"url": "https://news.bg/regions/po-obyad-testvat-sirenite-v-11-grada.html", "text": "В 13 часа, в рамките на няколко минути ще се проведе тест-проверка за техническото състояние на системата за тревога и край на тревогата.Сирените ще прозвучат в Бургас, Варна, Кърджали, Монтана, Пазарджик, Плевен, Пловдив, Русе, София, Смолян, Враца и региона в 30-километровата зона около АЕЦ \"Козлодуй\".Тестването на системата за ранно предупреждение и оповестяване на населението се прави профилактично два пъти годишно - в началото на месеците април и октомвриТестовете се провеждат в изпълнение на Наредбата за условията и реда за функциониране на Националната система за ранно предупреждение и оповестяване на органите на изпълнителната власт и населението при бедствия и за оповестяване при въздушна опасност.", "date": "2017.10.02", "title": "По обяд тестват сирените в 11 града "}
{"url": "https://news.bg/politics/opozitsiya-v-parlamenta-nyama-ubeden-liderat-na-abv.html", "text": "В парламента няма опозиция. Тази критика дойде от АБВ.Лидерът на формацията Константин Проданов коментира пред News.bg избора на нов състав на ВСС и антикорупционните стрели между БСП и ГЕРБ.\"Това разпределение по схемата 4:3:2:2 излезе като много сериозна задкулисна договорка между основните политически сили в парламента, които за пореден път демонстрират привидно противопоставяне, но когато става въпрос за разпределение на позиции успяват много бързо да намерят общ език в ущърб на обществото\", категоричен бе той.Това ярко контрастира с приказките за паралелната държава на лидера на опозицията, захапа той Корнелия Нинова.Според Проданов се виждали задкулисни съглашения. За антикорупционните закони на ГЕРБ и БСП Проданов е категоричен: \"Разликите между тях са козметични.\" Основното разногласие било кой да назначава председателя на антикорупционния орган.\"Читаво ли е според вас антикорупционно законодателство, в което е толкова важно кой е начело\", недоумява лидерът на АБВ. По мнението му според ГЕРБ и БСП борбата с корупцията е само кой да е начело на антикорупционния орган. Те се борят основно около това - кой го назначава, критикува още Константин Проданов.Основният недостатък на проекта на управляващата партия е как няколко неработещи досега органа ще станат ефективни, ако бъдат обединени. Сегашните звена, които се предлага да бъдат включени в антикорупционния орган , по думите му, работят със забавено темпо или дори в пълен блокаж. Със сливането пък се целяло те нищо да не направят в близките две години. На практика това ще стане, прогнозира Проданов.Според него с предложенията се прави се привидна борба с корупцията, която е удобна димна завеса за пред западните ни партньори, а липсва политическа воля за ефективна борба с корупцията.\"Нужен ли е единен антикорупционен орган? Нужно ли е ново антикорупционно законодателство\", попита той.Според него има достатъчно органи, които на хартия имат достатъчно правомощия и могат да са ефективни, ако има политическа воля и се използват ефективно.Константин Проданов подчерта, че имало редица анализи на БОРКОР и Сметната палата, които залежавали по бюрата.\"Ресурси има. Правна рамка има\", посочи лидерът на АБВ. Той посъветва да не се търсят съветите на външни адвокатски кантори, а на специалистите. Припомняме, оказа се, че , което ядоса актива.Опозиция реално няма, смята Проданов за действията на червените в НС. Левицата оглушително мълчала за промените във Военно-промишления комплекс. В същото време говорела за битови теми. Нямало и реална смислена критика от страна на опозицията.", "date": "2017.10.02", "title": "Опозиция в парламента няма, убеден лидерът на АБВ"}
{"url": "https://news.bg/health/shefat-na-pirogov-vzima-seriozni-merki-i-znae-che-lekarite-sa-pretovareni.html", "text": "Проф. Асен Балтов, изпълнителен директор на \"Пирогов\" съобщи пред БНТ, че е длъжен да вземе сериозни мерки, след сериозно нарушение, което не оправдава лекарите.Той  написа отворено писмо до министъра на здравеопазването за престъпното отношение към тежко болен пациент.Той допълни, че като лекар подкрепял протестиращите медици. Имам информационна система и всеки пациент трябва да бъде регистриран, а въпросният пациент не е бил регистриран\"Може би електронната здравна карта ще ни помогне да имаме досие на всеки гражданин, което ще ни помогне по-добре да следим състоянието на пациентите. Пътят обаче е дълъг и едва ли ще стане лесно и бързо. Но с такава карта ще може по-лесно да се избягват подобни инциденти\", смята проф. Балтов.Трябвало пациентът да бъде стабилизиран и след това да бъде транспортиран в друго специализирано заведение, което да поеме по-добре дадения случай, допълва той.Във връзка с обвинения на сина на починала пациентка на \"Пирогов\", Балтов коментира, че се прави внушение от хиляди километри, жената е била насочена към Медицинска академия.\"С подобни твърдения не помагаме нито на лекари, нито на пациенти. Днес е \"Пирогов\", утре може да е друга болница. Ние сме институция, която не може да бъде охулвана по подобен начин, ние сме болница на народа, всеки знае, че когато има проблем, даден човек може да дойде в \"Пирогов\" и той да бъде решен\", обясни шефът на столичната болница.Той допълни, че екипите са претоварени и понякога се греши, но това не бива да се счита за тенденция и повод за атаки към лечебното заведение. Има и недофинансиране на спешната помощ, допълва проф. Балтов.\"Задълженията са около 20 млн., а 17 млн от тях са в просрочие, заради недофинансирането обаче няма как да погасим тези задължения\", коментира изпълнителният директор \"Пирогов\".", "date": "2017.10.02", "title": "Шефът на \"Пирогов\" взима сериозни мерки и знае, че лекарите са претоварени"}
{"url": "https://news.bg/regions/ponedelnik-zapochva-s-razkasana-oblachnost-i-slanchevo-vreme.html", "text": "Над голяма част от страната ще има разкъсана облачност. В отделни райони ще е слънчево. Минимални температури са между 3 и 8 градуса. В сутрешните часове на много места ще има ниска облачност или мъгла.Над източните и югозападните райони облачността ще се задържи и на отделни места може да превали слаб дъжд. Ще духа слаб, а по черноморието умерен вятър от изток-североизток. Максимални температури ще са между 16 и 21 градуса.Над Черноморието облачността ще е значителна и на отдели места ще превали слаб дъжд. Максималните температури са между 17 и 18 градуса, а температурата на морската вода е 18-19 градуса. Над планините облачността ще е предимно значителна и със слаб североизточен вятър.Във вторник и в източните райони вятърът ще отслабне . Сутринта на места в низините ще има условия за мъгли, през деня ще е предимно слънчево. В сряда от северозапад ще дойде по-студен въздух, облачността ще се увеличи и главно в северозападните райони и планините, ще превали. В четвъртък се очаква умерен северозападен вятър, променлива облачност и на места ще премине в слънчево време.", "date": "2017.10.02", "title": "Понеделник започва с разкъсана облачност и слънчево време"}
{"url": "https://news.bg/economics/transportnite-firmi-se-oplakvat-che-tol-sistemata-shte-im-dokara-seriozni-zagubi.html", "text": "Повишаването на таксите за движение по пътищата след въвеждането на тол системата ще доведе до сериозни загуби на транспортните фирми.Това се оплака пред БНР Койчо Русев, който е председател на Съюза на организациите в автомобилния транспорт, Националната транспортна камара и член на УС на АЕБТРИ.Според него продължавало да има неизяснени въпроси.\"Основната причина е недостигът на пари за ремонт на пътищата. Съгласни сме, че състоянието на пътната мрежа, извън магистралите и някои от първокласните пътища, все още е плачевно. Но трябва да се потърси справедливо решение. Трябва да се намери такъв начин, който да разпредели тази потребност справедливо сред всички участници в транспортния процес, да се види кой какво внася в бюджета и да се прецени\", коментира Русев.По думите му, където е въведена тол системата в Европа, тя обхваща средно около 15% от общата пътна мрежа, а при нас се говори за 50 до 80%.Според Русев трябва да се изясни дали въобще има нужда от тол система. Според него има форми и средства да се реши въпросът без тази система, например чрез акциза.\"Една от причините е, че през България минава голям транзитен поток и този поток плаща много по-малко отколкото в други държави. Какво пречеше да се направи така, че тези, които минават през България, да имат условия да зареждат гориво на по-ниска цена, като от тази цена ще остане акцизът, който е 33% върху цената, на която се добива горивото, и допълнително 20% ДДС - стотици милиони ще дойдат само от това хората да си пълнят резервоарите в България, ще се създаде допълнително производство и това ще е положително за цялата държава. Има варианти, трябва да се мисли\", изтъкна Койчо Русев.Според него браншът е готов за диалог, но никой не чувал неговия глас.", "date": "2017.10.02", "title": "Транспортните фирми се оплакват, че тол системата ще им докара сериозни загуби "}
{"url": "https://news.bg/education/velikobritaniya-ostava-prav-izbor-za-nashite-kandidat-studenti.html", "text": "Въпреки предстоящото излизане на Великобритания от Европейския съюз, Обединеното кралство остава най-предпочитаната дестинация за българските кандидат-студенти.Това стана ясно от изложенията \"Световно образование\" и \"Европейско образование\", които се проведоха в София.Това се дължи на обстоятелството, че условията за кандидатстване и учене в Обединеното кралство се запазват въпреки Брекзит, обясняват експерти.И за предстоящата учебна година студентите във Великобритания ще имат възможност да се възползват от заема, който британското правителство отпуска, за да се покрие таксата за обучение. Освен това някои от университетите предоставят възможности за допълнителни стипендии. Тези условията се запазват през цялото следване, независимо от Брекзит.\"Там, освен че има заем, който студентите могат да получат преди да заминат за Острова, и всъщност не трябва да заплащат таксата за обучение на университета, има и много финансови помощи от университетите за новопостъпили студенти - на база на успех, на база на семеен доход\", разясни пред БНТ Ирина Христова, координатор на проекта \"Световно образование\".С над 30% се увеличил и броят на младежите, които искат да продължат образованието си в Холандия и Германия.", "date": "2017.10.02", "title": "Великобритания остава пръв избор за нашите кандидат-студенти "}
{"url": "https://news.bg/politics/ekskmetat-na-kavarna-tsonko-tsonev-obvini-naslednichkata-si-v-shurobadzhanashtina.html", "text": "Бившият кмет на Каварна Цонко Цонев призова депутатката от БСП Елена Йончева след Хасково да разследва и наследничката му на кметския стол Нина Ставрева.В профила си във \"Фейсбук\" Цонев разяснява роднинските връзки на Ставрева с хора от общинския съвет и я обвинява, че дава обществени поръчки на свои хора.Според Цонко Цонев Виктория Керчева, която е председател на БСП в Каварна и на бюджетната комисия в общинския съвет, е втора братовчедка на Нина Ставрева.Братът на Керчева пък бил станал технически ръководител във фирмата, която почиства Каварна.\"За заместник-кмет беше назначена преди година и половина Ивелина Илиева, шеф на младежкия ГЕРБ от Добричка област, изключителна близка до Живко Мартинов - Суджука\", обясни Цонев. Илиева след това станала заместник областен управител, след което е уволнена.Цонев обясни, че друга роднина на Ставрева, която по негово време е била чистакча в общината, сега е преквалифицирана в експерт общинска собственост.Според Цонев има и много назначения без конкурс.\"Черешката на тортата е братът на Ставрева, който това лято извърши озеленяване на два обекта с общински пари\", твърди Цонко Цонев пред Нова телевизия.Според бившият кмет има още много съмнителни назначения в общината.", "date": "2017.10.02", "title": "Екскметът на Каварна Цонко Цонев обвини наследничката си в шуробаджанащина"}
{"url": "https://news.bg/world/kataluniya-organizira-obshta-stachka-za-vtornik.html", "text": "Повече от 40 синдиката и каталунски асоциации призоваха за организиране на обща стачка в целия испански регион след полицейското насилие по време на забранения референдум за независимост, информира The Local.Те призовават стачката да се проведе във вторник.В съобщение най-големите испански синдикати UGT и CCOO, Каталунската национална асамблея, влиятелна гражданска организация в полза на независимост на областта, и други 41 организации призовават да се спре работа заради \"големите нарушения на правата и свободите\".\"\", призовават организациите.Пронезависимите каталунци често наричат североизточния регион \"страната\".Регионалното правителство обяви, че повече от 840 души са получили медицинска помощ в неделя. При някои случаи на полицейско насилие служителите използваха палки и гумени патрони, за да попречат на хората да гласуват.Испанското вътрешно министерство съобщи, че 33 служители на реда са пострадали.", "date": "2017.10.02", "title": "Каталуния организира обща стачка за вторник"}
{"url": "https://news.bg/politics/gerb-iska-komisiya-za-dosietata-i-otmyana-na-izbora-za-nov-sastav.html", "text": "В своя Декларация разпространена до медиите ГЕРБ оценява като неразбираема и неприемлива позицията на определени парламентарно представени партии, които се обявяват за закриване на Комисията за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия.\"В подкрепа и защита на демократичните права и свободи на българските граждани\", ПГ на ГЕРБ предлага отмяна на приетото Решение за приемане на процедурните правила за избор на нов състав на Комисия за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия.Да се проведе широк обществен дебат с активното участие на парламентарно представените партии, неправителствени организации, граждани и обществени организации. Темата за осветляването на цялата истина за комунистическия режим не трябва да бъде политизирана и манипулирана.Бъдещата законодателна дейност и новият състав на Комисията, трябва да бъдат внимателно обмислени и обсъдени. ГЕРБ призовава да се приеме провеждането на този диалог не само като технология на смяна на един състав на Комисията с друг, а като \"дълг към обществото, към предишните и към бъдещите поколения с произтичащите от това отговорности\".\"Категорично се противопоставяме на стремежа за потулване на истината за репресивните действия на тайните служби по време на комунистическия режим и продължаваме да вярваме, че задължение на Комисията е да гарантира правото на българските граждани да научат цялата истина за този период\", коментират ГЕРБ.ГЕРБ застава срещу идеята за затваряне на досиетата, което според тях ще доведе до ограничаване на демокрацията и до отнемане на правото и свободата на хората да имат достъп до информация.Крайно неприемлива е за ГЕРБ философията, че бившите сътрудници на Държавна сигурност (ДС) трябва да бъдат героизирани. \"А именно това се цели с унижощаването на Комисията и превръщането ѝ в Институт за национална памет - срещу създаването на какъвто, между впрочем, партиите, които сега го искат, имаха сериозни упреци преди години\", коментират те.\"Българските граждани помнят престъпленията на комунистическия репресивен режим. Но те имат правото и да знаят кои са агентите на ДС и какво са вършили те. Затова ние, народните представители от всички партии, сме длъжни да подходим отговорно и да намерим най-правилното решение, с което да защитим националния интерес\" допълват в своята декларация ГЕРБ.\"Нека вземем добър пример от останалите страни, които са били управлявани от тоталитарен режим - всяка от тях проведе лустрация и въведе законодателни мерки, целящи да забранят бивши служители на ДС да имат достъп до държавното управление. В Германия комисията, разследваща досиетата, съществува от 1989 година. Там удължиха съществуването й до 2019 година, а в България искаме да я закрием едва 10 години след създаването ѝ\", допълват от ГЕРБ.Комисията трябва да продължи дейността, смятат те и ГЕРБ е против предложението за закриване на Комисията, защото нейното съществуване и ефективно функциониране, според тях, са ангажименти, които са поели пред българското общество, Съюза на репресираните, пред жертвите на комунизма и техните наследници.", "date": "2017.10.02", "title": "ГЕРБ иска Комисия за досиетата и отмяна на избора за нов състав"}
{"url": "https://news.bg/int-politics/v-sasht-nazovaha-nay-moshtnite-orazhiya-na-rusiya.html", "text": "Анализаторът на американското издание за геополитика The National Interest Никълъс Майерс изброява най-мощните и модерни оръжия, с които разполага руската армия.Според експерта потенциална опасност за САЩ и техните съюзници може да представлява противоракетната система с голям и среден обсег \"Триумф\" (С-400), оперативно-тактически ракетен комплекс \"Искандер-М\", крайбрежен противоракетен комплекс \"Бал\", крилати ракети \"Калибр\", а също така и най-новите системи за радиоелектронно разузнаване, по-конкретно комплексите \"Стрелец\" с поддръжка на руската навигационна система ГЛОНАСС и безпилотни самолети.Тези оръжия, с изключение на \"Калибр\", са били тествани по време на съвместните руско-беларуски учения \"Запад-2017\", които се проведоха между 14 и 20 септември, докато на 14 септември намиращите се в източната част на Средиземно море подводници \"Великий Новгород\" и \"Колпино\" извършиха удари с крилати ракети по позиции на терористичната групировка ДАЕШ (\"Ислямска държава\") в Сирия.\"Тези технологии безспорно ще се превърнат в гръбнак на руското военно планиране, поне през следващите няколко години\", заключава Майерс.", "date": "2017.10.02", "title": "В САЩ назоваха най-мощните оръжия на Русия"}
{"url": "https://news.bg/world/naprezhenie-v-reditsite-na-konservatorite-na-merkel.html", "text": "Председателят на баварския Християнсоциален съюз обяви, че консерваторите на Ангела Меркел трябва да постигнат съгласие за мигрантската политика, за пенсиите и здравеопазването преди да започнат коалиционни преговори с други партии, информира Ройтерс.Лидерите на Християнсоциалния съюз настояват на година да не се приемат повече от 200 000 мигранти. Искането е отхвърляно от Меркел, което усложнява опитите й за формиране на ново правителство.Хорст Зеехофер заяви пред политици, че консервативният съюз не може да започне преговори със Зелените и свободните демократи, докато въпросите не бъдат разрешени, пише \"Зюддойче цайтунг\".Вестникът допълва, че баварският премиер, който отхвърля призиви да си подаде оставката, е пояснил, че двете партии са изправени пред най-голямото си предизвикателство от 1976 г., когато тогавашният лидер Франц Йозеф Щраус заплашва да сложи край на съюза.Изданието пише още, че Зеехофер ще се срещне с Меркел и други топ представители в неделя.Двете партии имат различни позиции в областта на енергетиката, Европа, миграцията и данъците.", "date": "2017.10.02", "title": "Напрежение в редиците на консерваторите на Меркел"}
{"url": "https://news.bg/crime/tri-godini-sadat-chaka-ekspretiza-za-izsecheni-darveta.html", "text": "Наказателно дело е отлагано 18 пъти заради тройна съдебно-лесотехническа експертиза. Тя е изготвена и предадена 3 години след назначаването си, установи Инспекторатът към ВСС при проверките, извършени между 1 април - 30 юни 2017 г. Тогава от контролния огран на Висшия съдебен съвет бяха проверени 128 заявления от граждани за нарушаване на правото им на разглеждане и решаване на делата в разумен срок. Производството е сред основателните 36 заявления по наказателни дела.Общо 6 години, 3 месеца и 6 дни е продължило делото за сеч и извозване на дървесина извън указаните в редовното позволително количества.Във фазата на досъдебното производство, продължила 2 години и 8 месеца, са допуснати забавяния, свързани с действията на прокуратурата. Два пъти районният съд в Омуртаг е прекратявал производството и е връщал делото на прокурора за прецизиране на дизпозитива на внесения обвинителен акт. Това е забавило приключването на делото с 8 месеца.В съдебната фаза е има забавяне от вещите лица, които са изготвяли тройната съдебно-лесотехническа експертиза. Тя е назначена на 23 май 2013 г., а заключението е представено по делото на 3 юни 2016 г. Не навреме доставената експертиза е забавила приключването на производството с около 3 години.Шест пъти съдът е налагал глоби на вещите лица в различен размер - 50, 100, 300 и 400 лв. Те са санкционирани \"за неявяване или отказ да дадат заключение без уважителни причини\" и заради отлагане на делото \"поради неявяване без уважителни причини на вещо лице\".Вещите лица са посочвали различни причини, поради които не са изготвили заключението в указания срок - \"могат да работят по нея само през почивните дни\", \"валежи са им създали пречки да довършат теренната работа по експертизата\", \"участие в местни избори 2015 г. и голяма служебна натовареност\", болничен лист поради изкълчване на крак.Според практиката на Европейския съд по правата на човека отговорност за забавянето носи държавата, в частност - съда, който не е предприел навреме необходимите действия за дисциплиниране на вещите лица.Отчетът на Инспектората към ВСС за установените нарушения на правото на разглеждане и решаване на делата в разумен срок по глава Трета \"а\" от Закона за съдебната власт (ЗСВ) за периода 1 април - 30 юни 2017 г. може да се прочете на интернет страницата на ИВСС - http://www.inspectoratvss.bg/bg/page/16.", "date": "2017.10.02", "title": "Три години съдът чака експретиза за изсечени дървета"}
{"url": "https://news.bg/finance/poveche-ot-30-000-parvoklasnitsi-sa-odobreni-za-ednokratna-sotsialna-pomosht.html", "text": "Семействата, които имат правото да получават еднократна целева социална помощ от 250 лева за първокласници, имат още 2 седмици на разположение за подаване на документи.По данни на Агенцията за социално подпомагане досега са подадени 36 162 заявления, които се отнасят за 32 760 деца. Близо 1 000 заявления са получили отказ, информира БНТ.Срокът за подаване на документи за отпускане на еднократната помощ е до 15 октомври.През изминалата 2016 година в Агенцията за социално подпомагане са били депозирани около 45 000 заявления. Подпомогнати са 43 999 семейства за 44 849 деца, записани в първи клас. Изплатената сума за помощи е над 11 млн. лв.От Агенцията за социално подпомагане информират и че месец преди края на кампанията за отпускане на целева помощ за отопление заявления са подали над 215 хил. домакинства. Отпуснатите помощи са 166 343, а отказите - 26 714. Кампанията е до 31 октомври.Припомняме, месечната сума на целевата помощ за отопление възлиза на 73.02 лв., което прави общо 365.10 лв. за всичките пет отоплителни месеца. През изминалата година такава помощ е била отпусната на 217 635 домакинства.", "date": "2017.10.02", "title": "Повече от 30 000 първокласници са одобрени за еднократна социална помощ"}
{"url": "https://news.bg/bulgaria/zheni-se-obazhdat-predimno-na-goreshtata-liniya-za-postradali-ot-nasilie.html", "text": "От началото на годината до този момент са проведени 1630 консултации с хора, потърсили помощ на Националната гореща телефонна линия за пострадали от насилие. 985 от обажданията са от хора, пострадали от домашно насилие. \"84% от обажданията са от жени\". Това заяви на пресконференция координаторът на Националната гореща телефонна линия Жана Савова.По думите й преобладават обажданията от жени. През последните години все по-често се обаждат хора, които търсят помощ за свои близки и информация за това как да им помогнат, става ясно от пресконференцията. По думите й се наблюдава повишаване на обажданията от провинцията.\"Линията е важна, защото много често в хората се борят различни емоции - срам, страх. Много често тяхното очакване е да бъдат отхвърлени, обвинени или да бъде омаловажено тяхното преживяване. Това не се случва на линията\", каза Савова. Това според нея вдъхва доверие на пострадалите отново да потърсят помощ, да разкажат на близките си за преживяното или да отидат в полицията.На 1 октомври 2017г. се навършват 20 години от създаването на Националната телефонна линия за пострадали от насилие 02 981 76 86.Линията е стартирана от екипа на фондация \"Асоциация Анимус\" през 1997г. Това е била първата общодостъпна услуга за жени, преживяли насилие. На телефона се обаждат пострадали от домашно насилие, сексуално насилие, трафик на хора с цел сексуална и трудова експлоатация и хора, които търсят помощ, за да се справят с други форми на насилие и тормоз.По думите на Жана Савова за тези 20 г. потърсилите помощ са 33 237 души. Тя поясни, че телефонът предоставя емоционална подкрепа, кризисно консултиране и информация. Сред обаждащите се най-много са търсещите помощ от домашно насилие (50%). Савова добави, че от февруари 2016 г. линията разполага с напълно безплатен номер - 0800 1 86 76. От февруари тази година линията работи отново денонощно, каза още Савова.Националната линия се обслужва от доброволци, които са преминали обучение. На пресконференцията консултантът Милена Костадинова, която е незряща, посочи, че това, което я е мотивирало да стане част от екипа, е била нейна близка, която е била подложена на домашно насилие. По думите й в началото й е било най-трудно да се справи със собствените й емоции.", "date": "2017.10.02", "title": "Жени се обаждат предимно на горещата линия за пострадали от насилие"}
{"url": "https://news.bg/world/istoricheska-parva-vizita-na-palestinskiya-premier-v-ivitsata-gaza-ot-2015-g.html", "text": "Историческа първа визита на палестинския премиер в Ивицата Газа, съобщават Ройтерс и АФП.Това е първото посещение на премиера на Палестина в контролираната от \"Хамас\" територия от 2015 г.\"Фатах\" и \"Хамас\" предприеха действия за помиряване. Миналата седмица \"Хамас\" обяви, че предава административния контрол над Ивицата Газа на воденото от Рами ал Хамдала правителство, но военното крило на групировката остава доминираща сила на територията.Според анализатори сближаването на двете организации може да помогне на палестинския президент Махмуд Абас да обори позицията на Израел, че няма страна, с която да води преговори за мир.Караул и стотици палестинци, много от тях развяваха палестинския флаг, приветстваха Хамдала пред контролиран от \"Хамас\" пропускателен пункт, докато преминаваше с водената от него делегация.", "date": "2017.10.02", "title": "Историческа първа визита на палестинския премиер в Ивицата Газа от 2015 г."}
{"url": "https://news.bg/economics/nap-proveryavat-oboroti-i-belezhki-noshtem-i-v-pochivnite-dni.html", "text": "Все по-голяма част от проверките на НАП за отчитане на оборотите и издаване на касови бележки ще се извършват след 17 и 30 часа в делнични дни, нощем и в почивните и празнични дни. Промяната в работното време на данъчните влиза в сила веднага, като инспекторите, които извършват оперативни проверки вече ще работят на смени.Причина за мярката са данни от компютърната система на дистанционната връзка на всеки касова апарат в страната със сървърите на НАП, които сочат, че надвечер и в почивните дни търговските обекти отчитат значителен спад на оборотите.Контролната кампания по Черноморието също е потвърдила, че има случаи, в които спазването на данъчните изисквания рязко намалява в часовете, различни от официалното работно време на НАП.Едновременно с промяната в работния режим на инспекторите, към екипите, извършващи проверки се присъединяват и стотици служители на НАП, които по принцип се занимават с обслужване на клиенти или събиране на просрочени дългове. По този начин контролният капацитет на ведомството се увеличава значително, позволявайки по-пълно и всеобхватно наблюдение на търговската дейност.Основното внимание на инспекторите е фокусирано върху издаването на касови бележки и съответствието на парите в касите на търговците с отчетеното на фискалните устройства. През тази година за пръв път е въведено и запечатването на обекти за данъчни нарушения, припомнят от приходната администрация.Сигнали за неиздаване на касови бележки могат да се подават денонощно на имейл  или на телефона на НАП 0700 18 700.", "date": "2017.10.02", "title": "НАП проверяват обороти и бележки нощем и в почивните дни"}
{"url": "https://news.bg/education/podpisahme-memorandum-za-nauchno-i-tehnologichno-satrudnichestvo-s-yaponiya.html", "text": "Просветните министри на България и Япония подписаха Меморандум за сътрудничество в областта на науките и технологиите.Меморандумът беше одобрен от правителството на заседание на Министерския съвет на 13 септември. С подписването му се цели да се насърчат общи научни и технологични проекти на български и японски научни и образователни организации и изследователски институции.Като част от сътрудничеството между двете страни е предвидено провеждането на семинари, работни срещи, конференции, свързани с науката и технологиите. Ще се провеждат и обмени между институти на двете страни, ангажирани с научно-изследователска и развойна дейност, както и образователни програми и програми за обучение.На срещата двамата министри обсъдиха и възможността за провеждането на първа сесия на Съвместен двустранен комитет, който ще цели да се инициират нови и да се задълбочат вече съществуващи контакти между научни организации в двете страни.Меморандумът беше подписан вчера, 1 октомври, по време на официалната визита на министъра на образованието и науката Красимир Вълчев, които участва в 14-я Международен форум за наука и технологии.Основната задача на форума е да се осигури платформа, която да събере световните лидери в областта на разработването на политики, академичните среди и индустрията и да се обсъдят възможни решения на въпроси, свързани с науката и технологиите за бъдещето на човечеството посредством създаване на мрежи от заинтересовани страни. На него присъстват около 1200 участници от 100 държави.", "date": "2017.10.02", "title": "Подписахме Меморандум за научно и технологично сътрудничество с Япония"}
{"url": "https://news.bg/world/bomben-atentat-v-damask.html", "text": "Бомбена атака разтърси южен квартал на сирийската столица Дамаск, съобщава сирийската държавна медия, цитиран от АФП.\"\", информира държавната телевизия, но не представи подробности.Сирийският център за наблюдение на човешките права съобщава, че \"най-малко две експлозии\" са чути в квартала.Допълва се, че при първата атака до полицейски участък е взривена кола бомба, а втората е извършена от атентатор самоубиец.Центърът отбелязва още, че се разпространява информация за втори атентатор самоубиец, който е детонирал жилетка с експлозиви.Според центъра най-малко 15 души са убити.Вътрешното министерство съобщи, че сред загиналите има цивилни и полицаи.Повече от 330 000 души са загинали при конфликта в Сирия от 2011 г.", "date": "2017.10.02", "title": "Бомбен атентат в Дамаск"}
{"url": "https://news.bg/int-politics/dve-treti-ot-germantsite-vizhdat-trayni-razliki-mezhdu-iztochna-i-zapadna-germaniya.html", "text": "27 години след обединението на Германия, близо две трети от германците все още виждат трайни разделения между хората, живеещи в бившата комунистическа Източна Германия и капиталистическа Западна Германия, нещо като \"Берлинска стена в главата\". Това показва ново социологическо проучване за най-тиражния германски в. \"Билд\".Извършено от социологическата агенция INSA, проучването показва, че 64,6 процента от анкетираните смятат, че германците виждат такива разделения, в сравнение с 22,9 на сто, които смятат, че са били преодолени.Допитването, публикувано ден преди обединението на Германия, показва, че 74 процента от германците от бивша Източна Германия виждат \"невидимата бариера\", в сравнение със само 62,3 процента от онези, живеещи в бившата Западна Германия.Разделенията станаха очевидни по време на парламентарните избори на 24 септември, на които избирателите наказаха основните политически партии, които претърпяха най-големите си изборни загуби от Втората световна война насам, докато крайнодясната \"Алтернатива за Германия\" спечели 12,6 процента от гласовете и влезе в парламента за първи път.Подкрепата за \"Алтернатива за Германия\" и нейната платформа \"да си върнем страната обратно\" беше особено силна в източната част на Германия, подхранена от гнева срещу решението на канцлера Ангела Меркел да отвори вратите за над 1 млн. предимно мюсюлмански мигранти през 2015 г.Малу Драйер, която е социалдемократ и премиер на западната провинция Райнланд-Пфалц, коментира, че изборните резултати са \"предупредителен сигнал\" за големите политически партии и за продължаващите нерешени проблеми на източногерманците.\"Ние подценихме обстоятелството за натиска върху източногерманците, предизвикан от промяната и колко трябваше да постигнат, за да се превърне обединението в реалност\", коментира Драйер и допълни: \"Обединението не повлия на ежедневието на повечето западногерманци.\"Айрис Глайке, комисар на германското правителство по източногерманските въпроси, изтъкна, че безработицата е намаляла и средният доход в региона е нараснал рязко от обединението насам, но спадът на населението остава проблем.", "date": "2017.10.02", "title": "Две трети от германците виждат трайни разлики между Източна и Западна Германия"}
{"url": "https://news.bg/economics/septemvri-e-bil-nay-silniyat-mesets-za-industriyata-v-evrozonata-ot-2011-g-nasam.html", "text": "Месец септември е бил най-продуктивният месец за индустрията в еврозоната от началото на 2011 година насам. Това сочат данни от проучване на частната компания Markit, съобщи .Освен, че изминалия месец е бил най-продуктивен, очакванията сочат, че тази тенденция ще се запази и продължи и през месец октомври. Новите поръчки продулжавали да се покачват.Повишаващото се търсене и активност са факт, въпреки че компаниите увеличиха цените си с най-бързи темпове за 5 месеца, приветствайки новините от Европейската централна банка (ЕЦБ).Индексът на мениджърите по поръчките (PMI) на Markit се повишава до 58.1 пункта през септември от 57.4 пункта през август, достигайки най-високата си стойност от февруари 2011 г. (всяка стойност над 50 пункта показва ръст, б.р.)Индексът на продукцията, който e съставен от PMI също се повишава до 59.2 пункта от 58.3 пункта, достигайки най-висока стойност от април 2011 г.\"Производственият бум в еврозоната нараства с още по-високо темпо през септември. Възстановяването изглежда все по-широкообхватно, като нарастващото търсене в региона стимулира растежа във всички сектори\", заяви главният бизнес-икономист в IHS MarkitКрис Уилямсън.Увеличаването на ръста на поръчките насърчи производителите да наемат допълнителен персонал с най-бързите темпове в 20-годишната история на проучването PMI. Тези индекси се смятат за надежден ранен индикатор за развитието на икономическия растеж.Предполагайки че октомври също ще бъде зает месец за фабриките, под-индексът, измерващ новите поръчки също се повиши до 58.5 пункта от досегашните 58.3 пункта. От началото на 2011 г. той само веднъж е бил по-висок - през юни тази година.Фирмите също така отбелязаха натрупвания на поръчки - добър знак за бъдещо производство - при втория най-бърз темп през 15-те години, откак се наблюдава, като същевременно се повишават цените.Инфлацията във валутния блок бе на по-ниски от очакваните нива през септември, показаха данните на Евростат, подчертавайки, че ценовият растеж остава слаб и подкрепяйки позицията на ЕЦБ само за постепенно премахване на стимулите.Цените не се повишиха толкова бързо, колкото би желала централната банка. Изследване на Reuters, проведено през миналия месец, предложи ЕЦБ да обяви в своя преглед на политиката на 26 октомври шестмесечно удължаване на програмата си за закупуване на активи, но да намали месечните си разходи до 40 млрд. евро от януари.", "date": "2017.10.02", "title": "Септември е бил най-силният месец за индустрията в еврозоната от 2011 г. насам"}
{"url": "https://news.bg/crime/rumen-ovcharov-oshtetil-mini-bobov-dol-s-blizo-9-mln-lv.html", "text": "Ново - \"прецизно\" - обвинение е предявено на бившия министър на енергетиката Румен Овчаров по делото за \"Мини Бобов дол\".Обвинението е уточнено и внесено днес, съобщават от СЗ \"Антикорупция\"На Румен Овчаров е повдигнато обвинение за умишлена безстопанственост, от която за \"Мини Бобов дол\" ЕАД са последвали щети в размер на 8 940 231,47 лв. Това е станало след изготвяне на съдебно икономическата експертиза, уточняват от прокуратурата.Припомняме, през февруари 2017 г. \". Едното е за безстопанственост, а другото е за престъпление по служба при определянето на концесии на мините.. В края на миналата година Румен Овчаров беше обвинен, че в нарушение на Закона за обществените поръчки е допуснал подписването на споразумението между \"Националната електрическа компания\" (НЕК) и руската \"Атомстройекспорт\" (АСЕ) на 29 ноември 2006 г.Внесена е конкретизация и по обвинението на Румен Овчаров за извършено от него престъпление по служба, извършено в периода 31.05.2006 г до 26.02.2007 г. при условията на продължавано престъпление.Според новото обвинение разследването е установило, че Румен Овчаров не е упражнил достатъчно контрол върху работата на изпълнителния директор на \"Мини Бобов дол\" ЕАД.По това време Румен Овчаров е бил министър на икономиката и енергетиката и принципал на \"Мини Бобов дол\" ЕАД.Изпълнителният директор на \"Мини Бобов дол\" не е предприел действия по събиране на вземания от договора за наем с \"Ораново\"ООД и не е извършил действия за подобряване на финансовото състояние на дружеството. Щетите, които са настъпили за \"Мини Бобов дол\" ЕАД представляват неплатени наемни суми от договора с \"Ораново\" ООД, режийните разходи по производствената дейност и разликата между фактуриран наем и начислени амортизационни отчисления от \"Мини Бобов дол\" ЕАД.Конкретно от прокуратурата посочват, че на 31.05.2006 г. Овчаров е превишил властта си като е дал разрешение на \"Мини бобов дол \"ЕАД да сключи договор за наем с \"Ораново\"ООД, като е иззел правомощията на Министерски съвет съгласно чл.5, т.3 от Закона за подземните богатства. По силата на този договор е дадено право на \"Ораново\" ЕООД да организира и управлява подготовката и изземването на запасите от въглища в мината и е нарушен Закона за концесиите.Според обвинението така са настъпили значителни вредни последици за \"Мини Бобов дол\" и Българската държава, тъй като е осъществен неконтролиран и незаконен добив на подземни богатства изключителна държавна собственост, създадена възможност от засягане на живота и здравето на населението.Като не се е съобразил с разпоредбите на Закона за подземните богатства - а именно концесията е следвало да се предостави на физически и юридически лица, които удостоверяват, че имат надлежна регистрация и притежават необходимите технически, управленски и финансови възможности, предложил на Министерски съвет да вземе решение за прехвърляне на права и задължения по невлязъл в сила концесионен договор на \"Мини Бобов дол\" ЕАД от държавното дружество на \"Ораново\"ЕООД за срок от 35 години. На 26.02.2007 година, сключил допълнително споразумение № 1 към договор за предоставяне на концесия на \"Мини Бобов дол\"ЕАД и от това са настъпили значителни вредни последици за \"Мини Бобов дол \"ЕАД и Българската държава изразяващи се в лишаване на държавното дружество от предмета на дейност.По-късно на брифинг в прокуратурата говорителят на Главния прокурор Румяна Арнаудова съобщи, че новото обвинение срещу бившия енергиен министър Румен Овчаров е прецизиране на щетата, която е настъпила за \"Мини Бобов дол\" и тя вече е в размер на близо 9 млн.лв. Щетата идва от неплатени наеми по договора с мина \"Ораново\", режийните по производствената дейност, както и разликата между фактуриран наем и начислени амортизационни отчисления. Другите обвинения срещу Овчаров за \"Мини Бобов дол\" са за умишлена безстопанственост и за престъпление по служба.", "date": "2017.10.02", "title": "Румен Овчаров ощетил \"Мини Бобов дол\" с близо 9 млн. лв."}
