{"url": "https://news.bg/world/leden-dazhd-otmeni-nad-200-poleta-v-toronto.html", "text": "Леденият дъжд, който падна на канадския Торонто в събота, доведе до рязко увеличение на броя на пътнотранспортните произшествия и отмяната на стотици полети на международното летище в големия метрополис на Канада. Това съобщиха от Си Би Ес.Ледените дъждове доведоха до отмяна на повече от 200 полета.Според полицията, по улиците на Торонто са станали повече от 100 пътно-транспортни произшествия, причинени от заледяване на пътното платно.Лошото време е придружено от силен вятър, чиито пориви достигат 22 m / s.", "date": "2018.04.14", "title": "Леден дъжд отмени над 200 полета в Торонто"}
{"url": "https://news.bg/world/es-stoi-zad-svoite-sayuznitsi-sreshtu-izpolzvaneto-na-himichno-orazhie.html", "text": "\"Европейският съюз ще стои до своите съюзници на страната на справедливостта\", написа в \"Туирът\" председателят на Европейския съвет Доналд Туск.\"Ударите на САЩ, Франция и Великобритания показват ясно, че сирийският режим и съюзниците му Русия и Иран не могат да продължават тази човешка трагедия, поне без да платят цена\", пише още Туск.\"Използването на химическо оръжие е неприемливо при каквито и да е обстоятелства и трябва да бъде осъдено по най-тежкия начин\", съобщи в социалната мрежа председателят на ЕК Жан-Клод Юнкер. По думите му международната общност носи отговорността за идентифицирането и подвеждането под отговорност на тези, който използват такива оръжия.В официално съобщение на Европейската комисия относно ситуацията в Сирия Юнкер посочва, че снощи Франция, Великобритания и САЩ са отговорили на тежката химическа атака, извършена от сирийския режим срещу цивилни хора в Дума от 7 април. Ударите на трите държави са били координирани.\"Както Европейската комисия е заявила, употребата на химическо оръжие е неприемливо при каквито и да е обстоятелства и трябва да бъде осъдено по най-тежкия начин.\"\"Това не беше първият случай, в който режимът в Сирия използва химическо оръжие срещу цивилни, но ще бъде последен\", закани се Юнкер.Конфликтите в Сирия продължават вече 8 години, държавата се нуждае от трайно прекратяване на огъня. След страданията, които са претърпели, сирийците заслужават най-малко това, пише още председателят на ЕК.\"Европейският съюз подкрепя всички усилия, насочени към предотвратяване на използването на химическо оръжие\", заяви в изявление върховният представител на ЕС по външните работи и политиката за сигурност Федерика Могерини.", "date": "2018.04.14", "title": "ЕС стои зад своите съюзници срещу използването на химично оръжие"}
{"url": "https://news.bg/society/nagradiha-voennomeditsinskiya-ekip-zavarnal-se-ot-misiya-v-mali.html", "text": "16-ят военномедицински екип се завърна от Мали. При пристигането си в България медицинските специалисти получиха награди от името на министъра на отбраната и от командващия Съвместното командване на силите.Военномедицинският екип беше посрещнат от началника на ВМА бригаден генерал професор д-р Венцислав Мутафчийски, д.м.н., FACS, който ги поздрави и им благодари за поредната успешна мисия.16-ят ят военномедицински екип се завърна в България седмица, след като техни колеги заминаха, за да подсигурят Мисията на Европейския съюз за обучение на силите за сигурност на Мали. Задачата на българските медици е да се грижат за здравето на личния състав на щаба на операцията, базиран в столицата Бамако.Българските лекари под пагон участват в различни хуманитарни и мироопазващи мисии зад граница повече от век, като винаги са получавали отлична оценка за представянето си. Завърналият се екип също се прибира с отлична оценка от командния състав по отношение на изпълнените задачи.Освен в горещите точки на света, нашите военни лекари са в постоянна готовност да помагат на населението и в мирно време - при природни бедствия, производствени аварии, терористични актове и други, съобщават от ВМА.", "date": "2018.04.14", "title": "Наградиха военномедицинския екип, завърнал се от мисия в Мали"}
{"url": "https://news.bg/int-politics/asad-udarite-v-siriya-zasilvat-reshimostta-ni.html", "text": "Сирийският президент Башар Асад заяви, че ракетният удар на САЩ, Великобритания и Франция по сирийската територия усилва решимостта на народа му в борбата с тероризма. Това каза Асад по време на телефонен разговор с президента на Иран Хасан Рохани. Текстът на разговора бе разпространен от канцеларията на президента на Сирия в месинджъра на приложението Telegram, съобщи ТАСС.\"Асад подчерта, че тази агресия ще доведе до засилване на решимостта на сирийския народ да продължи битката с тероризма и отстояването на всяка педя родна земя\", се казва в съобщението.\"От своя страна президентът Асад заяви на Рохани, че атаката е за осъзнаване на колониалните западни държави, поддържащи тероризма, за това че са загубили контрол и в същото време те чувстват, че са загубили и доверието на своя народ и на света\", информират от канцеларията на сирийския президент.Според Асад агресията е станала след като терористите не са постигнали целите на техните страни, които са въвлечени във войната срещу Сирия.Припомняме, между 03:42 и 5:10 часа българско време самолети и кораби на САЩ, както и ВВС на Великобритания и Франция нанесоха ракетен удар по три обекта в Сирия. Повод за атаката е обгазяването от 7 април в сирийския град Дума. По-късно през деня в Сирия трябваше да започне работата на експерти от Организацията за забрана на химическото оръжие за изясняване на инцидента в град Дума.", "date": "2018.04.14", "title": "Асад: Ударите в Сирия засилват решимостта ни "}
{"url": "https://news.bg/world/udarite-v-siriya-byaha-neobhodimi-i-navremenni-spored-merkel.html", "text": "Канцлерът на Германия Ангела Меркел подкрепи . Според Меркел ударите са били \"необходимо и навременно\" действие, с което да се предупреди, че в Сирия повече не трябва да се използва химическо оръжие, съобщи \"Ройтерс\".\"Ние подкрепяме факта, че с действията си нашите партньори от САЩ, Великобритания и Франция поемат отговорността си като постоянни членове на Съвета аз сигурност към ООН\", заяви Меркел в декларация.Канцлерът също така беше категорична, че Германия няма да се включва в никакви военни действия срещу Сирия.", "date": "2018.04.14", "title": "Ударите в Сирия бяха необходими и навременни според Меркел"}
{"url": "https://news.bg/int-politics/svikvat-zasedanie-na-saveta-za-sigurnost-na-oon.html", "text": "Поисканото от Русия заседание на Съвета за сигурност на ООН за Сирия ще започне в 18 часа.Това съобщиха Ройтерс и ТАСС, позовавайки се на дипломатически източник.Припомняме, на 11 април  за Сирия. Гласуването беше след обвиненията за химическа атака при която 50 души са загинали, а стотици други са пострадали.Отхвърлено бе американското искане за ново разследване на атаката. Отхвърлени са били и руските, както и шведският опит за компромис. Те не събраха нужните 8 гласа \"за\" и нито едно \"против\" от страните с право на вето.Въпреки това рано тази сутрин между 03:42 и 5:10 часа българско време самолети и кораби на САЩ, както и ВВС на Великобритания и Франция нанесоха ракетен удар по три обекта в Сирия. Повод за атаката е обгазяването от 7 април в сирийския град Дума.", "date": "2018.04.14", "title": "Свикват заседание на Съвета за Сигурност на ООН"}
{"url": "https://news.bg/world/naprezhenieto-v-siriya-mozhe-da-dovede-do-bezhanska-valna.html", "text": "Европейската комисия следи отблизо кризата в Сирия. Нарастващото напрежение в Сирия може да доведе до нова голяма бежанска вълна. Това заяви в специално интервю за БНР еврокомисарят по хуманитарната помощ и управлението на кризи Христос Стилианидис.\"Ситуацията остава изключително опасна. Искам да обърна внимание на хуманитарния аспект от въпроса. За нас е не просто задължение, но и морален ангажимент, да осигурим възможно най-бързо хуманитарна помощ на страдащите хора в Източна Гута и най-вече в Дума. Става дума за невинни хора в Сирия, които страдат изключително много. Да им окажем хуманитарна помощ за нас е сред най-важните приоритети\", заяви еврокомисарят.Припомняме, по-рано военният министър на България Красимир Каракачанов заяви, че не се очаква бежанска вълна. \"Към този момент не се очаква и няма прогнози за подобна вълна, не се налага специална степен на готовност, не е необходимо да се привежда друга степен на готовност, тъй като непосредствена заплаха за България не съществува\", заяви Каракачанов.Над 10 млрд. евро за хуманитарна помощ в Сирия и Ирак е инвестирал ЕС, отчете еврокомисарят.Той спомена планираната за след две седмици конференция в Брюксел, посветена на ситуацията в Сирия. \"Заедно с моите колеги Федерика Могерини и Йоханес Хан искаме да обърнем сериозно внимание на проблемите в самата Сирия, както и да погледнем в целия регион. Трябва да сме много внимателни и с проблема с бежанците\", каза еврокомисарят по управление на кризи.Цялата сума от 3 миларда евро, отпускана на Турция за бежанците, отива само и единствено за тях, категоричен е комисарят.\"Няма съмнение, че Турция е най-важната страна, приемаща бежанци, в региона. Знаете, че в Турция живеят повече от 3,7 млн. бежанци. Затова за нас е толкова важно да оказваме помощ на тези хора и да намалим страданията им. Знам, че има много критики към споразумението между Европейския съюз и Турция и опитите ни да работим заедно, за да помагаме на бежанците там, но нека не забравяме, че е наш морален ангажимент да помогнем на тези хора\", каза Христос Стилианидис.Парите отиват там чрез нашите партньори, които работят на място. Това е много важно да се знае, защото понякога хората не го разбират - парите отиват за бежанците, не за Турция, смята европейският чиновник.Според него трябва да удължим това споразумение, защото ситуацията на терен ни принуждава да го направим. Бежанците остават там. Освен това заради напрежението в Сирия в момента може да видим нови потоци от бежанци, а това е сериозен проблем. Именно заради това Европейският съвет взе решение да се удължи сътрудничеството. Това е най-добрият начин да посрещнем ситуацията и заедно с нашите партньори да осигурим помощ на Турция, допълни еврокомисар Стилианидис.", "date": "2018.04.14", "title": "Напрежението в Сирия може да доведе до бежанска вълна"}
{"url": "https://news.bg/society/kurumbashev-balgariya-i-rumaniya-tryabva-da-stroyat-most-pri-silistra-kalarash.html", "text": "България и Румъния имат потенциала да изградят не само още един мост над Дунав, а няколко моста. Това заяви евродепутатът Петър Курумбашев, който инициира среща относно изграждането на мост над Дунав при Силистра - Кълъраш с експерти, жители на областта и представители на румънските общини Слобозия и Кълъраш.\"Обидно е, че в Германия има 34 моста на средно разстояние 5 км, а в България мостовете са два на разстояние 300 км един от друг. Дори и без европейско финансиране, изграждането на моста Силистра - Кълъраш може и трябва да започне като проект на двете държави\", заяви Курумбашев.По думите му изграждането на моста може да стане със създаването на съвместна проектна компания, чрез която да се кандидатства за финансиране от Европейската инвестиционна банка. \"Нейната функция е именно такава - да финансира държавни проекти, представляващи голям публичен интерес.\"\"Хубаво е двете държави да заявят ясно и как ще се развива тяхната пътна инфраструктура, за да не повторим случилото се при изграждането на моста Видин - Калафат. От румънска страна инфраструктурата там е добра, но България има да свърши още доста работа по път Е79\", допълни евродепутатът.Според Курумбашев изграждането на този проект ще стимулира развитието не само на търговията и туризма, но и ще се превърне в най-добрата сухопътна връзка между Русия и Турция.\"От друга страна, мост Силистра - Кълъраш ще разтовари значително трафика Русе - Гюргево, където 10-километровите опашки от камиони създават сериозни затруднения. Не виждам някой в България или Румъния да е възразил срещу необходимостта от този мост и се надявам, че в най-скоро време този проект най-накрая ще излезе от сферата на споразуменията и обещанията.\"Темата коментира и кметът на община Слобозия Адриан Мочианиу. Според него е много жалко, че до момента са провеждани толкова много разговори по темата, но без резултат. \"Ползите от изграждането на моста са за целия регион\", допълни Мочианиу.", "date": "2018.04.14", "title": "Курумбашев: България и Румъния трябва да строят мост при Силистра - Кълъраш"}
{"url": "https://news.bg/politics/ninova-ne-podkrepya-udarite-v-siriya.html", "text": "\"Конфликтът в Близкия изток не може да бъде решен с военни средства. Използването на военна сила само задълбочава проблемите, а не ги решава.\" Такава позиция изказа лидерът на БСП Корнелия Нинова във връзка с .Според Нинова употребата на химическо оръжие е недопустимо, но такава употреба в Сирия трябва да бъде установена от независимо разследване на ООН, преди да се предприемат удари.Нинова мисли, че военни действия, без санкция на ООН и влошаване на отношенията между САЩ и Русия, ни отдалечават от постигането на траен мир в Близкия изток, което е изключително важно и за региона, и за Европа, и за България.\"Конфликтът може да се прекрати само с трайно политическо решение. Мястото за това е Съветът за сигурност на ООН, където да се свали напрежението и чрез диалог да се намери устойчиво решение на кризата\", призова лидерът на социалистите.", "date": "2018.04.14", "title": "Нинова не подкрепя ударите в Сирия"}
{"url": "https://news.bg/world/frantsiya-dokazva-che-rezhimat-na-asad-e-otgovoren-za-himicheskata-ataka.html", "text": "Според анализ на \"надеждни разузнавателни данни\" и публични източници Франция е заключила, че е извършена от правителствените сили в Сирия. Това сочи разузнавателен доклад на френските власти, който беше разсекретен, съобщава \"Ройтерс\".\"Имайки предвид събрани от нашите служби разузнавателни данни и при липсата на химически проби, които да бъдат анализирани в наши лаборатории, Франция без съмнения смята, че в Дума е била извършена химическа атака срещу цивилни... и че няма правдоподобен сценарии, освен този атаката да е дело на сирийските въоръжени сили\", пише в доклада.Разузнавателният доклад идва след .Според доклада след като са били анализирани видеозаписи и снимки с жертвите, публикувани в интернет, разузнавателните служби на Франция са заключили с голяма доза увереност, че в огромното си мнозинство химичната атака в Дума е дело на режима на Асад. Използването на химическо оръжие не е изфабрикувано, констатира още докладът.Според доклада няма данни за смъртни случаи, причинени от механични травми. Следователно всичко сочело към използването на химическо оръжие, по-точно - вещества, предизвикващи задушаване, фосфорорганични вещества или циановодород.В доклада се посочва още, че не всички сирийски запаси с химически оръжия са декларирани пред ООН. Сирия също така пропуснала да обяви и много от дейностите на Центъра за научни изследвания.", "date": "2018.04.14", "title": "Франция доказва, че режимът на Асад е отговорен за химическата атака"}
{"url": "https://news.bg/politics/dbg-napusna-rb-shte-tarsi-koalitsiya-no-ne-i-takticheska.html", "text": "ДБГ взе решение да не бъде част от коалицията Реформаторски блок. Това обяви председателят Димитър Делчев след проведен Национален съвет на партията.На въпрос за евентуални разговори с , Делчев припомни: \"Ние имаме отдавна изразена позиция и се гордеем с нея. Тя е нашето усилие да отхвърляме корупционния модел на управление на ГЕРБ. Това не изключва разговори с партии, които споделят голямата цел - промяна в модела на управление\", посочи Делчев.Делчев обясни, че ДБГ ще е много внимателно да не влезе в тактическа коалиция, която има за цел обединение на десни формации с цел прехвърляне на 4% бариера.От ДБГ настояват за коалиция на две или три партии, максимално широка, отворена, която да доведе до единодействие и общ фронт срещу това управление.Според Делчев Реформаторският блок не е успял да постигне и да заяви ясно целта, а именно постигане на обединение на десни хора - \"да направим България подредена държава, в която хората искат да живеят и да раждат децата си\". По думите му ако ДБГ се яви самостоятелно на изборите, ще има по-малки шансове затова и остават отворени за разговори.\"Партньорство - да със сходни на нас субекти, но не на всяка цена\", категоричен е Делчев.Даниела Везиева допълни, че още от 2013 г., а и преди това, това, което ги обединява са политиките. \"Не ни обединяват апаратни и други прийоми, колкото и десният човек да е конкурентен няма как да ни харесат хората. Да спрем да си говорим за партийни, лидерски решения, а да си говорим за решения, които хората искат от нас\", обясни тя.Делчев обърна внимание, че сега подходът ще е друг и това, което не се е случило във формата на Реформаторския блок, ще се случи сега, а именно решения и политики след срещи с хората.Фокус в решенията на Националния съвет са темите, свързани със сигурността, борбата с корупцията, повишаването на доходите на гражданите, образование, разрешаване на демографската криза, усилия за преодоляване на различията и икономическия дисбаланс между Северна и Южна България.Членовете на Националния съвет са получили мандат да започнат усилена подготовка за местните избори и за започване на разговори с неправителствени организации, граждани, политически партии на ценностна основа.Като причина за напускането на Блока бе изтъкнат мотивът, че част партиите в РБ не желаят с действия да бъдат опозиция на прокорупционното управление на ГЕРБ и Обединени патриоти. Това е и червената демаркационна линия за действие на ДБГ. В следващите месеци ДБГ ще работи за развитието на собствените си структури по места.На въпрос за разпадането на коалиционния формат Реформаторски блок - ГЕРБ, Делчев коментира: \"Ние по-добре от всеки друг знаем, какво правят ГЕРБ в управлението, тъй като сме го виждали отвътре. Това, което ГЕРБ демонстрират, е едно шоу, празен безличен пиар, отказваме да участваме в пиарското шоу на г-н Борисов. Това шоу кара хората да бягат\".Найден Зеленогорски заяви, че докато бе част от мнозинството РБ прокара много законопроекти с ясни цели - съдебна реформа, промени в Конституцията. По думите му това, че са останали - очевидно е било полезно. Но въпросът бил какво се случи след това. \"Не само че не се случва нещо в положитена посока, а има връщане назад\", констатира Зеленогорски. Пример в това отношение е и приетият антикорупционен закон, който ще действа срещу политически опонент, бягството на големи компании като Теленор, SG Express Bank, опитите за национализация.Зеленогорски бе категоричен, че има отстъпление от евроатлантическите позиции и България вече не е уважаван партньор. По думите му това проличава от половинчатото становище по случая Скрипал.\"До момента не виждам ясни позиции по отношение на кризата в Сирия. Прочетох едно становище на правителството, което не ни казва нищо ново. Ние трябва да бъдем част от ЕС и НАТО\", припомни Зеленогорски.По казуса със Скрипал той припомни и горчивият опит на страната ни със случая Георги Марков. \"Не бихме могли да си позволим да не изразяваме ясна позиция\", добави Зеленогорски. По думите му в момента има категорично отстъпление от евроатлантическите ни ценности.", "date": "2018.04.14", "title": "ДБГ напусна РБ, ще търси коалиция - но не и тактическа"}
{"url": "https://news.bg/crime/zadarzhaha-zhenata-predizvikala-katastrofata-na-trakiya.html", "text": "29-годишна жена от Плевен, която е участвала в  край Вакарел, е задържана за срок от 72 часа.Това обяви по време на брифинг наблюдаващият прокурор по делото Мирослав Ангелов за тежката катастрофа край Вакарел, при който загинаха шестима души.Плевенчанката е дала отрицателна проба за алкохол и наркотици. Автомобилът, управляван от нея, е бил в изправност. На водачката на автомобила е повдигнато обвинение за причиняване на пътнотранспортно произшествие с причиняване на смърт на две или повече лица и причиняване на тежка телесна повреда. Спътникът на водачката на автомобила е разпитан и е освободен. Ангелов бе категоричен, че от данните събрани от огледния протокол става ясно, че действията, станали причина за пътнотранспортното произшествие, са на водача на лекия автомобил.В понеделник ще бъде внесено искане за мярката.Наблюдаващият прокурор Мирослав Ангелов обясни, че е напревен оглед на пътнотранспортното произшествие, иззети се множество веществени доказателства, разпитани са 26 свидетели. И в момента разследващите обикалят болниците, в които има настанени пострадали при тежката катастрофа.Той уточни, че пробите и на шофьора на автобуса за алкохол са отрицателни.Наблюдаващият прокурор увери, че са взети мерки за багажа на лицата, пътували в автобуса, той да бъде запазен.Иззета е и огромен обем документация от фирмата за автобуса и за шофьора. Разпитан е и ключов свидетел пред съдия. Изготвени са съдебно медицински експертизи следствие на извършени шест аутопсии.Стана ясно още, че водачката на лекия автомобил има тежко провинение, свързано с употреба на алкохол. Водачът на автобуса има леки провинения, свързани със нарушаване на Закона за движение по пътищата.Наблюдаващият прокурор призова гражданите, преки очевидци на инцидента да свидетелстват и предостави мобилния си телефон 0886 88 25 31.Припомняме, при  загинаха 6 души, а 21 бяха ранени. Всички пострадали са настанени в столични болници. Според версията на свидетели за възникването на катастрофата син автомобил е ударил автобуса отстрани при опит за изпреварване, при което шофьорът на рейса е изгубил контрол и автобусът е влязъл в канавката. След това автобусът се обърнал, при което 6 души са загинали на място.Тази версия посочи и министърът на вътрешните работи Валентин Радев на брифинг от мястото на произшествието.Припомняме, днес, 14 април, в страната е обявен ден на национален траур за жертвите от тежката катастрофа на АМ \"Тракия\" от 13 април. Националните флагове на всички държавни институции ще бъдат свалени наполовина.", "date": "2018.04.14", "title": "Задържаха жената, предизвикала катастрофата на \"Тракия\""}
{"url": "https://news.bg/world/donald-tramp-se-gordee-misiyata-e-izpalnena-uspeshno.html", "text": "Президентът на САЩ Доналд Тръмп писа в социалната мрежа \"Туитър\", че съвместните удари в Сирия са били \"перфектно изпълнени\".\"Благодаря на Франция и Великобритания за тяхната мъдрост и силата на техните армии. Резултатът не можеше да е по-добър. Мисията е изпълнена!\"По-късно в друго съобщение Тръмп заяви и че много се гордее с великата армия на САЩ. \"Толкова се гордеем с нашите велики военни сили, които скоро, след отпускането на напълно одобрени милиарди долара, ще бъдат най-добрите, които нашата Страна някога е имала. Няма да има нищо и никой по-добър\", отсече Тръмп.Междувременно прессекретарят на Пентагона Дейна Уайт заяви по време на брифинг във връзка с , че атаките успешно са поразили всички поставени цели.При ударите са взети всички мерки за опазването на цивилни граждани, стана ясно още от изявлението на Уайт.По думите на говорителя САЩ не търси конфликт в Сирия и няма да започва война там. Въпреки това Вашингтон няма да се примирява, когато се нарушават международните норми, съобщи CNN.", "date": "2018.04.14", "title": "Доналд Тръмп се гордее - мисията е изпълнена успешно"}
{"url": "https://news.bg/world/pentagona-sreshtu-siriya-sa-izstrelyani-105-raketi.html", "text": "105 ракети са били изстреляни от САЩ, Франция и Великобритания срещу Сирия. Това стана ясно в хода на брифинг в Пентагона във връзка с , реализирани от САЩ, Великобритания и Франция.От Червено море са изстреляни 37 ракети \"Томахаук\". От Арабския залив са изстреляни 23 ракети \"Томахаук\". От Източното Средиземноморие - 9 ракети \"Томахаук\".При въздушните атаки над Сирия са изстреляни общо 36 ракети.Атака е осъществена от американски, британски и френски самолети, както и от американски военноморски разрушители, френски фрегати и подводници.Стана ясно още, че Центърът за научни изследвания в Сирия е разрушен при атаката. Според правителството в Сирия центърът се е използва за фармацевтични цели. Според САЩ и Франция голяма част от дейностите на центъра не са били обявени и е възможно там да се е произвеждало химическо оръжие.\"Изстреляхме 105 ракети срещи три цели, което ще окаже значително влияние върху способността на сирийския режим да развива, разгръща и използва химическо оръжие в бъдеще\", заяви ген. Кенет Маккензи, говорител на Съвета на началник-щабовете на американската армия.Макар операцията да се е развивала тайно часове преди първия удар над Сирия, изстрелването на всичките 105 ракети е отнело само няколко минути, пише \"Ройтерс\".Според руски източници цялата операция е продължила около 90 минути. Тя била реализирана между 3.40 и 5.10 часа.Атакувана е военната и цивилна инфраструктура на Сирия - освен центъра са поразени и военни летища.При атаката е нямало отговор от руските антиракетни съоръжения. Сирийските въздушни защити са били напълно неефективни срещу нападения от различни посоки, категоричен бе Макензи.Прессекретарят на Пентагона Дейна Уайт също заяви, че атаките успешно са поразили всички поставени цели.При ударите са взети всички мерки за опазването на цивилни граждани, стана ясно още от изявлението на Уайт.По думите на говорителя САЩ не търси конфликт в Сирия и няма да започва война там. Въпреки това Вашингтон няма да се примирява, когато се нарушават международните норми, съобщи CNN.", "date": "2018.04.14", "title": "Пентагона: Срещу Сирия са изстреляни 105 ракети"}
{"url": "https://news.bg/regions/vlak-pregazi-mazh-v-plovdiv.html", "text": "Влак е прегазил мъж в Пловдив, съобщи БНТ по данни на Областната дирекция на МВР в града.Инцидентът е станало около 16.30 часа.По това време е получен сигнал в МВР, според който мъж с неустановена самоличност е бил прегазен от влак. Инцидентът е станал на жп линията под надлез Родопи в областния град.Влакът сее движел по разписание, по маршрут Асеновград-Пловдив.Влакът е спрян и на мястото се извършва оглед.Предполага се, че става въпрос за самоубийство.", "date": "2018.04.14", "title": "Влак прегази мъж в Пловдив"}
{"url": "https://news.bg/regions/2-zaginali-i-6-raneni-pri-nova-katastrofa-na-trakiya.html", "text": "Нова тежка катастрофа е възникнала на АМ \"Тракия\". В катастрофата е участвал пътнически бус.По първоначални данни вследствие на инцидента са загинали двама души.Други 6 души са били ранени, съобщава \"Фокус\".Най-малко осем души са ранени, съобщава bTV. Пострадалите се превозват към близките болници. На място са изпратени линейки от Карнобат и Бургас, както и екипи на полицията.В спешното отделение на болницата в Ямбол са приети най-тежките случаи. Повечето са с черепно-мозъчни травми.Петима души с множество травми и в тежко състояние са приети по спешност в Ямболската болница, съобщава БНР. В буса пътували общо 9 души. Директорът на лечебното заведение д-р Диманов информира, че състоянието на двама от пострадалите е критично.Произшествието е станало в участъка от км 296 до км 298 в посока София, в района на село Воденичане, съобщава Агенция \"Пътна инфраструктура\". По непотвърдена информация в буса са пътували работници, които се прибирали от Бургас към село Хаджидимитрово.Сигналът за произшествието е постъпил на телефон 112 към 17:00 часа.МВР съобщава, че бус \"Форд Транзит\" е напуснал пътното платно и се е обърнал в канавката.Обстоятелствата около инцидента се изясняват.Движението в района на инцидента се осъществява само в изпреварващата лента на платното.АПИ апелира водачите да се движат с повишено внимание и съобразена скорост.Припомняме, днес, 14 април, в страната е обявен ден на национален траур за жертвите от  от 13 април. Националните флагове на всички държавни институции ще бъдат свалени наполовина.При катастрофата вчера край Вакарел загинаха 6 души, а 21 бяха ранени. Всичките пострадали са настанени в столични болници.По-рано днес наблюдаващият прокурор по производството за вчерашната катастрофа Мирослав Ангелов заяви на брифинг, че за произшествието е , която е предизвикала инцидента.Жената е дала отрицателна проба за алкохол и наркотици. На водачката на автомобила е повдигнато обвинение за причиняване на пътнотранспортно произшествие с причиняване на смърт на две или повече лица и причиняване на тежка телесна повреда. Спътникът на водачката на автомобила е разпитан и е освободен.", "date": "2018.04.14", "title": "2 загинали и 6 ранени при нова катастрофа на \"Тракия\""}
{"url": "https://news.bg/world/sasht-sa-gotovi-otnovo-da-udaryat-siriya.html", "text": "Пентагонът ще удари отново Сирия, ако тя пак използва химическо оръжие, предупреди днес американският постоянен представител в ООН Ники Хейли.Позицията на САЩ беше обявена на извънредно заседание на Съвета за сигурност на световната организация, свикано по искане на Русия, съобщи Ройтерс. На заседанието Ник Хейли даде да се разбере, че САЩ са в пълна бойна готовност.Руският постоянен представител в ООН Василий Небензя поиска гласуването по текста да се състои в края на заседанието. Генералният секретар на ООН Антонио Гутериш призова страните-членки да спазват международното право.Той настоя за спазване на международното право и хартата на ООН в този критичен момент, включително и забраната на химическите оръжия. Той поднови призива си за разследване и установяване на атаките с химическо оръжие в Сирия.Русия внесе проекторезолюция, осъждаща техните действия. На практика обаче няма шансове резолюцията да бъде приета. Трите западни сили, нанесли ударите по Сирия, имат право на вето в Съвета за сигурност, а така или иначе е малко вероятно проектът да събере подкрепа от девет гласа, при каквато ще се наложи САЩ, Франция и Великобритания да го блокират.", "date": "2018.04.14", "title": "САЩ са готови отново да ударят Сирия"}
{"url": "https://news.bg/world/hilyadi-na-protest-sreshtu-eksprezidenta-na-armeniya.html", "text": "Хиляди участваха в протест срещу експрезидента на Армения Серж Саркисян, предадоха местни медии. Демонстрацията се проведе в столицата Ереван.Противниците на бившия държавник изразиха несъгласието си с опитите му да се задържи на власт като премиер. Организатор на проявата е опозиционна партия, която се закани да проведе още през следващите дни. Готова е \"Припомняме, че новият президент на Армения Армен Саркисян положи клетвав началото на месеца, но властта се очаква да остане в ръцете на неговия предшественик, тъй като бившата съветска република преминава към парламентарна форма на управление.Встъпването в длъжност на Армен Саркисян позволява спорните промени на Конституцията от 2015 г. да влязат в сила, превръщайки страната в парламентарна република със силен премиер.Политическата промяна беше инициирана от отиващия си президент Серж Саркисян, който няма роднинска връзка с новия държавен глава, и беше одобрена на референдум, като 63% от избирателите подкрепиха промените.Критиците на 63-годишния Серж Саркисян твърдят, че реформите имат за цел да засилят властта му като нов премиер.Управляващата партия защити реформата като стъпка, целяща укрепване на демокрацията на кавказката страна и насочена към подобряване на баланса между законодателната и изпълнителната власт.", "date": "2018.04.14", "title": "Хиляди на протест срещу експрезидента на Армения"}
{"url": "https://news.bg/press/sabiraneto-na-bolesti-za-telk-ostava-ako-vtorata-nosi-nad-50-borisov-elitat-na-balkanite-razbra-che-patyat-e-kam-es-i-nato.html", "text": "Трагедия. \"Сега\":14 април - ден на национален траур заради тежката катастрофа на \"Тракия\"МВР откри кризисни телефони за близки на пострадалитеС решение на Министерския съвет 14 април, събота, е обявен за ден на национален траур за жертвите от тежката катастрофа на автомагистрала \"Тракия\".При тежкия пътен инцидент загинаха шестима души, а други над 20 пострадаха. Правителството изказва своите съболезнования на близките на загиналите. В тяхна памет националните флагове на всички държавни институции ще бъдат свалени наполовина.Министерството на вътрешните работи (МВР) откри временна телефонна линия за информация за роднини и близки на пострадалите.На кризисните телефонни номера 02/982 51 54 и 0889 94 42 60 през цялото денонощие близки и познати на ранените ще могат получат информация за състоянието им. ТЕЛК. \"24 Часа\":Събирането на болести за ТЕЛК остава, ако втората носи над 50%Инвалидите с тежки увреждания няма да останат без право на придружител. За това се споразумяха здравното министерство и представителите на организациите на хора с увреждания на среща в петък.Лекарите ще продължат да дават процент инвалидност за второ, трето и всяко заболяване на пациента, но само ако то е оценено на над 50% нетрудоспособност.\"Когато едно лице има заболяване с най-голям процент 80, но има и други тежки заболявания, които са над 50% увреденост, ще има право заболяванията да се събират, за да получи право на придружител и пълен размер на пенсията\", заяви здравният министър Кирил Ананиев.При необходимост от изписване на помощни средства като инвалидни колички, протези, патерици или др., те да бъдат записвани в ТЕЛК-а, за да се избегне допълнителното ходене по лекарски комисии. Тази идея също е била обсъдена, каза Адриана Стоименова, зам.-председател на Националния съвет за интеграция на хората с увреждания.Организациите поискаха и сравнителен анализ с разликите между старата и новата наредба, т.е. за направените корекции в групите заболявания и процентите срещу всяко заболяване.До 23 април новият вариант на наредбата за медицинската експертиза ще бъде качен за обществено обсъждане. Всички промени ще бъдат обсъдени в рамките на две седмици, преди новата наредба да се внесе пак в Министерския съвет. Среща. \"Монитор\":Борисов: Елитът на Балканите разбра, че пътят е към ЕС и НАТОПолитическият елит на Балканите разбра, че единственият път е към ЕС и НАТО. Това коментира премиерът Бойко Борисов след срещата си в МС с Денис Звиздич, председателстващ Съвета на министрите на Босна и Херцеговина.Той обясни, че двамата са обсъждали Западните Балкани и увери, че се работи активно. В тази връзка засегнали и темата за транспортните коридори и инфраструктурните проекти в региона. По думите му голяма част от лотовете вече са проектирани, финансирането от три европейски банки е осигурено, държавите трябва да положат максимално усилия да довършат трасетата.Според него трябва максимално бързо да се работи и да се възползваме от енергията и енерцията от последните няколко месеца, докато България председателства Съвета на ЕС. Важно е да дадем реална перспектива на страните от Балканите за присъединяване към Европейския съюз. Не искам да изглеждам като голям оптимист, но само преди година темата за присъединяването на страните от Западните Балканите към Евросъюза изглеждаше като абсолютно невъзможна, каза премиерът. Дело. \"Дума\":Жалбата на Сакскобургготски за \"Кричим\" е отхвърлена в Страсбург Жалбата на Симеон Сакскобургготски срещу България за отнемането на двореца \"Кричим\" е отхвърлена от Европейския съд за правата на човека в Страсбург, става ясно от сайта на институцията. От ЕСПЧ дори са подготвили отделно прессъобщение, с което мотивират вчерашното си решение. Според съда българското правосъдие е отхвърлило претенциите за реституция на имота на базата на подробно и добре мотивирано решение. Вписаните царски братовчеди Фердинанд фон Вюртемберг, Александър фон Вюртемберг, Ойген фон Вюртемберг, Софи де Вюртемберг и Маргарет дьо Шевини пък са отхвърлени като наследници, тъй като никога не са били въвеждани във владение. Решението по казуса е окончателно.ЕСПЧ обаче ще разгледа две други жалби на Сакскобургготски, сестра му и още петима царски наследници. Едната касае обявения през 2009 г. мораториум въpxy paзпopeждaнeтo c т.нар. царски имоти. Страсбуг ще иска още обяснения от българското правителство по жалбата на експремиера срещу одържавяването на имотите \"Ситняково\" и \"Capъгьoл\". Мигранти. \"Сега\":За повече от половината българи мигрантите са заплахаСпоред 70% от българите миграцията е тежест за социалната система, а близо две трети посочват, че мигрантите задълбочават проблемите с престъпността. Като цяло за 52% от българите имиграцията е проблем. Това показва последното специално проучване на Евробарометър, предаде Инвестор. За сравнение само 38% от европейците имат това усещане. По-негативно е и усещането за интеграцията на чужденците у нас - 55% смятат, че тя не е успешна. Процентът е близък до средния за ЕС - 54% от гражданите на съюза не виждат успех по отношение на интеграцията на имигрантите.Като цяло възгледите на българите към мигрантите са по-скоро отрицателни - 53% не виждат възможност те да се развият на трудовия пазар, а 51% смятат, че те по-скоро заемат работните места, предназначени за българите. 59% не виждат възможности за обогатяване на местната култура благодарение на имигрантите. ", "date": "2018.04.14", "title": "Събирането на болести за ТЕЛК остава, ако втората носи над 50%: Борисов: Елитът на Балканите разбра, че пътят е към ЕС и НАТО"}
{"url": "https://news.bg/bulgaria/simeonov-se-obyavi-sreshtu-reklamiraneto-na-hazart.html", "text": "Това написа вицепремкиерът Валери Симеонов в профила си във \"Фейсбук\". За сравнение, в Румъния са 1.2%. Всички държави са зад нас, пише още той.По този начин възпитаваме децата, а и българите като цяло, че не е нужно да се трудят и образоват, а ще печелят търкайки картончета. Това ли трябва да е формулата за успех на нашия народ?, пита той.В закона ще оставим възможност да се обявят наименованията на игрите, търговската марка и тегленето на тиражите. Но ще премахнем оповестяването на на игрите и спечелените печалби.Това не единствената законова промяна, за която настоява той. Трябва да се възстанови старият режим за контрол на тютюнопушеното, който е заложен в Закона за здравето. За това настоя вчера вицепремиерът. По думите му действащите сега промени са в ущърб на търговците и хората, които се занимават с туризъм.", "date": "2018.04.14", "title": "Симеонов се обяви срещу рекламирането на хазарт "}
{"url": "https://news.bg/world/makkeyb-vazprepyatstval-razsledvaneto.html", "text": "Бившият зам. директор на ФБР Андрю Маккейб е възпрепятствал няколко пъти разследването и подвел разследващите. Това се казва в доклад на правосъдното министерство до Конгреса, цитирано от BBC.Адвокатът му заяви, че той няма мотив да го направи.  Американският правосъден министър и главен прокурор Джеф Сешънс уволни през март Маккейб, два дни преди той да излезе в пенсия, предаде CNN.Тогава Маккейб коментира, че уволнението му е част от войната на администрацията на Тръмп срещу ФБР.\"Нарочиха ме и се отнесоха така с мен заради моята роля, моите действия исъбитията, на които станах свидетел след уволнението на Джеймс Коми\", заяви Маккейб, който посвети на ФБР над 20 години.Припомняме, че Коми беше уволнен от президента Доналд Тръмп заради разследването му на руската намеса в президентските избори. Тръмп коментира доклада за Маккейб по познатия за него начин - чрез съобщение в \"Туитър\". В него той заклеймява повтарящите се лъжи и на двамата, като твърди, те двамата са действали като един.Оповестените по-рано скандални мемоари на Коми също разгневиха държавния глава.", "date": "2018.04.14", "title": "Маккейб възпрепятствал разследването "}
{"url": "https://news.bg/world/sasht-frantsiya-i-velikobritaniya-udariha-siriya.html", "text": "Американският президент Доналд Тръмп е наредил извършването на военен удар срещу Сирия, предаде \"Гардиън\". Това съобщи самият той на пресконференция в Белия дом. В операцията се включват още Великобритания и Франция. Във връзка с това, британският премиер Тереза Мей също направи изявление, в което увери, че целта не е да бъде сменен режимът в Дамаск. Ще бъде направено нужното, за да се избегнат цивилни жертви. Няма алтернатива на тези удари, заяви Мей. Тя призна, че това е първото подобно решение, което взема като британски премиер и не е било взето леко. Лидерът на британските лейбъристи Джеръми Корбин обаче направи остро изявление, като поиска доказателства за вината на Асад. Изявление по случая направи и френският президент Еманюел Макрон. Червената линия в Сирия бе пресечена, обяви той. Операцията е \"срещу нелегалния химически арсенал на Сирия. Париж няма съмнение със вината на Асад\", гласи изявлението на държавния глава.\"Действията са в отговор на химическата атака в сирийския град Дума, при която загинаха 50 души, а стотици други бяха ранени. За нея западните държави държат отговорен режима в Дамаск, въпреки че Сирия отрича участие. По време на изявлението си, Тръмп обяви химическата атака срещу цивилно население като дело не на човек, а на чудовище. Той се обърна към съюзниците на сирийския президент Башар Асад Русия и Иран и ги попита с тази Сирия ли искат да бъдат свързани. Също така изрази надежда отношенията с Москва да се подобрят някой ден. По време на вчерашното заседание на Съвета за сигурност, американският представител Ники Хейли обяви, че Дамаск е извършвал подобни атаки поне 50 пъти. Русия пък счита отговорна за същото Великобритания, което Лондон вече отрече. Досега Тръмп бе уклончив дали ще има военен отговор, като по думите му \"може и да има, но не се знае кога\".Веднага социалната мрежа \"Туитър\" бе наводнена от гневни съобщения от потребители от цял свят. Появиха се и кадри с експлозии в Сирия. Не са спестени и настояванията Тръмп да бъде отстранен от поста, както и припомняния, че преди подобни военни операция трябва да се поиска одобрение от Конгреса. Също така президентът бе обвинен, че отвлича внимнието от вътрешни скандали като този с уволнения от самия него диретор на ФБР Джеймс Коми и адвоката му Майкъл Коен, чийто офис бе претърсен от агенти на Бюрото. При обиска са иззети документи, свързани с изплатените суми на порноактрисата Сторми Даниелс, както и кореспонденция между Коен и Тръмп.Акцията в офиса на Коен не е пряко обусловена от разследването наспецпрокурора Робърт Мълър за руската намеса в американските избори, но е свързана с информация, която той е предоставил на прокуратурата на Ню Йорк.Сирийският президент Башар Асад не е разбрал миналогодишното посланние, заяви на брифинг в Пентагона военният министър Джеймс Матис. По негова информация няма големи разрушения, нанесени при ударите. Ударени са няколко места, където има данни, че се произеждат химически оръжия. Коресподент на ТАСС съобщи, че експлозиите са започнали в Дамск в 4:45 часа (местно и московско време). За момента няма данни градът да е пострадал сериозно от ударите. Твърди се, че поне 13-14 ракети са били прихванати от ПВО на Сирия. Това твърдят руски източници, които все още не са коментирани от американска страна. Няма данни руски военни, разположени в Сирия да са участвали при защитата. Вече се знае, че са атакувани три обекта (изследователски комплекс до Дамаск и складове край Хомс) и ударите за момента са приключили, като не се знае кога ще продължат. Използвани са крилати ракети \"Томахоук\", изстреляни от ескадрения миноносец на военноморските сили на САЩ \"Доналд Кук\". Канадският премиер Джъстин Трюдо също направи изявление, в което изрази подкрепа за военната операция. Генералнит секретар на НАТО Йенс Столтенберг също подкрепи военните действия. Вчера генералният секретар на ООН Антониу Гутериш обяви, че Студената война се повтаря и призова да не се допуска това. По-късно през деня стана ясно, че визитата на френския президент Еманюел Макрон в Русия остава. От френското външно министерство не изключват да има нови удари, ако продължат химическите атаки в Сирия.", "date": "2018.04.14", "title": "САЩ, Франция и Великобритания удариха Сирия "}
{"url": "https://news.bg/regions/slanchevo-na-mesta-s-kratkotrayni-valezhi.html", "text": "Слънчево и топло се очаква да е времето в събота.Следобед над планинските райони в Западна и Централна България ще има купесто-дъждовна облачност. На отделни места се очакват краткотрайни валежи с гръмотевици.Очаква се да духа слаб до умерен вятър, предимно от изток. Максималните температури ще са между 23° и 28°, в София около 24°.По Черноморието ще остане мъгливо и там температурите ще са едва 8-12°.", "date": "2018.04.14", "title": "Слънчево, на места с краткотрайни валежи"}
{"url": "https://news.bg/crime/sadat-sprya-zatvaryaneto-na-shumenskiya-ekarisazh.html", "text": "Шуменският административен съд спря три заповеди на местната агенция за безопасност на храните за затваряне на местния екарисаж, съобщиха от съда.Съдът отмени разпорежданията за предварително изпълнение на заповедите на директора на регионалната агенция за безопасност на храните за затваряне на екарисажа. Определението на съда е от 12 април 2018г., допълнено е с определения от 13 април 2018 г. Определението на съда не е окончателно и подлежи на обжалване в 7-дневен срок пред Върховния административен съд.Три административни дела ще проверяват законосъобразността на обжалваните заповеди.За да отмени предварителното изпълнение съдът е посочил, че от ОДБХ - Шумен не са изложили конкретни факти. Има реална опасност от пораждането на неблагоприятни последици и спирането на дейността на един от двата екарисажа в страната. Това не само би оставило без работа работещите в него, но и ще осуети обезвреждането на страничните животински продукти и трупове на болни животни, смятат от съда.Директорът на ОДБХ - Шумен със свои заповеди от 21.03.2018 г. и 02.04.2018 г. е заличил дейностите на екарисажа и е обезсилил устоверенията за регистрация за съответните дейности на обекта, стопанисван и собственост на \"Брамас - 96\" АД - гр. Шумен.Според шефа на местната агенция за безопасност на храните търговецът не е приложил акт за въвеждане на експлоатация на целия обект, което поставя в несъответствие с изискванията за безопасност от пожари и аварии, както и изискванията за отопление, осветление, вентилация, опазване на околната среда и проследимостта на продукцията. Не би могло да се гарантира, че няма риск от разпространение на заразни болести по животните, смятат от БАБХ-Шумен.", "date": "2018.04.14", "title": "Съдът спря затварянето на Шуменския екарисаж"}
{"url": "https://news.bg/regions/zabrani-za-dvizhenie-po-patishtata.html", "text": "Редица ограничения за движение са въведени по пътищата. Това съобщиха от АПИ. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден. за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.   До 30.04.2018 г. е ограничено движението по пътната връзка София - Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:/- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167. Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Временно движението по АМ \"Тракия\" от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Шофьорите да се движат с повишено внимание, спазвайки пътнага сигнализация в участъка от км 308+107 до км 359+475, поради косене на тревни площи до 30.04.2018 г.  няма ограничения. няма ограничения. до 16.04.2018 г. движението в участъка Харманли - Любимец от км 73 до км 89+500 и в двете посоки се осъществява в по една лента спрямо поставената сигнализация поради ремонтни дейности. няма ограничения. До 30.06.2018 г. д вижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно.До 30.06.2018 г. движението по АМ \"Люлин\" в тунел \"Мало Бучино\" посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. - \"Върбишки\" - затворен за всички МПС - целогодишно;- \"Златишки\" - затворен за всички МПС - целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т - целогодишно;- \"Дюлински\" - забранен за МПС над 3,5 т - целогодишно;- \"Пампорово\" - забранен за МПС над 3,5 т - целогодишно;- \"Петрохан\" - забранен за МПС над 12 т;- \"Твърдишки\" - забранен за МПС над 10 т - целогодишно;- \"Шипка\" - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.", "date": "2018.04.14", "title": "Забрани за движение по пътищата "}
{"url": "https://news.bg/society/den-na-traur-v-pamet-na-pochinalite-v-katastrofata-pri-vakarel.html", "text": "В страната е ден на национален траур за жертвите от тежката катастрофа на автомагистрала \"Тракия\". Националните флагове на всички държавни институции ще бъдат свалени наполовина.Припомняме, , на автомагистрала \"Тракия\" в района на Вакарел. Катастрофата стана при км 27 в посока София. При инцидента на място загинаха 6 души, а 22-ма са ранени, сред които и дете.Председателят на парламента Цвета Караянчева, президентът Румен Радев, премиерът Бойко Борисов изразиха съболезнования към близките на загиналите.Съболезнования изрази и председателят на Европейската комисия Жан-Клод Юнкер, информира БНР. В писмо до премиера Бойко Борисов той пише: \"В мислите и чувствата си съм със семействата и близките на пострадалите\".Съболезнования изрази и патриарх Неофит. \"Изпълнени със скръб, но и със упование и вяра във Възкръсналия Христос, поднасяме най-искрени съболезнования на близките на загиналите в катастрофата на автомагистрала Тракия, край Вакарел. Тежък момент, когато думите са безсилни да изразят изгарящата болка от загубата на хората.Господ да утеши близките на загиналите в злопоучната трагедия, като им дарува сили да превъзмогнат скръбта от тежката загуба. Отправяме молитва към Всеподателя Бога за здравето и бързото възстановяване на пострадалите и ранените\", пише в обръщението от патриарх Неофит.", "date": "2018.04.14", "title": "Ден на траур в памет на починалите в катастрофата при Вакарел"}
{"url": "https://news.bg/politics/ne-se-ochakva-bezhanska-valna-sled-udarite-v-siriya.html", "text": "По линия на структурите на МО, информацията много ясно навеждаше, че още тази нощ ще има подобни удари. Това коментира министърът на отбраната Красимир Каракачанов в ефира на Нова телевизия.Относно мерките, които трябва да бъдат взети и опасността от нова бежанска вълна: \"При една продължителна атака в Сирия, действително опасността от нелегална емиграция, не само към България, но и към Гърция и Турция е реална. Това както вече чухме, е еднократна акция, която самият министър на отбраната обяви, че е приключила. Към този момент не се очаква и няма прогнози за подобна вълна, не се налага специална степен на готовност, не е необходимо да се привежда друга степен на готовност, тъй като непосредствена заплаха за България не съществува \"Според военният министър умерената, премерената руска позиция показва, че е имала предварителна информираност между двете държави.Той бе категоричен, че световните фактори да търсят комплексно решение, тъй като не може да се намери решение само на проблемите в Сирия, Либия или Иран.Великите сили трябва да преглътнат своите лични амбиции в този регион. По думите му самият ЕС няма единна позиция. Участието на Франция - той мотивира с икономически интереси, докато СирияБългария трябва да има ясна позиция, че подобни проблеми не могат и няма да бъдат решени със силови средства, ако основните геополитически играчи в света не намерят общ език, защото вследствие на това противоречие, са конфликтите, които наблюдаваме през последните 12-13 години, заяви Каракачанов.", "date": "2018.04.14", "title": "Не се очаква бежанска вълна след ударите в Сирия"}
{"url": "https://news.bg/world/analizatori-udarite-nad-damask-zashtitavat-avtoriteta-na-tramp.html", "text": "Ударите над Дамаск защитават авторитета на Доналд Тръмп, който така или иначе каза, че ще нанесат удари. Може би му дават известни аргументи при предстоящото разследване дали наистина не е креатура на Путин. Това коментира в ефира на Нова ТВ журналистът Георги Коритаров. Според него липсва стратегически дипломатически проект как да се реши кризата не само в Сирия, а в Близкия изток. \"Не се задават никакви признаци, че се подготвя такъв проект\", коментира той.Припомняме, от 3:42 часа българско време до 5:10 часа рано тази сутрин самолети и кораби на САЩ, както и ВВС на Великобритания и Франция нанесоха ракетен удар по три обекта в Сирия. Повод за атаката е обгазяването от 7 април в сирийския град Дума.Журналистът Валери Тодоров, дългогодишен кореспондент в Русия коментира ситуацията с думите: \"Ако приемем, че това е политически театър, историята прилича на теорията на Константин Станиславски -\" ако има окачена пушка на стената, тя трябва да гръмне\".Тази операция спасява престижа на Доналд Тръмп, който казва, че ние ще ударим, той трябва да подсили авторитета си, първо да опровергае съмненията, че е избран с руска намеса, второ да покаже твърдост, трето да срази опонентите си вътре в САЩ. Това е една технология, която напоследък се използва доста активно, която бих нарекъл рискова игра, тъй като тя засяга все по-голям периметър от международната сигурност и все по-голям брой страни.Създават се зони на несигурност, ако говорим конкретно за тази операция. \"Аз не съм убеден, че този удар ще е единственият, не съм убеден, че целта не е свалянето на Башар Асад. Очевидно, че идеята на Турция, Иран и Русия да започне процес на политическо стабилизиране с Асад - не се харесва на САЩ, не се харесва и в Лондон и във Франция\", коментира Тодоров.Ударите са нанесени с по-широка военна поддръжка. Извършва се сложна координация от различни бази, със съдействието на повече страни. Вижда се, че не са засегнати цели, с които биха могли да бъдат дадени жертви от страна на Русия или пък да бъдат засегнати цели, които биха раздразнили силно Иран. Въвличането на тези две страни биха довели до крайно опасна ескалация.Аз мисля, че Русия ще задържи, ще има пауза, не вярвам да се тръгне към рязко военно противопоставяне на този етап, но руска реакция ще има, заяви дългогодишният кореспондент в Русия.Валери Тодоров изтъкна още, че тази операция окончателно ликвидира ролята на Съвета за сигурност на ООН. По думите му САЩ поемат моралната и политическата отговорност.", "date": "2018.04.14", "title": "Анализатори: Ударите над Дамаск защитават авторитета на Тръмп"}
{"url": "https://news.bg/health/stabilizirano-e-13-godishnoto-dete-raneno-v-katastrofata-kray-vakarel.html", "text": "Спокойно е преминала нощта за тримата пациенти в \"Пирогов\", постъпили след тежката катастрофа край Вакарел на 13 април, петък. Всички те са без непосредствена опасност за живота към момента, съобщиха от болницата за спешна медицинска помощ.13-годишното момче, настанено в Детска реанимация, е в стабилно състояние, съобщи изпълнителният директор на УМБАЛСМ \"Н. И. Пирогов\" проф. Асен Балтов. То е на спонтанно дишане, в съзнание. Предстои по-късно през деня да му бъдат направени контролни изследвания.Майката на момчето също е добре. Тя е настанена в травматологията на \"Пирогов\".Другата пострадала жена остава в хирургията на \"Пирогов\" в стабилно състояние.Малко по-късно от Аджибадем Сити Клиник Болница Токуда информираха, че двамата мъже, пострадали в катастрофата на автомагистрала Тракия в петък, са в стабилно състояние. И двамата са с фрактури на глезените.Те са оперирани в петък следобед и започват обичайната възстановителна програма след такива травми. Имат мекотъканни охлузвания и натъртвания, които не влияят на общото им състояние.В същата болница са прегледани и две жени, пострадали в инцидента. Дамите са дошли със собствен транспорт. Те са с леки травми и след обстоен преглед са освободени за домашно лечение.Припомняме, на 13 април край Вакарел при катастрофа се обърна междуградски автобус. Загинаха шест души, а 22-ма бяха ранени.От МВР отвориха телефонни линии, където близки на пострадалите могат да получат информация за тях. Телефонните номера са:02 982 51 54 Пълен списък на прегледаните и хоспитализирани пациенти, по информация на лечебните заведения:УМБАЛ \"Света Анна\" - София - 10 пострадали - трима мъже и седем жени: -Най-тежко пострадали са П.К. (45г .) и М.Д., които са с политравма - шийна, гръбначна, гърди и корем; -П.У. е с политравма - шийна, гърди, корем; -Г.М. е с политравма - фрактура на хумери, скалпова рана; -Ц.С. на 58 г., З.З на 38 г. и Д.Г. на 23 г. са с фрактури на ръцете; -Н.М. на 25г., И.К. и Н.Д. на 29 г. са с охлузвания по лицето и тялото.УМБАЛСМ \"Н. И. Пирогов\" - 4-ма пострадали: -дете на 13 г. Р. Ч., прието в детската реанимация; -жена Й. С., на 48 г., хоспитализирана в хирургията; -жена Е. Ч. на 49 г., настанена в травматологията; -мъж на 40 г. на Д. Я., обработен и освободен от болницата.ВМА - 3-ма пострадали без опасност за живота: -жена Е.Н. на 62 г.; -жена И.Б. на 24 г.; -жена Ж.Н. на 33 г.Аджибадем Сити Клиник Болница Токуда - 4-ма пострадали в стабилно състояние: -мъж С. Р. на 47 г.; -мъж С. А. на 29 г.; -жена Д. Д. на 30 г.; -жена Д. И. на 43 г.УМБАЛ \"Царица Йоанна - ИСУЛ\" - 3-ма пострадали: -момиче Н. И. С. на 19 г. хоспитализирано с комоцио и ще остане под наблюдение; -жена С. Д. на 74 г. - с повърхностни рани и напуснала лечебното заведение; -жена С. С. К. на 53 г. - с повърхностни рани и напуснала лечебното заведение.УМБАЛ \"София мед\" - двама пострадали: -мъж В. Г. на 33 г.; -жена В. С. на 40 г. (пострадала при удар между лекия автомобил, в който е пътувала, и автобуса).В УМБАЛ \"Св. Анна\"- София са направени операции на 6 от пациентите (три жени и трима мъже) пострадали при катастрофата до Вакарел, съобщи д-р Евгени Нешев - Началник на Първо отделение на Клиника по ортопедия и травматология, съобщиха от пресцентъра на болницата.", "date": "2018.04.14", "title": "Стабилизирано е 13-годишното дете, ранено в катастрофата край Вакарел"}
{"url": "https://news.bg/world/pochina-rezhisyorat-milosh-forman.html", "text": "На 86-годишна възраст почина режисьорът Милош Форман, съобщиха Hollywood Reporter и РИА Новости, позовавайки се на чешки медии.Режисьорът остави съпруга и четирима сина. Той е роден в чешкия Часлав през 1932 г. След нахлуването на съветските войски в Чехословакия през 1968 г. Форман не се връща от Франция, където е на преговори за заснемане на филм. По-късно се преселва в САЩ.Сред най-известните филми на Форман са \"Полет над кукувиче гнездо\", \"Амадеус\", които са удостоени с награда \"Оскар\" и \"Народът срещу Лари Флинт\".", "date": "2018.04.14", "title": "Почина режисьорът Милош Форман"}
{"url": "https://news.bg/world/damask-pvo-na-siriya-e-prihvanalo-povecheto-raketi-ot-strelbata.html", "text": "Ракетите, изстреляни от САЩ, Франция и Великобритания по Сирия не са достигнали всички свои цели. Те са били прихванати от ПВО на арабската република. Това съобщи сирийската държавна агенция САНА, цитирана от ТАСС.Според сирийската агенция, ракетите на \"тройните агресори\" не са достигнали целите си, защото са били прихванати и унищожени.От Сирийското министерство на информацията постъпи обръщение към гражданите с призив \"да не вярват на слухове за последици при нанесените от агресорите ракетни удари\".\"Братя съграждани, не вярвайте на враждебните телевизии, които преднамерено преувеличават мащаба на ракетната атака\", се казва в изявлението.По-рано правителствената телевизия на Сирия опроверга слуховете за това, че \"В Дамаск патрулират танкове\". В репортаж от площад Омейяд в западната част на столицата се съобщава, че в града продължава нормалният ритъм на живот, а на улиците в ранното утро се наблюдава обичайното движение на автомобилния транспорт.Междувременно агенция ЕПА разпространи снимки, на които се вижда как сирийски войници и цивилни развяват национални знамена и държат снимки на сирийския президент Башар Асад по време на митинг на площад Умаяд в Дамаск, часове след ракетния обстрел.Митингът показва солидарност със сирийската армия часове след като САЩ, Великобритания и Франция бомбардираха многобройни правителствени цели в Сирия в операция, насочена към предполагаем център за химическо оръжие.", "date": "2018.04.14", "title": "Дамаск: ПВО на Сирия е прихванало повечето ракети от стрелбата "}
{"url": "https://news.bg/int-politics/mariya-zaharova-obstrelyaha-siriya-kogato-imashe-shans-za-mirno-badeshte.html", "text": "\"Първоначално сирийският народ бе изпробван с \"арабската пролет\", след това с ИДИЛ, сега - с американските умни ракети. По столицата на суверенна държава, която много години се опитва да оцелее в условията на терористична агресия, е нанесен удар\". Това написа в своя профил във Фейсбук говорителят на Руското външно министерство Мария Захарова.Зад всичко това стоят тези, които претендират за морално лидерство в този свят, претендират със своята изключителност. Наистина е удивително, че в момента, когато Сирия получи шанс за мирно бъдеще, беше обстреляна нейната столица, пише Захарова.И още - от Белия дом заявиха своята увереност, че химическата атака е от Дамаск. Това се основава на \"съобщения в медиите за симптоми, видео и фото, а така също и на заслужаваща доверието информация\". След това изявление на американските и останалите западни средства за масова информация трябва да разберат своята отговорност за случилото се.Преди 15 г. Белият дом използва епруветка и своя държавен секретар, сега вместо епруветка, Вашингтон използва медиите, пише Захарова, припомняйки началото на войната в Ирак.", "date": "2018.04.14", "title": "Мария Захарова: Обстреляха Сирия, когато имаше шанс за мирно бъдеще"}
{"url": "https://news.bg/world/vizitata-na-makron-v-rusiya-ostava.html", "text": "Визитата на френския президент Еманюел Макрон в Русия през месец май ще се състои. Това заяви външният министър на Франция Жан-Ив Ле Дриан в интервю на телевизия BFM, цитиран от ТАСС.Тази среща не е поставена под въпрос, заяви министърът. Планира се, че Макрон ще се срещне с руския президент Владимир Путин през месец май по време на Петербургския икономически форум. Поканата към френския президент бе отправена по-рано от руския му колега.Междувременно френският външен министър Жан-Ив Ле Дриан не изключва възможност за провеждане на нови военни операции, ако в Сирия отново бъде използвано химическо оръжие. \"Ако бъде премината \"червената линия\", то ще се наложат нови операции\", заяви той. Ле Дриан съобщи, че \"ситуацията в Сирия ще бъде обсъдена на заседание на френския парламент\". То ще премине без гласувания, доколкото на сегашния момент не се планират нови операции\", уточни министърът.", "date": "2018.04.14", "title": "Визитата на Макрон в Русия остава"}
{"url": "https://news.bg/politics/ekaterina-zaharieva-izpolzvaneto-na-himichesko-orazhie-e-voenno-prestaplenie.html", "text": "Използването на химическо оръжие е престъпление. Това заяви българският външен министър Екатерина Захариева след съвещание в Министерския съвет.\"Многократно сме изразявали категоричната непримиримост срещу употребата на химическо оръжие. Подчертаваме, че няма кауза, която да оправдава убийството на невинни граждани, сред които и деца. Използването на химическо оръжие е военно престъпление\", каза вицепремиерът Захариева.Министър Захариева представи българската позиция след въздушните удари в Сирия по избрани цели, осъществена от САЩ, Великобритания и Франция:\"Разглеждаме еднократната военна операция като предупреждение за прекратяване на подобни незаконни действия на сирийския режим в бъдеще. Същевременно изразяваме загриженост от възможна ескалация на конфликта и призовава всички страни, особено сирийския режим да преустанови всякакви действия, нарушаващи международното хуманитарно право. Необходимо е предприемане на мерки за деескалация, както и осигуряване на пълен и безпрепядствен хуманитарен достъп до жертвите на химически атаки в сирийския град Дума\".Захариева подчерта, че това е еднократен ограничен удар срещу бази за производството на химическо оръжие. \"Смятаме, че тази еднократна акция трябва да предотврати използването на химическото оръжие срещу мирни граждани\", каза външният министър.\"Същевременно изразяваме загриженост от възможната ескалация на конфликта и призоваваме всички страни и особено сирийския режим да прекрати всякакви действия нарушаващи международното хуманитарно право\", заяви още тя.\"България подкрепя усилията на международната общност за постигането на мир в Сирия\", каза още Захариева.Тя потвърди, че не очаква ответен военен удар от страна на Русия и определи позицията на Москва като умерена.Министър Захариев обясни, че премиерът Бойко Борисов е провел разговори с ръководителя на мисията ни в Дамаск, който е потвърдил, че след атаката няма данни за засегнати български граждани или пострадало имущество.Външният министър потвърди, че са имали предварително информация за рамките на военната операция.Вицепремиерът Екатерина Захариева, заедно с министъра на отбраната Красимир Каракачанов заявиха, че не са необходими допълнителни мерки, тъй като няма непосредствена заплаха за страната ни.\"Информацията, която е от Дамаск и от съседните посолства, включително Турция, е че няма мигрантска вълна, която да се движи от Сирия към Турция или от Турция към България. Въпреки всичко, Гранична полиция и военните, които участват в защитата на границата, си изпълняват задълженията, така че непосредствена заплаха няма\", увери военният ни министър.Каракачанов оцени високо българската позиция на Министерство на външните работи, в която акцентът е върху постигането на мирно политическо решение на конфликта в Сирия и деескалация на напрежението.", "date": "2018.04.14", "title": "Екатерина Захариева: Използването на химическо оръжие е военно престъпление"}
{"url": "https://news.bg/regions/verizhna-katastrofa-po-patya-ruse-veliko-tarnovo.html", "text": "Верижна катастрофа между трактор и три автомобила възникна по пътя Русе - Велико Търново. При инцидента е загинал един човек, а двама са тежко ранени, но без опасност за живота.Пътното произшествие е станало около 10 часа тази сутрин в участъка между село Раданово и Полски Тръмбеш, съобщи БНР.Катастрофата в възникнала, след като една от колите опитва да изпревари трактора, но се удря в движещия се пред трактора лек автомобил и челно в насрещно идващ автомобил.От \"Пътна полиция\" във Велико Търново са заявили, че е загинал един от водачите на леките автомобили.Катастрофата блокира пътя и се образуваха колони.От Агенция \"Пътна инфраструктура\" съобщиха, че към 13.14 часа движението по пътя е възстановено.Припомняме, днес, 14 април, в страната е обявен ден на национален траур за жертвите от  от 13 април. Националните флагове на всички държавни институции ще бъдат свалени наполовина.", "date": "2018.04.14", "title": "Верижна катастрофа по пътя Русе - Велико Търново"}
{"url": "https://news.bg/int-politics/vanshnite-ministri-na-es-obsazhdat-situatsiyata-v-siriya-na-16-april.html", "text": "Външните министри на 28-те страни на ЕС се събират на 16 април в Люксембург, за да обсъдят ситуацията с ракетните удари в Сирия. Това съобщи външният министър на Белгия Дидие Рейндерс, цитиран от ТАСС.\"Външните министри на ЕС ще имат възможност да се консултират един с друг по тази ситуация на заседание на Съвета, което ще се състои в понеделник\", заяви той.По данни на руското военно министерство ракетният удар по обекти на военната и гражданска инфраструктура на Сирия бяха нанесени от самолети и кораби на САЩ съвместно с Военновъздушните сили на Великобритания и Франция в събота, 14 април между 3:42 до 5:10 часа българско време. Повод за атаката е обгазяването от 7 април 2018 г. в сирийския град Дума.От ведомството съобщиха, че съюзниците са пуснали над 100 крилати ракети и ракети \"въздух-земя\" (през 2017 г. по сирийското военно летище Шайрат бяха изстреляни 59 ракети). По-голямата част от тях бяха прихванати по време на полет от сирийското ПВО.По-рано Вашингтон, Лондон и Париж заявиха, че ударите се явяват в отговор на предполагаема употреба на химическо оръжие. Според някои източници, атаката е целяла 10 обекта, но сирийската информационна агенция САНА не потвърди тази информация.Повод за тазсутрешния ракетен обстрел по Сирия бе инцидент от 7 април в сирийския град Дума, където, според изявления, е използвано химическо оръжие.Тези съобщения са разпространени в редица неправителствени организации, в това число и \"Белите каски\", според които руското военно министерство не е надежден източник на информация. Представители на руския Център по примирие на враждуващите страни изследваха град Дума на 9 април, но не откриха следи от употребата на химическо оръжие. В събота на място трябваше да започне работата на експерти от Организацията за забрана на химическото оръжие.", "date": "2018.04.14", "title": "Външните министри на ЕС обсъждат ситуацията в Сирия на 16 април "}
{"url": "https://news.bg/int-politics/poslanitsite-ot-nato-se-sabirat-na-izvanredno-zasedanie-v-bryuksel.html", "text": "Посланиците от НАТО се събират на извънредно заседание в Брюксел този следобед, съобщиха от пресслужбата на алианса.Очаква се САЩ, Великобритания и Франция ще съобщят на съюзниците си подробности за обстановката в Сирия.Предвижда се след срещата генералният секретар на НАТО Йенс Столтенберг да направи изявление.Припомняме, рано тази сутрин генералният секретар на НАТО Йенс Столтенберг изрази  на решението на САЩ, Великобритания и Франция за нанасяне на удари по Сирия.\"Подкрепям действията, предприети от Съединените щати, Обединеното кралство и Франция срещу съоръженията и възможностите за химическо оръжие на сирийския режим. Това ще намали способността на режима да атакува народа на Сирия с химическо оръжие\", заяви Столтенберг.Повод за неговото изявление бе ударът срещу Сирия. Между 03:42 и 5:10 часа българско време самолети и кораби на САЩ, както и ВВС на Великобритания и Франция нанесоха ракетен удар по три обекта в Сирия. Повод за атаката е обгазяването от 7 април в сирийския град Дума.", "date": "2018.04.14", "title": "Посланиците от НАТО се събират на извънредно заседание в Брюксел "}
{"url": "https://news.bg/world/nato-podkrepi-udarite-sreshtu-asad.html", "text": "Ударът в Сирия бе предприет след изчерпването на останалите възможности. Това е основният извод от днешното заседание на НАТО. То се проведе в щаб-квартирата на Алианска в Брюксел.На форума страните - членки на НАТО дадоха пълна подкрепа за действията на САЩ, Франция и Обединеното кралство срещу режима на Башар Асад.Химическите оръжия не могат да се използват безнаказано, предупреди генералният секретар на НАТО Йенс Столтенберг.Генералният секретар на НАТО определи ударите срещу Сирия като ограничени в рамките на оборудването за производство и употреба на химически оръжия.Съюзниците са призовали и сирийския режим, както и неговите поддръжници в лицето на Русия и Иран да осигурят бърз и безпрепятствен достъп за хуманитарна помощ в засегнатите райони. На въпрос дали ударите няма да попречат за намирането на политическо решение за Сирия, Столтенберг отговори, че намесата няма да попречи на политически процес.", "date": "2018.04.14", "title": "НАТО подкрепи ударите срещу Асад"}
{"url": "https://news.bg/world/oon-othvarli-rezolyutsiyata-na-rusiya-za-siriya.html", "text": "Съветът за сигурност на ООН отхвърли внесен от Русия проект за резолюция, предаде Ройтерс.Документът, предложен от Кремъл, осъждаше агресията срещу Сирия от САЩ и техните съюзници в нарушение на международното право и устава на международната организация. Само Русия, Китай и Боливия подкрепиха текста. Осем страни гласуваха против, а четири се въздържаха.Русия внесе проекторезолюция, осъждаща техните действия. На практика обаче няма шансове резолюцията да бъде приета. Трите западни сили, нанесли ударите по Сирия, имат право на вето в Съвета за сигурност, а така или иначе е малко вероятно проектът да събере подкрепа от девет гласа, при каквато ще се наложи САЩ, Франция и Великобритания да го блокират.", "date": "2018.04.14", "title": "ООН отхвърли резолюцията на Русия за Сирия"}
{"url": "https://news.bg/world/sasht-sa-predupredili-izrael-za-udarite-v-siriya.html", "text": "САЩ са били в контакт с Йерусалим, преди оръжейните удари в Сирия. Новият съветник по националната сигурност на САЩ Доналд Тръмп - Джон Болтън, говори през последните няколко дни с израелския си колега Мейр Бен Шабат, разкрива в. \"Аарец\".Целта на разговорите е била да се координират подробностите за атаката срещу режима на сирийския президент Башар Асад.Ръководена от САЩ коалиция нанесе прецизни удари по обекти в Дамас и Хомс рано сутринта в събота.Съединените щати и техните съюзници Франция и Великобритания по този начин отговориха на химическата атака от преди седмица на режима на сирийския президент Башар Асад срещу населението на град Дума. Целите включваха изследователски центрове в Дамаск, за които се смята, че са произвели химическо оръжие, така и два склада в района на Хомс.", "date": "2018.04.14", "title": "САЩ са предупредили Израел за ударите в Сирия"}
{"url": "https://news.bg/world/ne-stihvat-protestite-v-armeniya-sreshtu-bivshiya-prezident.html", "text": "Не стихват протестите в Армения срещу опитите на бившия президент Серж Саркисян да се задържи на власт.Привърженици на опозицията щурмуваха сградата на националното радио. Те се противопоставят на опитите на Серж Саркисян да остане на власт. Само преди ден той беше назначен за премиер от своя наследник на поста президент Армен Саркисян.Щурмуването на сградата на националното радио беше организирано от лидера на партията Елк Никол Пашинян.Припомняме, че новият президент на Армения Армен Саркисян положи клетва в началото на месеца, но властта се очаква да остане в ръцете на неговия предшественик, тъй като бившата съветска република преминава към парламентарна форма на управление.Встъпването в длъжност на Армен Саркисян позволява спорните промени на Конституцията от 2015 г. да влязат в сила, превръщайки страната в парламентарна република със силен премиер.Политическата промяна беше инициирана от отиващия си президент Серж Саркисян, който няма роднинска връзка с новия държавен глава, и беше одобрена на референдум, като 63% от избирателите подкрепиха промените.Критиците на 63-годишния Серж Саркисян твърдят, че реформите имат за цел да засилят властта му като нов премиер.Управляващата партия защити реформата като стъпка, целяща укрепване на демокрацията на кавказката страна и насочена към подобряване на баланса между законодателната и изпълнителната власт.", "date": "2018.04.14", "title": "Не стихват протестите в Армения срещу бившия президент"}
