{"url": "https://news.bg/crime/asb-sluzhbite-ni-da-kazhat-ima-li-vrazka-teroristat-tarant-s-paravoennite-grupi.html", "text": "Терористът Брентън Тарант, който уби 49 души в Крайстчърч, Нова Зеландия, не е пътувал до България с туристическа цел.Такава позиция изрази Атлантическият съвет на България в профила си в социалната мрежа Фейсбук.\"Идването му от Нова Зеландия до Балканите най-вероятно е било, за да се радикализира. А защо не и да проведе бойна подготовка? Има ли връзка той с паравонните проруски формирования на Балканите и по-специално тези в България?\" - се казва в публикацията.От АСБ задават и въпроса дали страната ни не се е превърнала територия, на която подобни групировки и чужди служби действат необезпокоявано.\"Предстои разследването да даде отговори на много неизвестни. Нашите служби тепърва ги чака много работа. И ще отговарят на трудни въпроси. И най-вече защо нищо не правят против проруските паравоенни формирования у нас? И не само. За тяхната дейност Атлантическият съвет алармира повече от година.\" - подчертават от обществената организация.От Атлантическия съвет допълват, че Тарант не е действал самостоятелно.\"Тези, които стоят зад този терорист, който не е в никакъв случа вълк-единак, искат да демонстрират едно: че могат да ударят навсякъде по света. И в Нова Зеландия дори. И че могат да дестабилизират Запада и от най-отдалечения му край.\" - посочват от АСБ.", "date": "2019.03.15", "title": "АСБ: Службите ни да кажат има ли връзка терористът Тарант с паравоенните групи"}
{"url": "https://news.bg/world/beto-o-rurk-zapochna-kampaniyata-si-za-prezident-na-sasht-vav-vsekidnevnata-na-izbiratel.html", "text": "Бето О'Рурк, един от кандидатите от Демократическата партия за президент на САЩ, започна предизборната си кампания 2020 във всекидневната на избирател в щата Айова, пише \"Гардиън\".Той заяви на първия ден от кампанията си пред около 125 души, че има \"някои уникални неща\", които ще представи в битката.О'Рурк даде старт на кампанията си във всекидневната на Ранди Нейбър, който харесва бившия вицепрезидент Джо Байдън.Бето е един от кандидатите, които бих искал да бъде избран от партията. Но аз харесвам Байдън. Байдън е опитен. Байдън е свързан с работната класа. Аз съм стар и знам, че трябва да избираме по-млади хора за политически лидери, коментира Нейбър.Нейбър поканил 30 души. Часове преди събитието в град Мускатин в щата Айова О'Рурк обяви кандидатурата си за президент. Един от приятелите на Нейбър пресметнал, че около 125 души са присъствали в къщата, включително и значителен брой журналисти.\"Вярвам, че притежавам някои уникални неща, които ще представя в тази кампания\", каза О'Рурк. Имайки предвид ежедневните коментари на президента на САЩ Доналд Тръмп за мигрантското нашествие през американско-мексиканската граница, демократът отбеляза, че е единственият кандидат от границата на САЩ с Мексико.О'Рурк похвали американската демокрация \"като най-ефективната система на управление, известна на човека\". Минути по-късно той се оплака, че демокрацията е \"превзета от корпорациите и техните пари\".Днес в интервю за CBS This Morning О'Рурк заяви, че следващите президентски избори са най-добрият начин за сваляне на Доналд Тръмп.", "date": "2019.03.15", "title": "Бето О’Рурк започна кампанията си за президент на САЩ във всекидневната на избирател"}
{"url": "https://news.bg/world/balgarin-e-s-opasnost-za-zhivota-sled-padane-ot-most-v-pekin.html", "text": "Българин е в критично състояние след падане от мост в Пекин. Инцидентът е станал на 9 март. Днес той беше подложен на животоспасяваща операция, като по последна информация тя е приключила успешно.Посланикът ни в Пекин Григор Порожанов разговаря с пострадалия преди операцията в болницата на Медицинския колеж в Пекин, а със съдействието на българското посолство сънародникът ни е провел и разговор със своята майка.Служителите на мисията ни в Пекин са внесли в касата на болницата лични дарения за операцията, възлизащи на 16 500 юана (близо 2400 евро) и са се свързали с българската общност в Пекин с призив за оказване на финансова помощ на пострадалия.По указания на министъра на външните работи Екатерина Захариева посолството гарантира пред болницата в Пекин, че лечението ще бъде платено. За цялостното му лечение са необходими около 300 000 юана (около 40 000 евро). Очаква се част от сумата да бъде покрита и от местния китайски застраховател.От своя страна китайското посолство в София изрази готовност бързо да издаде китайски визи за роднините на пострадалия.", "date": "2019.03.15", "title": "Българин е с опасност за живота след падане от мост в Пекин"}
{"url": "https://news.bg/world/sasht-i-kanada-udariha-rusiya-s-novi-sanktsii.html", "text": "САЩ наложиха нови антируски санкции за Украйна, информира ТАСС, позовавайки се на съобщение на американското финансово министерство.Вашингтон прибави към \"черния списък\" шест физически лица и осем компании, свързани с Русия.САЩ санкционират шест руски компании от отбранителната промишленост и две физически лица, свързани с изборите през ноември в Източна Украйна, и две енергийни и строителни компании, които оперират в Крим.Канада също наложи санкции на Русия. Отава санкционира 114 руснаци и 15 компании за инцидента в Керченския проток и за анексирането на Крим.По-рано Европейският съвет санкционира 8 физически лица в отговор на \"ескалацията в Керченския проток и Азовско море и нарушаването на международното право от Русия, която използва военна сила неоправдано\".На 25 ноември руската при опит да навлязат в Азовско море през Керченския проток. Москва определя инцидента като провокация от Киев преди президентските избори в Украйна през този месец.", "date": "2019.03.15", "title": "САЩ и Канада удариха Русия с нови санкции"}
{"url": "https://news.bg/politics/sds-prodalzhava-pregovorite-s-demokratichna-balgariya.html", "text": " Националният съвет на СДС даде мандат на председателя и ръководството на партията да продължат преговорите за сключване на коалиционно споразумение с \"Демократична България\". Досега нямаше конкретни данни за това, че политическите формации преговарят.Съветът на партията обаче постави условия.Първото условие е СДС и \"Демократична България\" да се обединят около обща позиция, а именно, че основната цел на демократичната общност трябва да бъде промяна на порочния и неефективен управленски модел на страната.На второ място Националният съвет на СДС иска обединението да работи за приемането на България в Европейския банков съюз, Еврозоната, Шенген, както и за силна, структурна, регионална и кохезионна политика. Жизненият стандарт на българите също трябвало да се повиши.Третото условие: \"Обединяване около обща позиция, че ще се противопоставим на идеята за Европа на различни скорости и ще работим против опасните тенденции, налагани от евроскептици, крайно леви, крайно десни и популисти, поставящи под заплаха постиженията и ценностите на обединена Европа.\"На четвърто място съветът на СДС настоява избраните кандидати за ЕП и техните партии от коалицията да поемат категоричен ангажимент, че ще изберат групата на ЕНП и ще останат в нея до приключването на мандата си. \"За нас ЕНП в най-голяма степен олицетворява съхранението на ЕС и защитава интересите на България в него\", настояват още от съвета.Пето - Съветът на СДС е категоричен, че ако партията се коалира с \"Демократична България\", в наименованието на коалицията трябва да се съдържа абревиатурата \"СДС\". Съветът предлага - КП \"Демократична България - СДС\".Шесто - подреждането на листата за евроизбори трябвало да стане по най-демократичния начин чрез отворени вътрешни избори. Ако това не се случило, СДС да получат между 1-во и 3-то място в евролистата.СДС очаква отговори от \"Демократична България\" до 22 март. ", "date": "2019.03.15", "title": "СДС продължава преговорите с Демократична България"}
{"url": "https://news.bg/regions/otkriha-oshte-po-frapirashti-narusheniya-s-obshtinskite-zhilishta-v-haskovo.html", "text": "Откриха още нарушения с общинските жилища за социално слаби в Хасково, предаде БНР.Както по-рано днес стана ясно, в тях е Милена Янузова. При допълнителна проверка било установено, че в такива апартаменти са настанени и полицаи, лекари, артисти и музиканти.Освен настаняване на хора, които не отговарят на критериите, проверка е установила, че е възможно и настаняване чрез подкуп.Оказва се обаче, че е извършено дори по-сериозно нарушение - продаден е апартамент на наемател от общинска служителка, която е взела парите на ръка и изобщо не ги е внесла в хазната.Измаменият е 61-годишният Асен Стоянов. Въпреки че той смятал, че вече е собственик на общинското жилище, през февруари бил извикан в общината, където му съобщили, че не е плащал наем. Мъжът живеел в жилището от 28 години, а през юли 2018 г. го купил (или поне така вярвал). Оказало се обаче, че платените 23 хиляди лева така и не били влезли в хазната.Началникът на общинска собственост Янко Петев обясни, че в момента въпросната служителка се разследва.Днес кметът на Хасково Добри Беливанов разпореди проверка на всички 495 общински жилища.", "date": "2019.03.15", "title": "Откриха още по-фрапиращи нарушения с общинските жилища в Хасково"}
{"url": "https://news.bg/world/slovesnata-voyna-mezhdu-turtsiya-i-izrael-prodalzhi-i-dnes.html", "text": "Словесната война между Турция и Израел продължи и днес. Турският лидер Реджеп Ердоган нападна сина на израелския премиер Бенямин Нетаняху за коментар, че Истанбул (Константинопол) е под турска окупация, информира АП.През тази седмица лидерите на двете държави се нападнаха взаимно. Нетаняху нарече Ердоган \"диктатор\" и разкритикува задържането на журналисти в Турция. Президентът на Турция пък нарече израелския лидер \"крадец\" и \"тиранин\", като има предвид обвиненията в корупция и израелската политика към палестинците.Синът на Нетаняху, Яир Нетаняху, се намеси в свадата. Той написа в \"Туитър\" тази седмица, че Истанбул \"всъщност е град, наречен Константинопол! Столицата на Византийската империя и центърът на православното християнство в продължение на повече от хиляда години преди турската окупация!\".На предизборен митинг Ердоган нарече Яир \"неморален\".\"Вие окупирахте цяла Палестина. Ако светът потърси държава, която репресира, това е Израел. Ако търсите терористична държава, това също е Израел\", обяви турският лидер.В миналото двете държави бяха близки съюзници, но през последното десетилетие обтегнаха дипломатическите отношения. При Ердоган Турция е по-критична към политиката на Израел към палестинците.В интервю за Haberturk в четвъртък Ердоган коментира, че Нетаняху е \"опетнен\" от корупция и обвини Израел в задържането на 10 000 палестински жени и деца, а също така в неуважение на свещените места в окупиран Йерусалим.Последната размяна на обвинения започна във вторник, когато говорителят на президента на Турция нарече Нетаняху расист, след като обяви, че ", "date": "2019.03.15", "title": "Словесната война между Турция и Израел продължи и днес"}
{"url": "https://news.bg/crime/atentatorat-ot-nova-zelandiya-se-razhodil-iz-balgariya-i-balkanite.html", "text": "Атентаторът от Нова Зеландия Брентън Тарант е бил в България.Това заяви главният прокурор Сотир Цацаров на брифинг, след като премиерът Бойко  във връзка с нападението в Крайстчърч, Нова Зеландия, при което в две джамии . Повод за срещата беше това, че на пълнителите за автоматичната пушка на терориста имаше написани . Нападателят дошъл в България през 2018 година. Пътувал с рейс.Той е обиколил няколко български града - Плевен, Велико Търново, Благоевград, Пловдив, Асеновград, Банско, Бачково, Габрово, София, Перник. За периода от 28 до 30 декември 2016 г. е установено негово пътуване до Република Сърбия. То е осъществено през Черна гора, Босна и Херцеговина и Хърватска. Той е пътувал с автобус и не е преминавал през територията на България, заяви Цацаров.\"Установеното преминаване на нападателя през България е от 9 до 15 ноември 2018 година. На 9 ноември 2018 година той пристига в България с полет от Дубай. Пристигайки на летище \"София\" на 10 ноември 2018 година, той наема автомобил и с него извършва пътуване около исторически места в България, като посещава Дряново, Плевен, Велико Търново, Благоевград, Банско, Пловдив, Асеновград, Бачково, Казанлък, Банско, Перник\", допълни главният прокурор. Терористът бил и на Шипка.На 15 ноември 2018 година с полет на румънските авиолинии заминава за Букурещ. Установеното е, че наема автомобил от румънска територия и се предвижда до Унгария.Събрани са данни за неговото пребиваване относно използвани кредитни карти, СИМ карти, за да се изясни пълния маршрут на лицето.Няма данни лицето да е упражнило терористична дейности на територията на страната ни.\"Няма данни за евентуална терористична дейност или връзка на лицето на наша територия\", увери Цацаров и допълни, че посещенията на нападателя в Балканския полуостров са свързани най-вече с разглеждане на историческите места и изучаване на историята на балканските страни в битки между християнски и османски армии.Продължава изясняването на маршрути, контакти и места, в които нападателят е отсядал, посочи главният прокурор.Той допълни, че има за цел да се осъществи национален обмен с разследването по същество, целите на неговото пребиваване и неговите контакти на територията на България. Нападателят е оставал да преспива предимно в къщи за гости, а не в големи хотели.Контролните органи искат да установят дали има някоя друга версия за пребиваването на нападателя в България, освен изучаването на историята на балканските народи.Предстои работа и разследване по отношение на на това къде е бил и къде е преспивал. \"Трябва да установим дали нападателят е има контакти с български граждани и на лица, които са го съпровождали\", посочи силовият министър Младен Маринов.Направена е връзка с всички партньорски служби от Балканските страни, Европа и САЩ. Предстои да се получи допълнителна информация по отношение на нападението. Няма данни за неговия престой, освен това, което е записано в документите - туризъм, категоричен е Маринов.За кратко време изяснихме много факти и обстоятелства за пребиваването му в България, похвали се вътрешният министър и допълни, че се очаква информация от Нова Зеландия.Към настоящия момент няма новопостъпили данни, които да променят нововъведените мерки за сигурност. Вицепремиерът и министър на външните работи Екатерина Захариева, заяви, че България не иска по никакъв начин този терористичен акт да бъде свързван с историята ни.\"По никакъв начин не желаем този акт да бъде свързван с България и българската история. Ние сме толерантен народ, живеем в мир и разбирателство с различни етноси и религии. Така трябва да бъдем пример за етническа толерантност и да продължаваме да бъдем всички народи по света\", заяви вицепремиерът.Захариева е категорична, че след направените констатации от получения сигнал и заседанието на щаба по контратерозизъм е констатирано, че австралийският гражданин Брентън Тарант е посетил България само като турист.Припомняме,  в новозеландския град Крайстчърч. 41 души са убити в джамията Deans Avenue и седем в джамията Linwood. Един човек е починал в болница. 48 души са хоспитализирани с огнестрелни рани, включително деца. Някои са в критично състояние.28-годишният австралиец Брентън Тарант предава на живо нападението в едната джамия. Той публикува множество снимки с оръжия и пълнители и линк към манифест за действията си преди клането. Полицията на Нова Зеландия призова хората да не споделят \"изключително тъжните кадри\", свързани с нападението.На някои от кадрите се вижда, че на пълнители за автоматичното си оръжие стрелецът е написал надписи на български и сръбски език.", "date": "2019.03.15", "title": "Атентаторът от Нова Зеландия се разходил из България и Балканите"}
{"url": "https://news.bg/society/patsienti-se-boyat-ot-zloupotrebi-s-meditsinska-informatsiya-zaradi-nov-softuer.html", "text": "От Пациентски организации \"Заедно с теб\" са разтревожени заради становището на Националното сдружение на общопрактикуващите лекари в България (НСОПЛБ) за използването на СУПТО (Софтуер за управление на продажби в търговски обект) за отчитане чрез фискални устройства на продажбите в търговските обекти и изискванията към софтуерите за управлението им.От \"Заедно с теб\" се опасяват, че чрез софтуера ще се наруши лекарската тайна и ще се разшири кръгът от хора и институции извън медицинските специалисти, които ще имат информация за здравното досие на пациентите. Според тях това може да доведе до изтичане на медицинска информация и злоупотреби.В становището си от НСОПЛБ посочват, че това ще направи невъзможно и заместването на лекари, тъй като съгласно изискванията конкретно СУПТО с конкретно фискално устройство трябва да се използва в конкретен търговски обект. От организацията напомнят, че е честа практика понякога за няколко селища да отговаря само един лекар. По тази причина новите изисквания ще създадат неудобства за пациентите и несигурност за навременното лечение.От организацията настояват министърът на здравеопазването да вземе отношение по въпроса, за да се гарантира правото на лечение и запазване на медицинската тайна.", "date": "2019.03.15", "title": "Пациенти се боят от злоупотреби с медицинска информация заради нов софтуер"}
{"url": "https://news.bg/world/svetat-tryabva-da-darzhi-robotite-ubiytsi-pod-kontrola-na-choveka-prizova-berlin.html", "text": "Министърът на външните работи на Германия призова за спешни действия, за да се гарантира, че хората ще запазят контрола си над смъртоносните оръжия като стъпка към забрана на роботите убийци, информира \"Ройтерс\".Хайко Маас заяви на конференция за контрол над оръжията в Берлин, че са необходими правила за ограничаване разработването и използването на оръжия, които могат да убиват без човешка намеса.ООН и ЕС призовават за световна забрана на използването такива оръжия, но до момента дискусиите не са довели до ясен ангажимент за сключване на договор.Роботите убийци, които вземат решение на живот и смърт на базата на анонимни данни, и напълно извън контрола на човека, днес са реална перспектива, каза Маас и добави, че фундаментално става въпрос \"дали ние контролираме технологиите, или те ни контролират\".Германия, Швеция и Холандия се подписаха под декларация на конференция. Те обещават да работят за предотвратяване разпространението на такива оръжия.Искаме да систематизираме принципите на човешки контрол над всички смъртоносни оръжия в международен план и оттук да предприемем голяма крачка към световна забрана на всички автономни оръжия, подчерта Маас.Той се надява, че може да бъде постигнат напредък на преговорите в рамките на Конвенцията за конвенционалните оръжия (ККО) през тази година. Следващите преговори в рамките на конвенцията за смъртоносните автономни оръжия ще се проведат този месец в Женева.Ново проучване на Ipsos показва, че 61% от анкетираните от 26 държави са против използването на подобни оръжия.", "date": "2019.03.15", "title": "Светът трябва да държи роботите убийци под контрола на човека, призова Берлин"}
{"url": "https://news.bg/regions/pensionerka-darzhi-tsyal-blok-bez-parno-v-plovdiv.html", "text": "Пенсионерка държи цял блок без парно в Пловдив, предаде БНР.Повече от 3 седмици 160 обитатели на 14-етажния блок стоят на студено. Причината е, че съседката им не допуска екипите на Топлофикация да ремонтират спукана тръба. Заради аварията долният апартамент е наводнен, а парното е спряно в цялата сграда точно в най-студените дни.Председателят на етажната собственост Стефан Мутафчиев обясни, че възрастната жена е асоциална. Той увери, че всяка повреда по жилището й ще бъде възстановена с общи средства и няма причина тя да отказва да пусне в дома си аварийните екипи.След първия отказ на жената да допусне служителите на Топлофикация съседите сезирали районното кметство. От там издали разпореждане за достъп до апартамент, но и след изтичането на крайния срок не бил постигнат резултат. По тази причина кметството сезира Районния съд.", "date": "2019.03.15", "title": "Пенсионерка държи цял блок без парно в Пловдив"}
{"url": "https://news.bg/bulgaria/kakvo-pishe-na-orazhiyata-na-streletsa-ot-nova-zelandiya.html", "text": "лъснаха на пълнителите на стрелеца Брентън Тарант от Крайстчърч, Нова Зеландия, който уби 49 души в две джамии. Десетки други са ранени.Нападателят сподели снимки в социалната мрежа Twitter от автоматичното оръжие и амуниции, които използваше при нападението.Припомняме, надписите на български език станаха повод премиерът Бойко  във връзка с .На брифинга след срещата в МС стана ясно, че . Той е обиколил много бъгларски градове в периода от 9 до 15 ноември 2018 година - Дряново, Плевен, Велико Търново, Благоевград, Банско, Пловдив, Асеновград, Бачково, Казанлък, Банско, Перник.\"Няма данни за евентуална терористична дейност или връзки на лицето на наша територия\", увери Цацаров. По думите му посещенията на нападателя на Балканския полуостров са свързани най-вече с разглеждане на историческите места и изучаване на историята на балканските страни в битки между християнски и османски армии, което обяснява и част от надписите върху оръжията му.Какво пише на пълнителите на терориста?\"Фружин\" (написано на български) - син на последния търновски цар Иван Шишман, вероятно от втория му брак със сръбкинята Драгана Хребелянович, дъщеря на деспот Стефан Лазаревич. След падането на Никопол заминава в изгнание и живее в Унгария и Сърбия. Около 1408-1413 г. заедно с братовчед си Константин е начело на въстанието на Константин и Фружин, при което се водят широки антиосмански действия, подкрепени от различни християнски сили, които обаче не довеждат до промяна на статуквото.\"Битката при Булаир\" (написано на български) - Булаирският бой се провежда на 8 февруари (26 януари стар стил) 1913 г. между българската Седма пехотна рилска дивизия под командването на генерал-майор Георги Тодоров и османските дивизии \"Мюретеби\" и 27-а пехотна под командването на Али Фетхи Окяр, образуващи 10-и турски корпус. Боят се води в района на Булаир и старата крепост Цимпе. Той завършва с победа за България. В негова чест е написан маршът \"Булаир\".\"Проходът Шипка\" (написано на английски - \"Shipka pass\") - стратегически път през Стара планина. Съвместните руско-български сили успешно отблъскват поредица от нападения на османската армия през 1877-1878 година по време на войната, която води до освобождението на България от турско робство, както пишат от Sputnik.\"Хосуе Естебанес\" - през 2007 година тогава 22-годишен неонацист наръгва смъртоносно 16-годишен антифашистки протестер. През 2009 година е осъден на 26 години затвор.\"Милош Обилич\" - легендарен герой от сръбските епични народни песни, за когото се твърди, че е убил османския султан Мурад I в битката за Косово през 1389 година. Той е обявен за светец от Сръбската църква.\"Сигизмунд Люксембургски\" - роден 1368, умира 1437 година. Крал на Унгария и Хърватия, германски крал от 20 септември 1410 година, крал на Бохемия, император на Свещената Римска империя в периода 1433 - 1437 година. Ръководи последния голям кръстоносен поход през 1396 година, когато начело на Османската империя е султан Баязид I. Сред кръстоносците, които той предвожда, има и български контингент.\"Йосиф Гурко\" - руски маршал с множество победи в Руско-турската война 1877-1878 година.\"Виена 1683\" - препратка към битката при Виена, която се счита за преломен момент в многовековната война срещу османците. След тази битка се смята, че Османската империя вече не представлява опасност за християнска Европа.\"Акра 1189\" - позоваване на двете обсади на древния град Акра, първата от които между 1189 и 1191 година. Градът се намира в днешен Израел. Тогава Йерусалим е под владението на кръстоносците. При битката е отблъснат султан Саладин, султан на сарацините.\"Александър Бисонет\" - стрелецът, който , Канада, през януари 2017 година. Той получи доживотна присъда.\"Битката при Кахул\" - надписът е написан на руски език. Битката е от 1770 година и е една от важните такива между руснаците и османците. Победата на руснаците в битката е ключова.Какво пише на пушката на стрелеца?\"Ето го вашето споразумение за миграцията!\" - надписът е във връзка със споразумението за миграцията на ООН, което усвои глобален подход към международната миграция.\"Джон Хуняди\" - унгарски военен лидер, който управлява страната между 1446 и 1456 година. Той води националната борба срещу турците.\"14 думи\" - надписът присъства на няколко места на амунициите на стрелеца. Това е препратка към супермасистки (вярващи във върховната власт на бялата раса - бел. ред.) лозунг, извлечен от \"Моята борба\" на Адолф Хитлер - \"Ние трябва да опазим съществуването на нашите хора и бъдещето на белите деца\".\"Tours 732\" - препратка към битката при Тур или битката при Поатие, при която френският управник Карл Мартел отблъсква последната арабска инвазия в Западна Европа през 732 година.\"Turkofagos\" - идва от гръцки \"туркофагос\", което в букваленпревод означава \"туркояд\"; по този начин е наричан Никитас Стамателопулос, който е един от главните герои в гръцката война за независимост с турците. Войната се води между 1821 и 1829 година.\"Антон Лундин Петерсон\" - 21-годишният нападател, който  на 22 октомври 2015 година. Други двама бяха ранени при атаката с нож. Самият Петерсон също загина, след като беше прострелян от полицаи.\"Марко Антонио Брагадин\" - венециалнски командир. Той води офанзивата срещу османската инвазия през 1570 година. Убит е от турците.", "date": "2019.03.15", "title": "Какво пише на оръжията на стрелеца от Нова Зеландия?"}
{"url": "https://news.bg/bulgaria/modnata-mechka-ili-kak-rusiya-izprobva-hibridnite-si-orazhiya-u-nas.html", "text": "Отдавна има подозрения за опити за намеса на руски хакери в политически процес в България. Едва преди дни обаче властите признаха, че има данни за това. Началникът на отдела на ГДБОП за борба с киберпрестъпността комисар Колев заяви, че хакерската група Fancy Bear, свързвана с военното разузнаване на Русия, вероятно стои зад кибератаките срещу сайтовете на Централната избирателна комисия и Министерството на вътрешните работи по време на местните избори през 2015 г.Да, правилно сте разбрали - става дума за събития, за които научаваме цели четири години по-късно. Така, както с голямо закъснение с публиката \"бяха споделени\" съмненията за връзки между опита за отравянето на оръжейния търговец Гебрев (2015г.) и покушението срещу Скрипал през 2018 г. Съществуват обосновани подозрения, че и зад двата случая стои дългата ръка на Русия. Различното в казуса с кибератаката е, че още през 2015 г. руската следа се обсъждаше под сурдинка.\"Модната мечка\"- автор на десетки кибератакиFancy Bear (\"Модный мишка\" на руски, известна още като APT28, Pawn Storm, Sofacy Group, Sednit, STRONTIUM и др.) е наименование дадено от Дмитри Алперович, един от създателите на CrowdStrike, американска компания в сферата на киберсигурността, базирана в Калифорния. Последната е наемана за противодействие на редица хакерски атаки. \"Bear\" (мечка) шеговито обозначава, че групата е руска, а \"fancy\" всъщност се отнася до дума в малуеъра (\"sofacy\"), която напомняла на Алперович за хита на австралийската рапърка Иги Азалия \"Fancy\" (\"необикновена\", \"шик\", но и \"fancy woman\" - жена със съмнителен морал).Според специалисти \"Модната мечка\" е отговорна за десетки кибератаки, насочени предимно срещу институции в страни-членки на НАТО, но също и срещу публични личности, журналисти и дори спортисти - най-общо казано срещу тези, които са трън в очите на Русия. Сред по-известните атаки са тази срещу Бундестага (2014 г.), украинската армия (от 2014 г. досега), френската телевизия TV5 Monde (2015 г.), Националния комитет на Демократическата партия (2016 г.), изборите във Франция и Германия през 2016 - 2017 г., Вселенската патриаршия (2018 г.) и др.Но обект на \"посегателства\" са и неудобни за Кремъл публични личности, журналисти, спортисти като руската бегачка Юлия Степанова, която свидетелства за разкриването на допинг скандала с руските атлети през 2016 г. и др. Специалният съвет към Министерството на правосъдието на САЩ, който разследва руска намеса в президентските избори в страната през 2016 г. (т. нар. \"разследване на Робърт Мълър\", по името на прокурора, който го води), заключи, че зад \"Модната мечка\" стоят две хакерски подразделения на руското Главно разузнавателно управление (ГРУ). През 2018 г. бяха повдигнати обвинения срещу 12 членове на групата.Атаки и срещу БългарияДа се върнем на Българската следа. Ако погледнем хронологията на събитията се вижда, че България е сред първите страни, станали обект на атаките. Случаят \"Гебрев\" също предхожда \"Скрипал\" с три години. Дали България не е своеобразен полигон за изпробване на руските (хибридни) оръжия? Защо обаче - за разлика от западните си колеги - българските служби се притесняват в продължение на години да посочат виновниците?Можем да допуснем, че скорошните изказвания на г-н Цветанов, зам.-председател на ГЕРБ, който изрази опасенията си от нови кибератаки, които да опорочат изборите за Европейски парламент на 26 май, както и закъснелите разкрития на комисар Колев са направени под европейски, а може би и американски, натиск. За да очертаем европейския контекст трябва да отчетем не само призива на президента Макрон за Европейска агенция за защита на демокрацията, която да противодейства на хибридните атаки, но преди всичко последната резолюция на Европейския парламент относно състоянието на политически отношения между ЕС и Русия.В нея се осъждат ключови аспекти на руската външна политика и се настоява за нови санкции. Според документа, Русия престава да бъде \"стратегически\" партньор на ЕС. Проблемните действия на Кремъл са изброени в 56 точки, като сред тях са анексията на Крим, интервенцията в Сирия, опитите за поставяне на Европа в пълна енергийна зависимост (призовава се за спирането на проекта \"Северен поток 2\"), но също и намесата в изборните процеси и финансирането на антиевропейски партии. Русия е основният генератор на дезинформационни кампании в ЕС. В документа се настоява за \"разработването на обвързваща правна рамка на равнището на ЕС и на международно равнище за борба с хибридната война\" (т. 41).Макар резолюцията да няма задължителен характер, това е важен политически документ. Той бележи нова, още по-ниска точка в отношенията между ЕС и Русия. Във вторник (12.3) ЕП прие и специални промени, насочени към по-голяма защита на личните данни. Последните най-често стават обект на злоупотреба, особено по време на евроизбори - визират се действията на компании като Кеймбридж аналитика и Фейсбук, но и от политически партии. Тези промени имат обвързващ характер, пряко приложими са в страните-членки, а Службата за европейски политически партии и фондации ще може да налага тежки санкции на нарушителите.България -\"троянски кон\" на Москва?Как обаче българските евродепутати гласуваха резолюцията? От 17 души само 9 я подкрепиха. Това са членовете на ЕНП от ДСБ и ГЕРБ (без Емил Радев, който не е участвал в гласуването и без Владимир Уручев, който се е въздържал), както и тези от АЛДЕ - ДПС. Петима български евродепутати са били против. Това са четиримата социалисти - сред тях и председателят на ПЕС г-н Станишев, който определи документа като \"пропаганда\" - но също и зам.-председателят на ВМРО Ангел Джамбазки, който е член на Европейските консерватори и реформисти (ЕКР). Г-н Бареков, другият български член на ЕКР, се е въздържал.Гласуването на резолюцията беше рентгенова снимка. То показа, че репутацията ни на \"троянски кон\" на Москва не е безпочвена. Вотът освети за пореден път неприличната, разкрачена позиция на българския политически елит по темата за все по-напрегнатите отношения между Брюксел и Кремъл. Какво чудно има тогава във факта, че институциите мълчаха гузно в продължение на години за руския \"кибер рап\"?", "date": "2019.03.15", "title": "„Модната мечка“ или как Русия изпробва хибридните си оръжия у нас"}
{"url": "https://news.bg/culture/legendaren-datski-rezhisyor-snima-film-za-tsar-boris-iii.html", "text": "Датската кинолегенда Биле Аугуст ще снима филм за цар Борис III в София, предаде БНТ.Режисьорът е носител на \"Оскар\", \"Златен глобус\" и две награди \"Златна палма\".Той пристигна в София като специален гост на 23-ия \"София филм фест\", за да представи лично пред зрителите най-новия си филм \"Щастливецът Пер\", създаден по романа на датския нобелов лауреат Хенрик Понтопидан.Биле Аугуст обяви намерението си да заснеме филм за Борис III, след като прие наградата \"ФИПРЕССИ Платинум 90\". Със същото отличие през годините у нас бяха удостоени големи филмови творци като Бела Тар, Илдико Енеди и Горан Паскалевич.", "date": "2019.03.15", "title": "Легендарен датски режисьор снима филм за цар Борис III"}
{"url": "https://news.bg/society/ekoaktivisti-otnovo-protestiraha-sreshtu-zastroyavaneto-na-chernomorieto.html", "text": "Протестно шествие срещу презастрояването на черноморското ни крайбрежие премина тази вечер от площад Народно събрание до Борисовата градина в столицата, предаде БНР.С възгласи \"Искаме природа, не искаме бетон!\" около сто души блокираха за кратко кръстовището при Орлов мост.Демонстрантите призоваха строежите върху дивите плажове да бъдат забранени, а всички устройствени планове и разрешителни за строеж, които застрашават биоразнообразието да бъдат анулирани.По думите им, хората, от които зависи застрояването работят в полза на бизнес интереси.\"Българинът все повече и повече се отвращава от родното Черноморие и презастрояването и това личи по потоците коли, които се отправят към гръцките плажове\", коментира участничка в акцията.Протестиращите имат намерение да продължат с протестните акции.", "date": "2019.03.15", "title": "Екоактивисти отново протестираха срещу застрояването на Черноморието"}
{"url": "https://news.bg/crime/spetsprokuraturata-povdigna-obvinenie-sreshtu-dashteryata-na-mityo-ochite.html", "text": "Спецпрокуратурата повдигна обвинение срещу дъщерята на Димитър Желязков - Станислава, за участие в организирана престъпна група, предаде bTV.Разследващите сочат като лидер на групата именно Митьо Очите. Дъщерята му твърди, че все още не знае какви са доказателствата и обвинението срещу нея.Станислава е успяла да се види с баща си след екстрадирането му от Турция. Тогава са говорили и за делото срещу него.\"Намериха човек, който е лъжесвидетел, директно лъже. А този същият септември месец е задържан за шеф на организирана престъпна група, намерили са растения в него, в групата му, пари, наркотици. Той казва, че е денонощно с баща ми. Притеснявам се, че той не е добре здравословно. Че не го пускат дори и на лекар. Нали говорим за една хуманност - да отидат, да го прегледат.\" - коментира Станислава Желязкова.След стрелбата срещу Митьо Очите в Слънчев бряг през 2016 г. дъщеря му и мъжът до нея - Велислав, бяха разпитани от полицията. Младата жена твърди, че не познава подсъдимите.\"Виждали сме ги в комплекса, но категорично нямаме нищо общо. Предполагам, че те му направиха засада, докато той отива да вечеря. Това са моите предположения. Той не помни много. Помни, че отишъл на вечеря, оттам много неща му се губят. Аз имах таксиметрова компания, в момента не се занимавам, защото имам бебе на 6 месеца и преди да родя, продадох фирмата си. Сега съм по майчинство и си гледам бебето.\" - посочва тя.", "date": "2019.03.15", "title": "Спецпрокуратурата повдигна обвинение срещу дъщерята на Митьо Очите"}
{"url": "https://news.bg/comments/iztarkanite-dzhinsi-shte-spechelyat-evroizborite.html", "text": "Изборите за Европейски парламент, които ще се проведат в България на 26 май, наближават. Макар тяхното естество да не е свързано с преразпределянето на сериозен финансов ресурс, какъвто по-скоро ще бъде случаят на местните избори по-късно тази година, то те са не по-малко важни.Тъй като в крайна сметка евроизборите ще са тест за това как се справят управляващите и опозицията според българските граждани. Именно последните ще пишат оценки, отвъд обичайните и дежурни клетви и клевети между партиите.Ако вечерта на 26 май, при вече произвел се резултат от вота, чуете обичайните оправдания от десните, че изборите са се провели в почивен цикъл, а от левите - за това, че техният електорат не припознава гласуването за ЕП, то това ще значи, че на този вот слабите оценки ще са повече от отличните.Но именно евроизборите са това, което може да даде нова сила на опозиционната хайдушка песен за животоспасяващата потребност от предсрочни избори, или тъкмо напротив, да заглушат тази песен окончателно и да напомнят на хайдутите, че са по-добри в развеждането на преживни бозайници сред широки тревни площи. Ето защо залогът на този вот е много по-голям от това как ще се разпределят онези 17 места, които са отредени за българските представители в Европейския парламент.След като тези избори имат сериозен залог, би било подходящо партиите и техните кандидати да подходят по пропорционалния начин. Вместо това обаче, макар все още да е рано за крайни изводи (не знаем как ще изглеждат окончателно листите на партиите и с какви теми ще влязат техните представители в предстоящата кампания), то изглежда така, че ще бъдат направени редица грешни стъпки.Когато става дума за избори, са налице доказани рискове и доказани правила за тяхното избягване. И двете можем да \"съберем\" и \"обобщим\" в синдроми (нещо като Хегелова диалектика), в които проблемите съдържат в себе си и решенията.Кои са тези синдроми?1) Синдромът \"Моисей\" Той е нещо като канон, според който водачът на листата е много важен, понеже същият ще представлява и ще поведе хората си. Никой не е наясно с имената на еврейския човешки поток, тръгнал от Египет към Ханаан (Великия изход), но всички знаем за техния водач, пророка Мойсей. Затова първите места в листите на партиите трябва да бъдат съставени от разпознаваеми и легитимни кандидати, които да \"дърпат\" и да поведат хората си.Такъв, например, бе случаят и на ГЕРБ, и на БСП на миналите евроизборите. Но това едва ли ще бъде повторено на тези.2) Синдромът \"Спартанци\"Това е ситуацията, когато имаш силен кандидат (и евентуално водач на листа, тип \"Моисей\"), но явяващ се от името на слаба партия. На този етап изглежда, например, че мястото в бъдещия състав на Европейския парламент на кандидатурата на ВМРО, Ангел Джамбазки, зависи не толкова от личните му качества, а от състава, дисциплината и количеството на партиите, които ще го издигнат (т.е. дали Обединените патриоти ще се явят заедно в познатия формат).Или с други думи, трябват и спартанци.3) Синдромът \"С изтъркани джинси\"Изборите за ЕП тази година ще се проведат в коренно-различна атмосфера от последните такива преди 5 години. Ако тогава уместни и релевантни кандидати бяха рафинираните такива, алергични към популизма и към навитите ръкави на ризата, то ситуацията днес дава предимство на друг тип профил - този на хулиганите. Кризите на Европейската народна партия и Партията на европейските социалисти, които, респективно, биват провокирани отдясно и отляво, са показателни за променящата се среда.Кореспондиращо с Европа, и в България електоралната публиката е настроена за малко повече от ъндърграунда на Стефан Вълдобрев и за по-малко от подиумното звучене на Лили Иванова.4) Синдромът \"50 нюанса сиво\" Кел файда от преференциите, ако няма за кого да бъдат използвани. Тук става дума за безличността на кандидатите и техните напоителни чиновнически сияния. Това е сред основните рискове, стоящи пред десните - с консервативни и/или либерални конотации - партии, които рискуват да напълнят редиците си с хора, на които по-скоро би им отивало да държат чашата с кафе при Гала.5) Синдромът \"Кучето и керванът\"Това е крещящата необходимост кандидатите да не допускат разминаваме между това, което те считат за важно, и това, което е приоритетно за техните избиратели. Кандидатите не трябва да налагат своя дневен ред на хората тук, а да правят точно обратното: да материализират интересите на избирателите си в Брюксел. Досега се случваше по неправилния начин.Ако политиците, които искат да отидат в ЕС, продължат да градят кампаниите си върху таксите за трансграничните преводи между държавите от ЕС извън и вътре - Еврозоната, докато всъщност хората се вълнуват от съвсем различни неща, то тогава ще се озовем в режима на \"Кучето си лае, керванът си върви\".6) Синдромът \"Дискомфортът на Вуте\"Тук говорим за евроизборите като възможност за разрешаване на вътрешно-партийни конфликти. Това е рискът, който изглежда като непреодолим за левицата в България: ситуацията, в която опозицията на Корнелия Нинова в рамките на партията се обединява срещу посочените от нея фаворити и гласува за \"дисидент\" (например струпване на преференции за Сергей Станишев срещу Елена Йончева). Ако в името на това сутрешната закуска на соцлидерката на 27 сутринта да се състои от преобладаващи съставки от дървесина, то вероятно Мишо Миков би отново нарамил предизборно чувала с картофи. Така или иначе, това ще е класиката в жанра, така добре описана от поговорката, в която лирическият герой не се проявява като егоист, когато трябва да степенува собственото си добруване спрямо това на съседа или на Вуте.Някои от посочените синдроми са положителни, други - отрицателни, но всички вкупом трябва да бъдат отчитани. На този етап обаче изглежда, че българските партии и техните кандидати ще променят това, което работеше, а там, където трябваше да има реформи, ще заложат на инерцията.", "date": "2019.03.15", "title": "Изтърканите джинси ще спечелят евроизборите"}
{"url": "https://news.bg/world/darzhavite-se-dogovoriha-da-orezhat-plastmasite-za-ednokratna-upotreba-do-2030-g.html", "text": "Държавите постигнаха споразумение \"значително да намалят\" пластмасите за еднократна употреба през следващото десетилетие, информира АФП.Но страните не успяха да договорят по-радикални действия, след като няколко по-богати държави възразиха срещу по-голямо орязване използването на замърсяващи околната среда продукти.170 държави участваха на събрание на ООН за околната среда в Найроби. Те обещаха да \"отговорят на вредата върха нашите екосистеми...включително чрез значително намаляване производството на пластмаса за еднократна употреба\", се казва в заключителната декларация от срещата.Източници разкриха пред АФП, че няколко богати държави, водени от САЩ, се обявиха срещу по-радикални действия.След маратон от преговори страните се договориха да намалят част от повече от 8 милиона тона пластмасови отпадъци, които попадат в океаните.Декларацията е приета на фона на , които призовават правителствата да предприемат радикални действия в защита на околната среда и борбата с климатичните промени.В началото на форума в Найроби беше предложено да се прекрати използването на \" пластмасите за еднократна употреба до 2025 г.\".", "date": "2019.03.15", "title": "Държавите се договориха да орежат пластмасите за еднократна употреба до 2030 г. "}
{"url": "https://news.bg/int-politics/severna-makedoniya-osadi-16-dushi-za-napadenieto-v-parlamenta-prez-2017-g.html", "text": "Криминалният съд в Скопие осъди 16 души, участвали в  г., включително бивш вътрешен министър, който е осъден на 18 години затвор, съобщава \"Балканинсайт\".Присъди получават 16 лица, участвали в нападението, а един човек е оправдан. Бившият вътрешен министър Митко Чавков получава 18 години затвор за \"терористична заплаха срещу конституционния ред\".Той и повечето от останалите служители на полицията и службите за сигурност са обвинени, че не са реагирали, както би трябвало да направят, за да предотвратят насилственото щурмуване на сградата на парламента на фона на политическата криза в страната преди две години.Нападението бе в момент, когато бившата управляваща партия ВМРО-ДПМНЕ се опита да спре опозиционните социалдемократи да формират правителство.Служителите на полицията Митко Пешов и Душко Лазаров са осъдени на 15 години затвор, а Оливер Поповски на 13 години. Горан Гьошевски, бивш шеф на сигурността на бившия председател на парламента Трайко Веляноски, получи 15 години затвор.Оливър Радулов, бивш служител по сигурността на бившия шеф на тайната полиция Владимир Атанасовски е осъден на 10 години затвор. Служител на разузнаването Мунир Пепич получава 15 години затвор, а служителят по сигурността на парламента Абдулфета Алими е със седем години затвор.От останалите участници в атаката, Джейн Сенто, Влатко Трайковски, Никола Митревски (известен още като Кольо) са с по 15 години, Вилиям Михайловски е с 14 години, Младен Додевски, Горанс Ангеловски и Игор Юг получават 12 години, а Александър Василевски (с псевдоним - нинджа) е с осем години.Съдът оправдава единия от лидерите на протестиращите, които нападат парламента по всички обвинения - оперния певец Игор Дурловски.Докато някои от полицаите и служителите по сигурността настояват в съда, че са невинни, повечето от нападателите твърдят, че действията им са плод на емоции. Процесът е един от най-големите в най-новата история на страната и започна през август миналата година.Първоначално 33-ма души, включително бивши висши полицейски служители и опозиционни депутати и поддръжници на ВМРО-ДПМНЕ, са обвинени в \"терористична заплаха за националната сигурност\" и участие в насилието в парламента през април 2017 г., при което пострадаха близо 100 души. През декември парламентът прие оспорван закон за амнистия, който освободи 15 от участниците в атаката.Всички петима депутати, които първоначално са обвинени, получиха амнистия, включително Мукоски и Василевски, които отворят врата на сградата на парламента, позволявайки на тълпата да влезе в народното събрание.По-рано тази година прокуратурата добави още пет души към списъка на заподозрените организатори на нападението срещу законодателната власт. Сред тях е и бившият премиер Никола Груевски, който е , но  и получи .Заподозрени като организатори са бившият председател на парламента Трайко Веляноски, бившият министър на транспорта Миле Янакиески, бившият министър на труда Спиро Ристовски и бивш старши секретен полицейски служител Никола Боскоски, който се крие в Гърция.", "date": "2019.03.15", "title": "Северна Македония осъди 16 души за нападението в парламента през 2017 г."}
{"url": "https://news.bg/regions/poreden-protest-v-ilindentsi-zaradi-poskapvaneto-na-vodata.html", "text": "Жителите на село Илинденци отново излязоха на протест заради поскъпването на водата, предаде БНТ.Причината за недоволството им е, че досега са плащали по 60 стотинки за кубик, но след решение на ВиК асоциацията от началото на годината те плащат почти три пъти повече - по 1,52 лева.Местните обаче са на мнение, че поскъпването на питейната вода с близо 250% е неоправдано. Поради това те не възнамеряват да плащат новите си фактури.По думи на кмета на селото жителите обмислят да направят референдум и ще се опитат да напуснат Асоциацията.От ВиК-Благоевград увериха, че поскъпването на питейната водата ще подобри предоставяната услуга и ще се направят подобрения по водопреносната мрежа. Те напомниха и че не те определят цената, а Комисията за енергийно и водно регулиране.Припомняме, ", "date": "2019.03.15", "title": "Пореден протест в Илинденци заради поскъпването на водата"}
{"url": "https://news.bg/politics/borisov-sabira-sluzhbite-zaradi-balgarskite-nadpisi-na-terorista-ot-nova-zelandiya.html", "text": "Премиерът Бойко Борисов събира спецслужбите заради българските надписи върху оръжието на терориста от Нова Зеландия.Целта на срещата, насрочена за 18 часа е да установи, дали има връзка на терориста с България.Припомняме, че терористът, който застреля над 40 души при  е надписал оръжията и пълнителите си с имена на битки от Руско-турската и Балканската война както и други исторически събития и личности от Европа.Споменати си боевете при Шипка 1877-1878 г., а  битката при Булаир от 1913 г. и Фружин - син на последния български цар Иван Шишман.Нападателят цитира и различни военни лидери, и се позовава на древни битки като обсадата на Акра от 1189 г., Османската империя, битката за Виена през 1863 г., цитира и Карл Мартел и битките от 700-та година.Надписите върху оръжията на нападателя са на различни европейски езици. ", "date": "2019.03.15", "title": "Борисов събира службите заради българските надписи на терориста от Нова Зеландия"}
{"url": "https://news.bg/health/preglezhdat-ni-bezplatno-za-tuberkuloza-ot-18-do-22-mart.html", "text": "Безплатни прегледи за туберкулоза ще има от 18 до 22 март в цялата страна. Те ще се провеждат в лечебните заведения за диагностика и лечение на туберкулозата в областните градове. Поводът е Световният ден за борба с туберкулозата - 24 март. Тази година мероприятията в световен мащаб ще протекат под мотото: \"Време е: за Свят без туберкулоза!\".По време на \"Седмицата на отворените врати\" на всеки желаещ се предлага скрининг за риска от туберкулоза чрез анкета и консултации. На лицата, които са в риск, се извършват допълнителни прегледи и изследвания. Ако бъдат открити случаи на туберкулоза, се предприемат мерки за хоспитализация и лечение, за да се прекъсне веригата за предаване на инфекцията.Инициативата се провежда всяка година от 2009 г. насам и е доказала своята ефективност за повишаване на обществената информираност относно заболяването и за предоставяне на безплатен достъп до медицински услуги.При кампаниите, проведени през март, юни, септември и декември миналата година, за туберкулоза са анкетирани общо 11 751 души, като на 6 935 в риск от туберкулоза са извършени медицински прегледи и допълнителни изследвания. Открити са 120 лица с туберкулоза и 359 лица с латентна туберкулозна инфекция, които вече са подложени на лечение.", "date": "2019.03.15", "title": "Преглеждат ни безплатно за туберкулоза от 18 до 22 март"}
{"url": "https://news.bg/politics/bsp-predlaga-da-plati-analiza-na-46-probi-ot-4-te-magistrali.html", "text": "От БСП настояват европейска лицензирана лаборатория да направи анализ на настилките на магистралите \"Тракия\", \"Хемус\", \"Марица\" и \"Струма\".Toва заяви депутатът от левицата Елена Йончева, след като тя, заедно с лидера на БСП Корнелия Нинова и други народни представилите на БСП, внeсоха искане в Агенция \"Пътна инфраструктура\" (АПИ) за взимане на проби от 46 конкретни точки по гореспоменатите магистрали.\"В контакти и разговори сме със 7 европейски лаборатории от 7 европейски държави, които трябва да отговорят кога и при какви условия да се извърши тази експертиза\", стана ясно от думите на Корнелия Нинова.Тя изтъкна, че експертизата ще бъде независима и от лицензиран орган, за да бъде обективна. Лично от БСП ще поемат разходите по цената на експертизата.От БСП ще искат от АПИ по Закона за достъп до информация проектни решения в областта на геологията, геодезията, пътния и технологичен ремонт, по които се изпълняват различните видове строително-монтажни дейности. Социалистите искат сертификатите за вложените материали, протоколите и актове за извършените строително-монтажни работи.Техническата експертиза ще даде информация дали пътищата, които се строят в България, са безопасни за българските граждани. Експертизата трябва да покаже нивото на сцепление и дали са използвани системи за безопасност, обясни Йончева, като припомни тежката катастрофа край Своге. Тя негодува, че все още няма експертиза за състоянието на пътната настилка в участъка, където стана катастрофата.Йончева се закани БСП винаги да търси истината за състоянието на пътната настилка в България.Йончева категорично заяви, че анализът, който социалистите настояват да се направи в европейски лаборатории, не е насочен срещу българските строители. От БСП са на мнение, че българските строителни фирми са професионалисти и имат капацитета да извършват качествено строителство.\"Ако не им се налага, както твърдят специалисти, да връщат 40% от стойността на бюджета за пътната настилка към управляващите, те ще имат възможността да правят много добри български пътища и такива, които съответстват на българските стандарти\", сигурна е червената депутатка.Припомняме, на 6 ноември 2018 г. от БСП отново настояваха за . Още същия ден от АПИ определиха бившия шеф на агенцията за председател на  - той ръководеше агенцията, когато са правени въпросните ремонти на пътищата.За техническа експретиза на пътищата , когато на място , а по-късно жертвите достигнаха до 21. Тогава редица експерти поставиха под съмнение , а разследващите взеха три вида проби.Малко след това получиха . В отговор Нинова заяви, от  и че е абсурдно да не може да се прави проверка на вече построен път. Левите не са съгласни строителят сам да определи коя лаборатория да го провери.На следващия ден от столетницата уточниха, че искат , строени и ремонтирани по време на трите мандата на Бойко Борисов, а не 40 години по-рано.Проверка на пътя край Своге установи, че  - съдържание, което не се вписва във формулата за пътна настилка.", "date": "2019.03.15", "title": "БСП предлага да плати анализа на 46 проби от 4-те магистрали"}
{"url": "https://news.bg/world/rusiya-obvini-zapada-za-prekasvaneto-na-toka-vav-venetsuela.html", "text": "Русия обвини Запада за прекъсването на електричеството във Венецуела, съобщават местни медии.В края на миналата седмица сериозна авария остави без ток почти цялата страна. Опозиционни политици обявиха, че са Говорителят на руското външно министерство Мария Захарова заяви, че аварията е \"саботаж на Запада\".\"Според легитимното правителство на страната, водено от президента Мадуро, както и според информация от други надеждни източници, електропреносната мрежа на Венецуела беше атакувана от чужбина\", каза говорителят и спомена, че операцията е била насочена към \"канадско оборудване\" в латиноамериканската държава.Министерството изрази надежда, че отговорните за саботажа срещу Венецуела, който доведе до \"загуба на човешки живот\", скоро или късно ще бъдат изправени пред правосъдието.", "date": "2019.03.15", "title": "Русия обвини Запада за прекъсването на тока във Венецуела"}
{"url": "https://news.bg/regions/otkriha-blizo-10-t-dizel-zaroven-v-dvor-vav-velingrad.html", "text": "Иззеха близо 10 тона дизелово гориво, съобщиха от Областната дирекция на МВР в Пазарджик.Вчера била извършена проверка на бивш стопански двор, намиращ се в индустриалната зона на Велинград. Имотът бил стопанисван от едноличен търговец, представляван от местен жител.В двора органите на реда открили вкопани три резервоара, както и бензиноколонка, която била прикрита с дървени плоскости. Два от резервоарите били празни, а в третия били открити общо 9 400 литра дизел с отлично качество. Той обаче бил без документи за произход и обезпечаване на акциза.Цялото гориво било иззето, а трудовите инспектори съставили и акт на представителя на фирмата за липса на трудов договор на мъжа, работещ в стопанския двор.", "date": "2019.03.15", "title": "Откриха близо 10 т дизел, заровен в двор във Велинград"}
{"url": "https://news.bg/crime/16-godishen-napadna-mazh-s-bradva-pri-skandal.html", "text": "16-годишно момче нападна 49-годишен мъж с брадва след скандал, информират от Областната дирекция на МВР в Стара Загора.Нападението станало на 14 март, четвъртък. В 16.20 часа е получен сигнал, че в частен дом в село Черна гора, община Братя Даскалов, е възникнал скандал между двама. При свадата младежът ударил по-възрастния човек с брадва по главата.Пострадалият мъж е откаран в болницата в Стара Загора с черепно-мозъчна травма и опасност за живота.Момчето е задържано за срок от 24 часа, като разследването по случая продължава.", "date": "2019.03.15", "title": "16-годишен нападна мъж с брадва при скандал"}
{"url": "https://news.bg/int-politics/pompeo-obvinyava-iran-za-organizirani-ataki-sreshtu-izrael.html", "text": "Израел има право да защитава гражданите си от нападения от ивицата Газа, които са организирани от Иран, коментира държавния секретар на САЩ Майк Помпео в Туитър.\"Още веднъж израелски граждани са атакувани от терористи в Газа, които са въоръжени и финансирани от техните кукловоди в Техеран. Ние подкрепяме нашия съюзник. Израел има право да защитава своите граждани\", пише американският дипломат.Предишната вечер  от палестинския крайбрежен анклав. В отговор Израел удари миналата нощ стотици военни цели в ивицата Газа.През нощта, радикали изстреляха най-малко девет ракети в райони, граничещи с Израелската ивица Газа, шест от които бяха прихванати от системата за противовъздушна отбрана на \"Железен купол. Според някои сведения, ракети по Тел Авив са изстреляни по погрешка, съобщава ТАСС.Междувременно палестинците анулираха своя \"Марш на завръщането\", който се провежда от 30 март 2018 г. в граничните райони, с който настояват за премахване на блокадата на сектора, която продължава 12 години.", "date": "2019.03.15", "title": "Помпео обвинява Иран за организирани атаки срещу Израел"}
{"url": "https://news.bg/crime/hvanaha-kontrabandist-s-lekarstva-za-nad-120-000-leva-na-mp-lesovo.html", "text": "Контрабанди лекарства за над 120 000 лева откриха на МП \"Лесово\".Около 3.30 часа вчера била извършена митническа проверка на камион с българска регистрация, влизащ в страната.Шофьорът представил редовни документи за превозвания товар - трансформатори. Митническите служители обаче открили в резервоара за съхранение на горивна добавка общо 255 опаковки с медикамента \"Humatrope\" - хормон на растежа.Освен това във фабричните кухини на вратите на шофьорската кабината били открити и 130 кутии (2 600 къса) цигари без акцизен бандерол.Контрабандната стока е иззета, а шофьорът - български гражданин, е задържан. По случая е образувано досъдебно производство.", "date": "2019.03.15", "title": "Хванаха контрабандист с лекарства за над 120 000 лева на МП \"Лесово\""}
{"url": "https://news.bg/world/8-g-ot-konflikta-v-siriya-370-000-zaginali.html", "text": "Продължаващата вече 8 г. война в Сирия е отнела живота на повече от 370 000 души, включително 112 000 цивилни, съобщи Сирийският център за наблюдение на човешките права, цитиран от АФП.Центърът пояснява, че 21 000 деца и 13 000 жени са сред загиналите.Конфликтът се разрази след безпрецедентни антиправителствени протести в южния град Дераа на 15 март 2011 г.През септември 2018 г. неправителствената организация обяви, че повече от 360 000 души са убити. Над 125 000 сирийски войници и проправителствени бойци са загинали. Убити са 67 000 бойци, включително бунтовници и кюрди. Почти 66 000 екстремисти, предимно от ДАЕШ (\"Ислямска държава\") и \"Ал Кайда\", са убити по време на войната.Около 13 милиона сирийци са разселени или са напуснали страната. Унищоженията са за милиарди долари.В момента правителството на президента на Сирия Башар Асад контролира 2/3 от територията на страната. Но ключови райони не са под контрола на властите, включително и богатият на петрол североизток, който е в ръцете на кюрдите.Сирийският конфликт е върнал икономиката на арабската държава с три десетилетия.", "date": "2019.03.15", "title": "8 г. от конфликта в Сирия – 370 000 загинали"}
{"url": "https://news.bg/economics/api-ne-iska-da-ya-vavlichat-v-politicheski-razpravii.html", "text": "Инж. Дончо Атанасов, член на управителния съвет на Агенция \"Пътна инфраструктура\", се противопостави на това АПИ да бъде въвличана в политически разправии.Дончо Атанасов посрещна лидера на БСП Корнелия Нинова, Елена Йончева и други депутати социалисти при внасянето на искането им за извършване на анализ на проби от 46 точки от четири български магистрали.\"Има пътни участъци, които са строени преди 30 години, други са ремонтирани преди 15, други - преди 10. Една голяма част от отсечките, включително и по новите автомагистрали, някои отсечки са минали вече и гаранционния период\", каза Атанасов.Той определи като абсурдни твърденията, че фирмите връщат 40% от стойността на бюджета за пътната настилка на управляващите, тъй като на Балканския полуостров строителите предлагат най-ниските цени.Той отчете, че по чисто официални данни АПИ строи по 3 100 000 евро на километър за разлика от Сърбия, където е 5 млн. евро на километър.\"Никога и по никакъв повод ние не сме нарушавали качеството на българските пътища\", категоричен е той, като отчете през последни 3-4 години са изградени 350 км на автомагистралите, рехабилитирани са хиляди километри пътища.Той е категоричен, че АПИ не се страхува и не притеснява от никакви проверки, от когото и да било, защото агенцията работи по два основни закона - Законът за пътищата и Законът за устройство на територията. Тези два закона дават нормативната база и указват кой може да прави проверки, кога и по какъв начин.Атанасов чака да се излъчи експертна група от юристи, икономисти и инженери, които в един професионален дебат да търсят законови, нормативни и технически действия, с които да се запази авторитета на България.Припомняме, на 6 ноември 2018 г. от БСП настояваха за . Още същия ден от АПИ определиха бившия шеф на агенцията за председател на  - той ръководеше агенцията, когато са правени въпросните ремонти на пътищата.За техническа експретиза на пътищата , когато на място , а по-късно жертвите достигнаха до 21. Тогава редица експерти поставиха под съмнение , а разследващите взеха три вида проби.Малко след това получиха . В отговор Нинова заяви, от  и че е абсурдно да не може да се прави проверка на вече построен път. Левите не са съгласни строителят сам да определи коя лаборатория да го провери.На следващия ден от столетницата уточниха, че искат , строени и ремонтирани по време на трите мандата на Бойко Борисов, а не 40 години по-рано.Проверка на пътя край Своге установи, че  - съдържание, което не се вписва във формулата за пътна настилка.", "date": "2019.03.15", "title": "АПИ не иска да я въвличат в политически разправии"}
{"url": "https://news.bg/world/mvnr-s-preporaki-za-balgarite-v-nova-zelandiya-zaradi-teroristichnite-ataki.html", "text": "Във връзка с , Нова Зеландия, Министерство на външните работи препоръчва на българските граждани, пребиваващи в страната, да не правят опити да навлизат в отцепените от полицията райони, стриктно да спазват препоръките на правоохранителните органи и останалите специализирани служби.По информация на българското посолство в Австралия, акредитирано и за Нова Зеландия, няма данни за пострадали български граждани при терористичния акт.При съмнения за засегнати близки, информация може да бъде получена на горещата телефонна линия на новозеландската полиция +64-0800-115-019.При нужда от съдействие, българските граждани, пребиваващи краткосрочно или дългосрочно в Нова Зеландия, могат да се обръщат към посолството на България в Австралия на следните телефони: +612 62869700 и +614 38 005 187 (дежурен телефон в извънработно време).Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или на имейл: .", "date": "2019.03.15", "title": "МВнР с препоръки за българите в Нова Зеландия заради терористичните атаки"}
{"url": "https://news.bg/politics/siderov-sravni-chlenstvoto-ni-v-nato-sas-sayuza-ni-s-hitleristka-germaniya.html", "text": "България осъществи една от стратегическите си цели. Това заяви председателят на парламента Цвета Караянчева, при откриване на конференция в Народното събрание, посветена на бъдещето на НАТО.По думите й членството в Алианса означава стабилност. Новите предизвикателства изискват нови политики в сигурността.Председателят на 44-то народно събрание приветства политиката на отворени врати на НАТО и настоя 2019-та да е година на армейската модернизация. Тя призова и за приемственост.Поводът за конференцията е 15 години членство на България в НАТО. Председателят на комисията по отбрана Константин Попов припомни, че единодушно е решено да се присъединим към Алианса. Сигурността и стабилността, когато имаш визия и гледаш далеч напред, дава икономически просперитет, поясни Попов.Сигурността не е еднократен акт, изтъкна още шефът на комисията по отбрана. Той похвали отворения път на Северна Македония за членство в НАТО. С нейното влизане в него ще имаме съсед партньор. Попов е доволен и от одобрените три проекта за инвестиционен разход за армията - за модернизация на въоръжението в трите вида въоръжени сили.15 години изглеждат както малко, така и много, заяви и председателят на външната комисия в парламента Джема Грозданова. Членството ни в НАТО е фактор, които гарантира сигурността и суверенитета на България, смята тя.Участието ни в Алианса се основава на споделени принципи, изтъкна Грозданова. Според нея през изминалите 15 години страната ни е извървяла дълъг път. Сега въпросът е дали ЕС да има паралелна на НАТО армия или европейските сили да са част от силите на Алианса. България твърдо и категорично е избрала своя път в евро-атлантическите структура, отсече Грозданова.Без доверие в армията няма как да има доверие в сигурността, каза и политологът Антоний Гълъбов. НАТО представлява все повече и повече високо технологична среда, допълни той.Лидерът на \"Атака\" Волен Сидеров изтъкна, че НАТО е военен съюз. Той припомни, че няколко пъти сме били част от военни съюзи. Бяхме съюзници на хитлеристка Германия, спомни си националистът. Членството във военен съюз не носи ценности само по себе си. Членството във военен съюз е конюнктура, убеден е Сидеров. НАТО ще изчезне, България ще остане, прогнозира лидерът на \"Атака\" и заръча на присъстващите студенти: \"Запишете си моята прогноза.\".\"Не изпитвам лична радост, че сме член на НАТО\", допълни Сидеров.", "date": "2019.03.15", "title": "Сидеров сравни членството ни в НАТО със съюза ни с хитлеристка Германия"}
{"url": "https://news.bg/world/ispaniya-ekshumira-franko-prez-yuni.html", "text": "Испания ексхумира Франко през юни, предаде \"Ел Диарио\".Днес заместник министър-председателя Кармен Калво съобщи, че тленните останки на дългогодишния държавен глава на страната Франциско Франко ще бъдат ексхумирани от Вале де лос Каидос и препогребани в Пантеона на гробището \"Мингорубио\" в Мадрид.Въпреки че засега се предвижда това да се случи на 10 юни, ексхумацията може да бъде отложена от Върховния съд.Калво посочи, че самият процес няма да бъде отразен в медиите.Припомняме, през септември миналата година  тленните останки на диктатора да бъдат преместени въпреки несъгласието на семейството.", "date": "2019.03.15", "title": "Испания ексхумира Франко през юни"}
{"url": "https://news.bg/society/startira-ofitsialniyat-uebsayt-za-poseshtenieto-na-papa-frantsisk-u-nas.html", "text": "Днес стартира официалната интернет страница, създадена във връзка за посещението на Негово Светейшество папа Франциск в България - .Припомняме, то ще се състоиПричината за създаването на официалния уебсайт е, че задължително държавата, която посреща Светия отец, трябва да разполага със страница, на която да информира гражданите и медиите за събитията от програмата.На страницата ще бъдат публикувани актуални новини, снимки и видео от събитията със папа Франциск, които ще се проведат в градовете София и Раковски.", "date": "2019.03.15", "title": "Стартира официалният уебсайт за посещението на папа Франциск у нас"}
{"url": "https://news.bg/world/svetovnite-lideri-osadiha-otvratitelniya-terorizam-v-nova-zelandiya.html", "text": "Световните лидери осъдиха \"отвратителния\" тероризъм в Нова Зеландия, съобщават медии.Припомняме,  в новозеландския град Крайстчърч. 48 души са хоспитализирани с огнестрелни рани, включително деца. Някои са в критично състояние. Мъж на близо 30-годишна възраст е обвинен в убийство. Предполага се, че е 28-годишният австралиец Брентън Тарант.Политически лидери по света изразиха скръбта, шока и гнева си от терора - определен от премиера на Нова Зеландия Джасинда Ардърн като \"един от най-мрачните дни в историята на Нова Зеландия\".Президентът на САЩ Доналд Тръмп изрази \"най-сърдечни симпатии и най-добри пожелания\" на народа на Нова Зеландия след \"ужасяващото клане в джамиите\". Говорителят на Белия дом Сара Сандърс описа нападението като \"ужасяващ акт на омраза\" и поясни, че САЩ са солидарни с новозеландците.Премиерът на Великобритания Тереза Мей определи атаките като \"отвратителен акт на насилие\". Тя поднесе съболезнования на народа на Нова Зеландия след \"ужасяващата терористична атака в Крайстчърч\".Министър-председателят на Австралия Скот Морисън нареди знамето на страната да бъде спуснато наполовина. \"Осъждам нападението, екстремизма, крайнодясната терористична атака, която отне живота на толкова много невинни новозеландци\", обяви той.Бившият премиер на Нова Зеландия Хелън Кларк заяви, че е шокирана от случилото се.\"Това не е Нова Зеландия, която познаваме и обичаме. Това е безпрецедентна атака\", написа тя в \"Туитър\".Двама от най-влиятелните лидери в мюсюлманския свят поднесоха съболезнования, но подчертаха, че нападенията са извършени в атмосфера на засилваща се ислямофобия.Президентът на Турция Реджеп Ердоган осъди нападението и подчерта, че това е поредният пример за засилващия се расизъм и ислямофобия.Премиерът на Пакистан Имран Хан обяви, че атаките потвърждават, че \"тероризмът няма религия\". Хан добави, че мюсюлманите по света са мишена и са \"демонизирани\" от атаките в САЩ на 11 септември 2001 г.Министърът на външните работи на Иран Мохамед Джавад Зариф написа в \"Туитър\", че фанатизмът на западните държави е довел до атаките и разкритикува Запада в \"защитаване на демонизирането на мюсюлманите като \"свобода на словото\".Президентът на Франция Еманюел Макрон предложи солидарността си.Испанското правителство също осъди нападението.", "date": "2019.03.15", "title": "Световните лидери осъдиха \"отвратителния\" тероризъм в Нова Зеландия"}
{"url": "https://news.bg/disasters/pozhar-unishtozhi-krematorium-v-germaniya-telata-ostanaha-nepokatnati.html", "text": "Пожар унищожи крематориум в германския град Швебиш Хал. Всичките 20 тела в сградата обаче останаха непокътнати, пише АП.Германски агенции съобщават, че пожарът избухнал вчера в града, който се намира на 175 километра югоизточно от Франкфурт. Обстоятелствата около инцидента все още се изясняват.По данни на местните власти, цитирани от ДПА, телата в крематориума са абсолютно запазени, въпреки опустошителните щети върху сградата, които се оценяват за над 1.5 милиона евро.", "date": "2019.03.15", "title": "Пожар унищожи крематориум в Германия, телата останаха непокътнати"}
{"url": "https://news.bg/regions/zatvaryat-za-avtomobili-chast-ot-ul-graf-ignatiev-do-april.html", "text": "Заради ремонтните дейности по улица \"Граф Игнатиев\" се въвежда промяна в организацията на движението, съобщават от Столичната община.От утре до 15 април се забранява влизането на пътни превозни средства освен тези от обществения транспорт, както следва:- по ул. \"Граф Игнатиев\" в участъка от ул. \"Алабин\" до бул. \"Васил Левски\" включително и през кръстовищата ул. \"Граф Игнатиев\" - ул. \"Солунска\" и ул. \"Граф Игнатиев\" - ул. \"6-ти септември\";- по ул. \"Граф Игнатиев\" в участъка от бул. \"Васил Левски\" до бул. \"Евлоги и Христо Георгиеви\" включително и през кръстовище ул. \"Граф Игнатиев\" - ул. \"Любен Каравелов\".Отваря се за движение кръстовището на ул. \"Граф Игнатиев\" с ул. \"Иван Денкоглу\" (при площад \"Гарибалди\").Припомняме, вчера кметът Йорданка Фандъкова увери, че въпреки спиранията заради неблагоприятни метеорологични условия се очаква ", "date": "2019.03.15", "title": "Затварят за автомобили част от ул. \"Граф Игнатиев\" до април"}
{"url": "https://news.bg/crime/220-000-dela-sa-obrazuvani-ot-chsi-ta-prez-2018-g.html", "text": "220 000 са образуваните дела в системата на частното съдебно изпълнение през 2018 г. От тях са приключени 165 000 дела. Събрани са 1,015 млрд. лв.В сравнение с 2017 г. промените са в това, че делата на банките продължават да намаляват от 29 хил. на 22 хил. и вече представляват едва 10 процента от общия брой, както и тези в полза на търговци - от 129 хил. на 105 000. Това стана ясно от думите на заместник председателя на Камарата на частните съдебни изпълнители Стоян Якимов пред БНР.Частните съдебни изпълнители се занимават с едва 10 % от дълговете в страната. Хората да внимават какво подписват, съветва Якимов. След многобройните промени в законодателството в полза на длъжниците, в производствата при ЧСИ правата им са защитени, но с останалите 90% нещата не стоята така, уточни Якимов.Най-често за събиране на своите вземания към частните съдебни изпълнители се обръщат държавни институции, общини и гражданите.През 2018 г. в страната са образувани 20 хил. по-малко дела или намаление с 8 %, а събраната сума за първи път от 13 години намалява.През 2018 г. в София са образувани 38 хил. дела по-малко или намаление с 43 % спрямо 2017 г., което се дължи на промените в ГПК относно подсъдността, делата вече се образуват там където е длъжникът, така той може по-лесно да защити правата си. Освен че делата намаляват, силно спада и материалният интерес по тях, като масовите вземания вече не са в хиляди, а в стотици левове. Продажбите на недвижими имоти също драстично намаляват - с 24 %. През 2017 са били 9200, а 7000 през 2018 г.Подадените жалби до Камарата на частните съдебни изпълнители намаляват от 654 през 2017 на 530 за 2018 г., като предвид разширените права на длъжниците да обжалват действията на ЧСИ пред съда, жалбите се увеличават от 4500 през 2017 г. на 4900 през 2018 г.Според анализа на промените в Граждански процесуалния кодекс и Закона за частното съдебно изпълнение от 2017 г. длъжниците вече са много добре защитени и масово упражняват правата си да оспорват оценки, да се позовават на несеквестируемост на доходи и имущество, да възразяват срещу прекомерност на обезпечителните мерки и на разноските по изпълнението, съответно да обжалват пред съда действията, които смятат, че са неправилни.", "date": "2019.03.15", "title": "220 000 дела са образувани от ЧСИ-та през 2018 г."}
{"url": "https://news.bg/regions/zam-kmetat-na-haskovo-zhivee-v-obshtinsko-zhilishte-za-sotsialno-slabi.html", "text": "Заместник-кметът на Хасково живее в общинско жилище за социално слаби, въпреки че не отговаря на условията за ползването му, предаде БНР.Самата Милена Янузова обясни, че е смятала жилището за ведомствено. Тя посочи, че при липса на общинско жилище би наела квартира.Ако има опция, защо не, попита риторично зам.-кметицата. Тя допълни, че жилището, за което в момента плаща 70 лева, е много хубаво и е склонна да плаща и повече.Кметът Добри Беливанов назначи проверка на всички общински жилища. От своя страна прокуратурата проверява случай на продаден общински апартамент с подправени документи и подписи.В момента община Хасково разполага с 495 жилища. От тях 105 са за социално слаби и стотици жители на града, които отговарят на критериите за ползването им, чакат, за да бъдат настанени.Припомняме, само преди дни Върховната административна прокуратура установи десетки сериозни ", "date": "2019.03.15", "title": "Зам.-кметът на Хасково живее в общинско жилище за социално слаби"}
{"url": "https://news.bg/world/boing-737-800-na-pat-za-moskva-katsna-avariyno-v-ruskiya-grad-siktivkar.html", "text": "Самолет \"Боинг 737-800\", който лети от град Мирни до Москва, кацна аварийно в руския град Сиктивкар, съобщава руски медии, позовавайки се на местните власти.\"Провежда се предварително разследване. Според предварителната версия, причината е отказ на двигателя\", заявиха руски регионални транспортни власти, цитирани от \"РИА Новости\".Длъжностните лица допълват, че по време на аварийното кацане няма пътници на борда.Американският гигант е подложен на критики, след катастрофи с модификацията 737 MAX 8. Междувременно Боинг заяви, че ще спре доставките на 737 MAX 8, но ще продължи производството на модела.Все повече държави обявиха, че временно спират полетите с въпросните самолети. Сред тях е и . Сред последните, които взеха това решение, са САЩ, Канада, Япония и .Припомняме, в неделя . Загинаха всички 157 души на борда.През октомври пътнически самолет на . И двата инцидента са с новите самолети 737 Max 8.", "date": "2019.03.15", "title": "Боинг 737-800 на път за Москва, кацна аварийно в руския град Сиктивкар"}
{"url": "https://news.bg/regions/vrashtat-parite-na-uzhilenite-ot-bankerkata-v-nova-zagora.html", "text": "Връщат парите на \"ужилените\" от банкерката в Нова Загора, предаде БНР.От банката съобщиха, че средствата ще бъдат възстановени преди края на наказателното производство, като изплащането вече е започнало.Припомняме, през февруари стана ясно, че служителка на банков клон в града е от сметки на клиенти.", "date": "2019.03.15", "title": "Връщат парите на \"ужилените\" от банкерката в Нова Загора"}
{"url": "https://news.bg/crime/bansko-pak-mozhe-da-stroi-hoteli-i-noshtni-klubove.html", "text": "Областната администрация в Благоевград определи за противоконституционно , забраняващо издаване на разрешения за строеж на сгради, предназначени за нощни заведения.Районната прокуратура в Разлог е възложила на администрацията в областния град да извърши проверка на решението на общинарите в Банско. Припомняме, с него се забранява издаването на разрешения за строеж на сгради и преустройства на съществуващи помещения в обекти с предназначение за нощни барове, дискотеки, казина, игрални зали, еротик барове и заведения с подобна функция.Според прокуратурата съдържанието на това решение противоречи на конкретни разпоредби - чл. 19 от Конституцията на страната, както и на текстове в Закона за туризма и Закона за устройство на територията.Това налага извод, че въпросният административен акт е незаконосъобразен, пишат от прокуратурата.Според определението общинският съвет не притежава компетентност за приемане на решение, с което се забранява издаването на разрешения за строеж и преустройства на съществуващи помещения. Законът за устройство на територията предвижда сложен фактически състав, който следва да бъде осъществен за всеки отделен случай във връзка с издаването или отказа от издаване на разрешение за строеж. Общинският съвет не е компетентен орган, за да забрани предварително всички строежи на определен тип сгради в общината.Прокуратурата не оспорва местната необходимост от регулиране на отношенията, свързани с експлоатацията на заведенията за развлечения в Банско. Напротив, тази необходимост е налице и в тази посока би могло да бъдат отбелязани редица съображения и примери, все пак пишат от прокуратурата.Според констатациите опитът на общинския съвет и кмета да приемат акта като стратегия за местното развитие е незаконосъобразен не само защото мотивите за това са крайно недостатъчно, но и подари това, че с решението не се приема стратегия или план, а директно се налага забрана за осъществяването на регламентирана в закона дейност от определен административен орган, какъвто е главният архитект на общината.На практика с решението се \"нарежда\" на главния архитект на общината да постановява отказ по всяка една процедура, започната за получаване на разрешение за строеж на барове, казина и други, което също е недопустимо, тъй като засягат самостоятелните правомощия на административен орган.На база тези определения областният управител на Благоевград е издал заповед на 13 март, сряда, с която е върнал за ново обсъждане решението на общинарите в Банско.", "date": "2019.03.15", "title": "Банско пак може да строи хотели и нощни клубове"}
{"url": "https://news.bg/crime/ot-administrativniya-sad-potvardiha-globata-za-lozan-panov.html", "text": "Столичният административен съд потвърди глобата от 1000 лева за председателя на Върховния касационен съд Лозан Панов, пише \"24 часа\". Към момента не са публикувани мотивите на съдиите.Решението е на тричленен състав на административния съд в София. Според магистратите Панов бил нарушил действащия към 2017 г. Закон за публичност на имуществото на лица, заемащи висши държавни и други длъжности с това, че .Припомняме, Съдия №1 бе наказан от Сметната палата на 10 януари 2018 г. за неподадена имуществена декларация за себе си и членовете на семейството си за 2016 г. Панов оспори  с мотиви, че по закон той трябва да подаде декларацията си пред Инспектората към ВСС (ИВСС), а не пред Сметната палата, както твърдят от там.Това задължение е възложено след промени в Закона за съдебната власт. Според него съдиите, прокурорите и следователите трябва да декларират имущество и интереси пред Инспектората на Висшия съдебен съвет (ИВСС).В началото на 2018 г. председателят на ВКС заведе дело срещу комисията \"Антикорупция\" в чиято структура вече се беше вляла дирекцията на Сметната палата, отговаряща за публичността на имуществото на властимащите. Искането му бе глобата да бъде отменена.През ноември 2018 г. съдия Ангел Павлов от Софийския районен съд остави в сила наложената санкция, а Панов обжалва.", "date": "2019.03.15", "title": "От Административния съд потвърдиха глобата за Лозан Панов"}
{"url": "https://news.bg/society/zapochva-stroezh-na-novi-sotsialni-zhilishta-v-smolyan.html", "text": "Кметът на Смолян Николай Мелемов направи първа копка по проект за изграждане на нови социални жилища в Смолян, съобщи БНР.Блокът ще се строи на ул. \"Евридика\" в района до сградата на бившия Тубдиспансер.Жилищната сграда ще разполага с 35 апартамента, сред които едностайни, двустайни, тристайни и четиристайни, както жилища за хора със специални образователни потребности.След построяването, сградата ще бъде напълно обзаведена с необходимото оборудване. Топлата вода за потребителите ще се осигурява със слънчеви колектори.При построяването им ще се настанят първите наематели, а след това може да се наложи при подобряване на социалния им статус да бъдат преместени.В жилищата ще се пребивава от 1 до 3 години, в зависимост от социалния статус на настанените.Това е третият проект, който финансира програмата \"Региони в растеж\" в рамките на инвестиционната програма на община Смолян.Стойността на проекта е 1 666 183,82 лв., а срокът за изпълнение на обекта е 1 година и половина.Хората, които ще се настаняват в новопостроените общински жилища ще се избират по методика на Агенцията за социално подпомагане. Те ще са социално слаби, в тежко здравословно състояние и хора, които се нуждаят от социална подкрепа.", "date": "2019.03.15", "title": "Започва строеж на нови социални жилища в Смолян"}
{"url": "https://news.bg/crime/arestuvaha-47-godishen-za-zakani-za-ubiystvo-kam-maykata-na-deteto-mu.html", "text": "Арестуваха за 72 часа 47-годишен мъж за поредица закани за убийство към майката на детето му. Извършителят и пострадалата живеели в общо домакинство, съобщиха от прокуратурата.От прокуратурата посочват няколко дати, на които 47-годишният М. М. е отправил закани към майката на детето му.- за периода от 23.01.2019 г., до 13.03.2019 г. в гр. София, в дома им при условията на продължавано престъпление, се заканил с убийството на жената Н., с която живеел на \"семейни начала\", имали и общо дете. Заканата би могла да възбуди основателен страх, че подобни намерения може да бъдат изпълнени.Мъжът допрял нож до гърлото на жена си с думите: \"Ще те убия, ще те разфасовам, ще ти отрежа главата като на пиле и ще те пратя в гроба при майка ти\".На 02 февруари 2019 г., също в дома им в София, се повторили действията с кухненския нож с нова закана. На 13 март 2019 г., в дома им той удрял с ръце и ножица жената, с която живели на семейни начала по лицето. Физическото насилие е придружено с вербално. Според магистратите подобни закани могат да събудят страх в потърпевшата за нейния живот.На 16 март ще бъде разгледана мярката за неотклонение - дали ще остане постоянно в ареста.", "date": "2019.03.15", "title": "Арестуваха 47-годишен за закани за убийство към майката на детето му"}
{"url": "https://news.bg/regions/trudova-zlopoluka-otne-zhivota-na-darvosekach.html", "text": "55-годишен мъж загина при трудова злополука в котленското село Тича.Инцидентът е станал вчера сутринта. При рязане на повалено дърво с моторен трион части от дървото са ударили работника по главата и той е загинал на място.На мястото е извършен оглед.По случая е образувано досъдебно производство.", "date": "2019.03.15", "title": "Трудова злополука отне живота на дървосекач"}
{"url": "https://news.bg/world/izrael-i-hamas-s-primirie.html", "text": "Израел и Хамас са постигнали споразумение за прекратяване на огъня след възникналото през последните 12 часа насилие, пише \"Таймс ъв Израел\".Тел Авив все още не е потвърдил информацията. Палестинска медия информира, че последната ескалация между Хамас и Израел е приключила. Представители на палестинската групировка обявиха, че с помощта на посредничеството на Египет е постигнато споразумение за спиране на огъня и за успокояване на ситуацията.Въоръжените сили на Израел нанесоха въздушни удари в Ивицата Газа в отговор на нападение с ракети към Тел Авив вчера вечерта. Израелската армия е ударила обект на Хамас с безпилотни самолети.\"Ислямски джихад\" обяви, че групата ще прекрати огъня, ако Израел престане с агресията си срещу палестинския народ.Израелски медии също съобщават, че е сключено примирие благодарение на Египет.В същото време палестинският комитет, който организира ежеседмичните протести на границата на Газа с Израел реши да \"отложи\" днешните демонстрации.Най-малко 9 ракети бяха изстреляни към израелски гранични градове. Израелската армия оценява ракетното нападение към Тел Авив като грешка. Това е първото ракетно нападение към Тел Авив от войната през 2014 г. \"Железен купол\" е свалил 6 ракети. Армията на еврейската държава е поразила общо 100 цели.Няма информация за пострадали хора.", "date": "2019.03.15", "title": "Израел и Хамас с примирие?"}
{"url": "https://news.bg/world/teroristat-ot-nova-zelandiya-napisal-bulair-i-fruzhin-na-palnitelite-si.html", "text": "Потребители в Туитър споделят снимки от пълнителите на терориста, убил над 40 души при , Нова Зеландия.  Виждат се няколко пълнителя с имена на битки от Руско-турската и Балканската война както и други исторически събития и личности от Европа.На български е написано \"битка при Булаир 1913\", (б.р. Булаирският бой се провежда на 8 февруари (26 януари стар стил) 1913 г. между българската Седма пехотна рилска дивизия под командването на генерал-майор Георги Тодоров и османските дивизии \"Мюретеби\" и 27-а пехотна под командването на Али Фетхи Окяр, образуващи 10-и турски корпус. Боят се води в района на Булаир и старата крепост Цимпе. Той завършва с победа за България. В негова чест е написан маршът \"Булаир\".)Написано е и името Фружин, (б.р. Фружин е син на последния търновски цар Иван Шишман, вероятно от втория му брак със сръбкинята Драгана Хребелянович, дъщеря на деспот Стефан Лазаревич. След падането на Никопол заминава в изгнание и живее в Унгария и Сърбия.Около 1408-1413 г. заедно с братовчед си Константин е начело на въстанието на Константин и Фружин, при което се водят широки антиосмански действия, подкрепени от различни християнски сили, които обаче не довеждат до промяна на статуквото.)", "date": "2019.03.15", "title": "Терористът от Нова Зеландия написал Булаир и Фружин на пълнителите си"}
{"url": "https://news.bg/crime/otkriha-blizo-3-mln-stikeri-ukrainski-banderoli-na-dunav-most-1.html", "text": "Митничари откриха 2 988 400 стикери, наподобяващи украински акцизни бандероли в района на Дунав мост при Русе, съобщиха от Агенция \"Митници\". Бандеролите са открити в товарен автомобил с турска регистрация, превозващ друга стока от Турция за Русия.При сканиране митничарите забелязали зона с различна плътност и при последвалата проверка открили, че върху кашоните с описаната в документите стока са поставени и допълнителни 30 кашона.Те съдържали пакети, увити с кафява хартия, в които били поставени пачки със стикери с вид на украински акцизни бандероли.Шофьорът на автомобила заявил, друго лице е присъствало на товаренето на камиона.", "date": "2019.03.15", "title": "Откриха близо 3 млн. стикери украински бандероли на \"Дунав мост 1\""}
{"url": "https://news.bg/int-politics/borisov-radev-i-zaharieva-izraziha-saboleznovaniya-za-ubiystvata-v-nova-zelandiya.html", "text": "Министър-председателят Бойко Борисов изпрати съболезнователна телеграма до премира на Нова Зеландия Джасинда Ардърн заради , при които загинаха близо 50 души.\"От името на българското правителство и лично от свое име отправям най-искрени съболезнования до Вас и до новозеландския народ. Съпричастни сме към мъката на семействата и близките на загиналите, както и на другите пострадали\", пише българският премиер до колегата си в азиатската страна, цитирано от правителството прессъобщение.Борисов посочва още, че страната ни решително осъжда този ужасяващ акт срещу невинни хора.Държавният глава Румен Радев и външният министър Екатерина Захариева също изпратиха съболезнователни телеграми до колегите си в Нова Зеландия.Радев изрази съболезнования на генерал-губернаторa на Нова Зеландия Патси Реди. Той написа:\"Приемете съболезнования от името на българския народ и лично от мое име за жертвите и пострадалите при престрелки в джамии в град Крайстчърч, Нова Зеландия, при която загинаха десетки души, а други бяха ранени. Омразата на расова основа и мотивирани от ксенофобия убийства на невинни граждани са отвратителни престъпления срещу човешкия живот и демократичното общество.\"В съболезнованието си президентът изразява надежда за скорошно и пълно възстановяване на пострадалите.Захариева пък писа до вицепремиера и министър на външните работи на азиатската страна Уинстън Питърс.\"Потресена съм от новината за ужасяващите събития в Крайстчърч\", се посочва в телеграмата. \"Позволете ми да поднеса най-искрените си съболезнования на семействата на загиналите. Решително осъждаме терористичните атаки. В този тежък момент нашите мисли са с народа на Нова Зеландия\", пише Захариева.По данни на посолството ни в Австралия към 11:30 часа българско време няма постъпила информация за загинали или пострадали български граждани при нападенията срещу двете джамии в Крайстчърч, информира от Външно.", "date": "2019.03.15", "title": "Борисов, Радев и Захариева изразиха съболезнования за убийствата в Нова Зеландия"}
{"url": "https://news.bg/crime/iznudvachite-na-uchenitsi-v-pleven-ostavat-za-postoyanno-v-aresta.html", "text": "Изнудвачите на ученици в Плевен остават за постоянно в ареста.Днес съдът наложи на четиримата обвиняеми постоянна мярка за неотклонение \"Задържане под стража\". Срещу В.С.К. на 20 г. И.Д.М. на 19 г. Г.С.К. на 24 г. и М.Р.К. на 19 г. беше повдигнато обвинение за изнудване на непълнолетни лица.Припомняме, на 7 март стана ясно, че години наред от Плевен.В началото на тази седмица  Тогава от прокуратурата съобщиха, че те са пълнолетни и не са осъждани.Решението на съда не е окончателно и подлежи на обжалване.Разследването по досъдебното производство продължава.", "date": "2019.03.15", "title": "Изнудвачите на ученици в Плевен остават за постоянно в ареста"}
{"url": "https://news.bg/comments/vidimi-rezultati-za-milioni.html", "text": "\"Ще ремонтират Графа отново\"..., \"Ремонт върху ремонта\", \"Втори човек се нарани на \"перките\" на Графа\". Това са само част от заглавията, които месеци наред се свързват с една от централните и най - красиви улици в София \"Граф Игнатиев\". Друг е въпросът дали вече определението \"една от най - красивите\" се отнася за Графа.Малко предистория. Ремонтът на столичната улица \"Граф Игнатиев\" започна миналата година през пролетта и по договор трябваше да приключи през месец ноември 2018 г.. До момента закъснява с около 113 дни (пълното приключване на ремонтните дейности на цялата градска зона 2: ул. \"Солунска\", ул. \"6 - ти септември\", ул. \"Ген Парнесов\", пл. \"Гарибалди\", ул. \"Цар Шишман\", пл. \"Славейков\" и др. по план е март 2019 г., но конкретно Графа - ноември 2018 г.). След 5 години планиране, обществени обсъждания, конкурси, обжалвания, корекции, оценки на въздействието и надзор - резултатът е улица, която малко хора определят като приветлива, некачествени настилки, хлътвания, дупки вместо фуги, \"перки на акули\", както ги нарече градският фолклор, за ограничители на трамвайното трасе, пукнати материали, макар и вече положени, един сигнал до ОЛАФ и една оставка на ресорен заместник - кмет, (който получи обвинение за длъжностно престъпление за щета 5 млн. лв.).Резултат за милиони и по - конкретно за над 24 млн. лв. без ДДС.Тъй като ремонтът на \"Граф Игнатиев\" не е първият некачествен и ще се явява на поправителен, както много други, жителите на София са напълно прави да не вярват на обещанията на кмета Фандъкова, че фирмата - изпълнител може да бъде глобена с над 1 млн. лв.\"София е друга държава\" гласи една приказка по българските земи. Това е така, защото останалите градове отдавна нямат развитие и икономика, за да осигуряват работни места и добър стандарт на жителите си. И съвсем естествено хората дойдоха в столицата или заминаха в чужбина, за да търсят по - добри условия на живот. Пример е Перник, най - близкият областен град до София. От миньорския град всяка сутрин, по официална статистика, тръгват 25 000 души на работа в столицата. Правя тази вметка, защото както написах по - горе, \"София е друга държава\" - е, на хората им писна да бъдат лъгани, \"да им замазват очите\", през няколко месеца да се ремонтира едно и също нещо. Поне столицата да е хубава и качествено ремонтирана, след като получава толкова милиони европейски и държавни средства.Погледнете Хърватия. Най-хубавата магистрала е тази до Загреб, по думите на очевидци. Дупки и неравности няма. Нито в самия Загреб, нито в Риека, нито в Сплит. А Хърватия до преди има - няма двайсетина години беше във война... Хиляди българи пътуват. По работа или на екскурзия. Следователно много хора виждат как е в другите държави. И то в близката чужбина. Да не говорим за сравнение със западноевропейските столици - би било като да се съпоставя Лом с Лондон.Градската Зона 2, към която спада \"Граф Игнатиев\" e групов паметник на културата, с четири улици с историческо значение, чието строителство в голямата си част е с архитектурна и/или художествена стойност. Това не попречи на безумията с ремонта. Че кога е пречело, ще попитате. И ще бъдете прави. Да не би историческата стойност на Скаптопара край Благоевград да попречи на преминаването на магистрала оттам?Смешно, но и жалко е твърдението на столичния кмет Фандъкова по един от последните казуси с печалноизвестния ремонт на Графа - за поставянето на шахта в основата на дърво. Било безумно решение и щяла да бъде безкомпромисна. Всички видяхме що е то безкомпромисност от страна на местната власт - ремонтът съсипа малкия бизнес по \"Графа\" заради забавянето, няколко човека се нараниха на \"перките\", плочките или не са наредени, или са вече натрошени, сумата набъбва сякаш с всеки час... А отговорност? Няма.Властта в София има да отговаря на много въпроси около, и не само ул. \"Граф Игнатиев\". Например, кой ще плаща плачевния ремонт? Защото информацията от неправителствената организация \"Спаси София\" (и от редица други структури, в това число и политически), че Европейската комисия ще наложи финансова корекция в размер на 100 %, не може да бъде пренебрегвана. На това му се викат видими резултати за милиони: разбити глави, дупки вместо фуги, месеци забавяне, предстоящи разследвания от страна на европейски органи, оставки, некачествено изпълнение, \"ремонт на ремонта\". Тези милиони отново ще излязат от джобовете на българските данъкоплатци.Междувременно излезе информация, че конкурсът за ремонт на пл. \"Света Неделя\" тръгва отново (преди 6 години имаше конкурс и класирани два проекта, но местната власт се отказа да ги изпълнява). Какво ли да очакват жителите и гостите на София този път? Колко милиона отново ще потънат в некачествено изпълнение? А сметката за видимите резултати накрая ще я платим всички ние.", "date": "2019.03.15", "title": "Видими резултати за милиони"}
{"url": "https://news.bg/world/es-mozhe-i-da-ne-odobri-otlagane-na-brekzit.html", "text": "Европейският съюз ще одобри отлагане, ако през следващата седмица британският парламент прокара споразумението за Брекзит, обяви източник от Елисейския дворец, цитиран от медии.Представителят от френското президентство подчерта, че ЕС само ще се съгласи на \"техническо\" отлагане, ако парламентът на Обединеното кралство прокара споразумението за излизане през следващата седмица. Според източника, ако споразумението не бъде одобрено, някои държави ще се противопоставят.Ако Лондон излезе с \"ясна алтернатива\" като нов референдум или избори, Брюксел може да обмисли по-голямо отлагане, поясни източникът и допълни, че няма смисъл от отлагане на Брекзит без ясен план. Ако Камарата на общините отхвърли предложението през следващата седмица и няма алтернатива, сценарият без сделка ще надделее, предупреди източникът.Вчера британският парламент и Междувременно представител на британското правителство обяви, че следващото ключово гласуване на споразумението за напускане на ЕС най-вероятно ще се проведе във вторник вечерта следващата седмица.", "date": "2019.03.15", "title": "ЕС може и да не одобри отлагане на Брекзит?"}
{"url": "https://news.bg/regions/9-godishno-dete-e-blasnato-ot-kola-pred-uchilishte-v-lovech.html", "text": "9-годишно дете е блъснато от автомобил пред училище в Ловеч, съобщиха от МВР. В резултат на инцидента детето е със счупвания, без опасност за животаСигналът за инцидента е постъпил около 12.00 часа. По първоначална информация момчето е изскочило внезапно на пътното платно пред ОУ \"Проф. Димитър Димов\". Колата, която го е блъснала, е управлявана от 43-годишна жена.Алкохолната проба на водачката е отрицателна.", "date": "2019.03.15", "title": "9-годишно дете е блъснато от кола пред училище в Ловеч"}
{"url": "https://news.bg/crime/sadat-iska-da-znae-koy-e-pisal-v-teftercheto-na-ivancheva.html", "text": "Неизвестен човек е дописвал цифри в тефтерчето на отстранения и подсъдим кмет на \"Младост\" Десислава Иванчева. Това стана ясно на поредното заседание по делото срещу нея в Специализирания съд.Графологична експертиза установила, че числото 40 000 не е написано от кмета Иванчева. В тефтерчето имало и друго число, което също било от неизвестен човек. Затова съдът нареди до началото на април експертите да установят дали това не е другият подсъдим по делото - Петко Дюлгеров.Според експертите Иванчева имала много специфичен почерк.След заседанието по делото прокурор Тончева единствено обясни, че се очаква експертиза. На въпрос защо сега ще се търси дали вторият почерк е на Дюлгеров, а едва по-късно евентуално ще се търси, ако не е на Дюлгеров, чий е, прокурорът не даде обяснение, а само заяви, че такава е процедурата: Експертите ще преценят, съдът ще вземе решение, бяха отговорите на прокурорката.Съдът също така върна на кметицата шофьорската й книжка, трите й мобилни телефона и две СИМ карти. При разпечатването на веществените доказателства обаче се оказа, че телефоните не са сред тях и сега прокуратурата има за задача да ги открие.Самата Десислава Иванчева коментира, че освен дописвани цифри има и цяла новопоявила се страница в тефтерчето като доказателство. Тефтерът е от Столична община и много хора имат такива, обясни Иванчева пред журналистите. По думите й има много други доказателства, които са подправени, а освен това има и изчезнали. Доказателствата не се съхраняват както е редно, според нея. Играем си непрекъснато на гоненица с прокуратурата, заяви Иванчева и посочи, че например са издирвали записи, които уж били случайно забравени. Прокуратурата не за първи път лъже, посочи тя.Думите й бяха подкрепени и от Биляна Петрова.Припомняме, че тефтерчето на Иванчева, заедно с  при задържането на тримата на 17 април 2018 година, бяха посочени като  по делото срещу отстранената кметица на район \"Младост\" Десислава Иванчева, бившата ѝ заместничка Биляна Петрова и бившия районен кмет Петко Дюлгеров за искане на подкуп от бизнесмена Александър Ваклин в размер на половин милион лева. на бул. \"Васил Левски\" в центъра на София на 17 април 2018 година. В колата на кметицата бяха открити 70 000 лева, които тя взела като подкуп според прокуратурата. Действията на органите на реда около ареста на Иванчева продължиха , което предизвика  относно начина, по който тя е задържана.В края на май месец спецсъдът .", "date": "2019.03.15", "title": "Съдът иска да знае кой е писал в тефтерчето на Иванчева"}
{"url": "https://news.bg/politics/veroizpovedaniyata-shte-se-izdalzhavat-do-10-godini.html", "text": "ГЕРБ са готови с измененията в закона за вероизповеданията. До десет години се отсрочват задълженията на вероизповеданията, обяви на брифинг председателят на ПГ на ГЕРБ Цветан Цветанов.\"Няма опрощаване, а има отсрочване\", изтъкна той.Религиите щели да се изплатят, когато могат, в рамките на тези десет години.\"Такава процедура имало в ДОПК\", поясни Менда Стоянова, шеф на бюджетната комисия в парламента. Тази процедура обаче не можела да се приложи спрямо вероизповеданията. Тя се отнасяла за стопанските субекти. Затова се налагала нова промяна.\"За срока на отсрочването тече лихва\", обясни още Стоянова. Не е пояснено обаче как религиите ще си погасяват дълговете. Припомняме, че в сряда, 13 март,  Той обясни, че целта на закона е да се ограничи външното влияние върху вероизповеданията. Цветанов подчерта, че от ГЕРБ предлагат в закона не да има амнистия, а отсрочването на погасяването на дълговете на религиите.Припомняме, че лидерът на БСП По думите ѝ ГЕРБ са се съгласили да опростят задълженията на мюфтийството, за да получат подкрепата на ДПС за ветото на Румен Радев.Нинова заяви и че , които са част от малката коалиция в управлението на държавата \"Обединени патриоти\" (ОП).На 7 март депутатите решиха По повод обвиненията на председателят на ПГ на ГЕРБ  за вероизповеданията. Малко по-късно По думите му в ГЕРБ има десетки хиляди мюсюлмани и няма да се прави компромис с темата за етническата толерантност.От ДПС , като заявиха, че от БСП са преиграли. Депутатът от БСП Крум Зарков пък заяви, че на Консултативен съвет по националния сигурност е , но не и за опрощаване на дълговете. ", "date": "2019.03.15", "title": "Вероизповеданията ще се издължават до 10 години"}
{"url": "https://news.bg/crime/osadiha-retsidivist-na-6-godini-zatvor-za-iznasilvane.html", "text": "Осъдиха рецидивист на 6 години затвор за изнасилване.26-годишният В.Р. получи присъда за това, че на 11 май миналата година е изнасилил 63-годишна жена, след като я е пребил.Тъй като двамата били роднини, тя го посрещнала гостоприемно в дома си, а след като го изпратила, излязла за кратко на двора. През това време осъденият се върнал в дома й и се скрил под леглото. Когато жената се върнала и легнала да спи, В.Р. се нахвърлил върху нея, нанесъл й юмручни удари и я изнасилил.До момента той е осъждан 7 пъти за кражби и други престъпления, като за последно е лежал в затвора за хулиганство.Районен съд-Казанлък му е наложил наказание от шест години \"лишаване от свобода\" при първоначален \"строг\" режим, като присъдата е потвърдена от Окръжен съд-Стара Загора и е влязла в сила.", "date": "2019.03.15", "title": "Осъдиха рецидивист на 6 години затвор за изнасилване"}
{"url": "https://news.bg/world/es-sanktsionira-rusiya-za-intsidenta-v-kerchenskiya-protok.html", "text": "Европейският съвет наложи санкции на 8 физически лица в отговор на \"ескалацията в Керченския проток и Азовско море и нарушаването на международното право от Русия, която използва военна сила неоправдано\", се казва в съобщение.Пояснява се, че съветът повтаря исканията си за \"незабавно освобождаване на всички задържани украински моряци, както и връщане на иззетите кораби и свободно преминаване на всички кораби през Керченския проток\".На 25 ноември руската брегова охрана откри огън по украински кораби при опит да навлязат в Азовско море през Керченския проток. Москва определя инцидента като провокация от Киев преди президентските избори в Украйна през този месец.Санкциите на ЕС са заради действия на Русия, които подриват или заплашват териториалната цялост, суверенитета и независимостта на Украйна.Рестриктивните мерки засягат директора и заместник-директора на граничната дирекция към руската Федерална служба за сигурност на Република Крим и град Севастопол, капитаните на корабите, участвали в действията срещу Украйна и др.Рестриктивните мерки остават в сила до 15 септември 2019 г. Общо мерките засягат 170 физически лица и 44 юридически лица. Наложена е забрана за пътуване в рамките на ЕС и замразяване на активи.Други мерки на ЕС в отговор на кризата в Украйна: икономически санкции срещу Русия, които остават в сила до 31 юли 2019 г. и рестриктивни мерки в отговор на незаконното анексиране на Крим и Севастопол, които остават в сила до 23 юни 2019 г.", "date": "2019.03.15", "title": "ЕС санкционира Русия за инцидента в Керченския проток"}
{"url": "https://news.bg/disasters/napadatelyat-v-nova-zelandiya-se-nadahva-s-osmanskoto-nashestvie-v-evropa.html", "text": "Четиридесет и девет души са загинали и поне 20 са ранени при стрелбата в две джамии в Крайстчърч, Нова Зеландия. Австралийският премиер Скот Морисън определи стрелеца, който има австралийско гражданство, като десен екстремист и терорист, съобщава БиБиСи.Четирима души, трима мъже и една жена са задържани във връзка със стрелбата, съобщиха от полицията в Нова Зеландия. Министър-председателят на Нова Зеландия Жакинда Ардерн определи нападението като един от най-мрачните дни за Нова Зеландия.Нападателят, който се идентифицира като Брентън Тарант от Австралия, публикува  от 73 страници, в който се описва и като \"обикновен бял мъж\". 28-годишният терорист коментира, че е роден \"в семейство на работниците, с ниски доходи ..., който е решил да заеме позиция, за да осигури бъдеще за своя народ\", съобщава Нюз.ком Австралия.Той описва причините атаката, за да \"покаже на нашествениците, че нашите земи никога няма да бъдат техните земи, нашите земи са наши собствени и че, докато един бял човек все е жив, те никога няма да завладеят нашите земи\". Той разкрива, че е планирал нападението от две години, отбелязвайки, че е решил преди три месеца то да е в Крайстчърч.Той допълва, че Нова Зеландия не е \"първоначалният избор за атака\", но я описва като \"целенасочена среда, както навсякъде на Запад\".\"Една атака в Нова Зеландия би довела до вниманието за истината за нападението над нашата цивилизация, че никой в света не е в безопасност, нашествениците са били във всички наши земи, дори и в най-отдалечените райони на света и че никой не можеше да отиде някъде, където да е безопасно и свободно от масова имиграция. \"Твърдейки, че представлява \"милиони европейски и други етнонационалисти\", той допълва \"трябва да осигурим съществуването на нашите хора и бъдеще за белите деца\".Нападателят цитира военни лидери и се позовава до древни битки като обсадата на Акра от 1189 г., Османската империя, включително битката за Виена през 1863 г. и битката при прохода Шипка през 1877 г. Той цитира и Карл Мартел, френски военен лидер (б.р. запомнен с победата си в битката при Поатие през 732. Като резултат от победата, Мартел завоюва цяла Южна Галия, а единствено областта Септимания остава в ръцете на арабите. Заедно със съвместната победа на хан Тервел и император Лъв III Исавър над арабите през 717 година при Константинопол се характеризират като спасението на Европа от арабската заплаха).Първите съобщения за нападение е от джамията \"Ал Нуур\", разположена в централната част на Крайстчърч. Втора джамия в предградието на Линууд е евакуирана, но има по-малко подробности. Полицията също така е обезвредила \"взривни устройства, прикрепени към превозните средства\", допълва Буш.Властите съветват всички джамии в града да се затворят от съображения за сигурност. Въоръжена полиция е забелязана в гимназията Папануи в Крайстчърч, която бе оградена.Не е ясно колко въоръжени нападатели би могло да има. Нападателят е публикувал манифест, в който описва намеренията си, в които е приел крайно десни и антиимигрантски идеологии.Той също така е предавал на живо във Фейсбук с камера на главата, докато е атакувал джамията. Полицията призова обществеността да не споделя онлайн \"изключително тревожните\" кадри.Фейсбук съобщи, че е премахнал Фейсбук и Инстаграм акаунтите на стрелеца и се работи за премахване на всички копия на кадри.Очевидец и оцелял коментира пред телевизия Нова Зеландия, че в джамията \"Ал Нуур\" е видял как нападателят влиза в молитвената стая за мъже, след което се премества в стаята за жени. \"Това, което направих, беше просто да чакам и да се моля, Господи, моля, нека на този човек му свършат куршумите\".Свидетел коментира пред АФП, \"чух три бързи изстрела, а след около 10 секунди започна отново - трябва да е било автоматично, никой не може да дръпне спусъка толкова бързо\".Седем души са загинали във втората джамия в предградието на Линууд.Полицейският комисар Буш коментира: \"Полицията реагира с пълната си способност да управлява ситуацията, но рисковата среда остава изключително висока. Полицията препоръчва жителите на Крайстчърч да не са по улиците, а на закрито до по-следващо уведомяване.\"\"Категорично осъждам терористичната атака срещу джамията Ал Нуур в #NewZealand и мюсюлманските поклонници. Нека Аллах се смили над жертвите и да даде бързо възстановяване на ранените\", написа турският президент Реджеп Ердоган в Туитър.\"От името на моята страна, изказвам своите съболезнования на ислямския свят и народа на Нова Зеландия, които са обект на този акт - най-новия пример за нарастващ расизъм и ислямофобия\", допълва Ердоган.", "date": "2019.03.15", "title": "Нападателят в Нова Зеландия се надъхва с османското нашествие в Европа"}
{"url": "https://news.bg/society/ravnopravie-i-spravedlivost-za-zhenite-iskat-ot-knsb.html", "text": "Равни права, равноправно заплащането, социална справедливост и недекларираният труд. Това бяха основните теми на конференция в КНСБ , посветена на жените, работата и неравенствата.440 000 са заетите жени в земеделието, като представляват 40% от отрасъла. Тези дейности попадат в най-ниско заплатените професии. В сектор \"Земеделие\" жените получават около 800 лева. Най-високата средна работна заплата сред квалифицираните кадри е 856 лева. Тези данни представи председателят на Федерацията на независимите синдикати от земеделието Светла Василева.Президентът на КНСБ Пламен Димитров подчерта, че проблемът с неравенствата са постоянен ангажимент на синдикатите. В Бъглария жените получават с около 13% по-малко от мъжете у нас. Жените и мъжете получават най-малко в ЕС, при това толкова малко, че в някои сектори са много далеч от заплащането, което стига за издръжка. Това по думите на Димитров е основен приоритет за синдикатите. Въпреки всичко той отрича липсата на напредък.С относително висок дял са жените, които желаят да работят, но трудно успяват да започнат постоянна работа.Заетите в селското стопанство в страната са сред социално уязвимите групи работещи бедни и във висок риск да работят в сивата икономика.Прозрачни и предвидими условия на труд, както и равновесие между личния и професионалния живот са сред проблемните области, за които КНСБ ще се бори, акцентира Димитров, който изрази надежда ситуацията да се промени с изборите са нов ЕП.По думите му \"ще има възможност да се запълнят петна и дупки, които имат нужда от регулация.\" Където има колективни договори, равенството е по-голямо, убеден е президентът на КНСБ. Затова насърчаването на колективните договори е централна тема в браншовите организации.Неравенствата са биологични и в основата на обществото - между мъже и жени. Често има и финансови, както и професионални неравенства, които трябва да бъдат фокус на нашите женски сили. Това заяви поетесата Румяна Кралева, като рецитира свои стихове, посветени на жената и нейната роля в живота и обществените процеси.", "date": "2019.03.15", "title": "Равноправие и справедливост за жените искат от КНСБ"}
{"url": "https://news.bg/crime/anglichaninat-s-53-samolichnosti-se-izpravya-pred-sada-v-burgas.html", "text": "Окръжната прокуратура в Бургас внесе в съда искане за определяне на мярка за неотклонение \"временно задържане под стража\" спрямо англичанина Оуен У. Той е издирван с Европейска заповед за арест от 21 февруари от Магистратския съд в град Лийдс.Оуен У. се издирва в страната си заради заговор за извършване на грабеж. Според британския криминален закон подобно престъпление се наказва с доживотен затвор.В Европейската заповед за арест е посочено, че престъплението е извършено между 4 и 27 септември 2015 г. в търговски автосервиз в Лийдс. Собственикът на търговския обект е бил наранен с мачете, а по време на грабежа е използван и зареден револвер. Самият грабеж е извършен от други 4 лица, а според британските власти Оуен У. го е планирал и е осигурил превозно средство. Откраднати са автомобилни части на стойност 140 000 британски паунда.Припомняме, Предстои Окръжен съд - Бургас да насрочи начален час на заседанието си, което ще се проведе днес.", "date": "2019.03.15", "title": "Англичанинът с 53 самоличности се изправя пред съда в Бургас"}
{"url": "https://news.bg/crime/v-burgas-moldovets-prostrelya-rusnak-pri-duel-za-momiche.html", "text": "В Бургас молдовец простреля руснак при дуел за момиче.Около 23.40 часа вчера в УМБАЛ - Бургас постъпил 20-годишен руснак с наранявания в областта на главата.Оказало се, че между него и 20-годишен молдовец възникнал конфликт заради момиче. Двамата се уговорили в социалната мрежа да се срещнат в к-с \"Лазур\" към 21.00 часа. Последвала саморазправа, при която молдовецът прострелял руснака с газов пистолет в лицето, след което го ударил с юмрук по главата. Руснакът паднал на земята и ударил главата си на тротоара.Към момента той е настанен за лечение в отделение \"Неврохирургия\" при УМБАЛ - Бургас с комоцио и съмнение за фрактура на черепа, но без опасност за живота. Молдовецът все още се издирва.По случая е образувано досъдебно производство.", "date": "2019.03.15", "title": "В Бургас молдовец простреля руснак при дуел за момиче"}
{"url": "https://news.bg/crime/razkriha-sedma-poredna-krazhba-na-tok-ot-kashta-v-dragalevtsi.html", "text": "ЧЕЗ Разпределение установиха за 7-ми пореден път кражба на ток от къща в кв. Киноцентър-Драгалевци. Компанията е подала сигнал до органите на МВР. Къщата е с преустановено електрозахранване заради неплатени задължения от 2017 г., а клиентът е с дело заради предишни нарушения. Кражбите на електроенергия на къщата са осъществени чрез директно присъединяване към електроразпределителната мрежа, като последното, установено нарушение е изпълнено с изграден допълнителен кабел под земята.26% от нарушителите са регистрирани повече от веднъж за кражба на ток, като 980 от тях са с над 3 съставени протокола през последните три години.ЧЕЗ очаква нови правила, които да въведат строги санкции не само по отношение на цената, но и по отношение на срока за дотаксуване на електроенергия за некоректните потребители.Според тях кражбите на ток влошават качеството на електроенергията за всички клиенти.", "date": "2019.03.15", "title": "Разкриха седма поредна кражба на ток от къща в \"Драгалевци\""}
{"url": "https://news.bg/crime/obviniha-lekar-darzhal-morfin-za-prodazhba.html", "text": "Окръжната прокуратура в Разград предаде на съд 51-годишен лекар, държал с цел разпространение около 11 000 ампули морфин и 250 таблетки с наркотични вещества, съобщиха от прокуратурата.Ако бъде признат за виновен, той може да получи наказание от 5 до 15 години лишаване от свобода и глоба от 20 000 до 100 000 лева.Припомняме,  за измама на бащата на затворник.Подсъдимият лекар в момента е в следствения арест в Разград с мярка за неотклонение \"Задържане под стража\" по друго наказателно дело, което прокуратурата води срещу него. Признат за виновен е и е осъден условно и за ползване на чужда дебитна карта на своя пациентка.Според сегашното разследване от 7 януари до 8 март 2017 г. подсъдимият лекар без надлежно разрешително на публично място придобил и държал с цел разпространение 10 670 ампули и 100 таблетки морфин и 150 таблетки оксиконтин. Цената на високорисковите наркотични вещества според съдебно-оценителната експертиза е 13 803 лева. Наркотичните лекарствени препарати са поставени под контрол и се отпускат чрез специален режим само на пациенти със злокачествени заболявания за облекчаване на болките им или на пациенти в последен стадий на болестта.Разследването показало, че нито един от пациентите, на които подсъдимият е изписвал с жълта рецепта медикаментите, не е имал злокачествено заболяване. Голяма част от тях дори не са познавали д-р Бранимир М. Лекарят издавал специалните рецептурни бланки на името на пациенти, чиито лични данни му били известни като хирург в отделение в МБАЛ \"Св. Иван Рилски\" в Разград. В инкриминирания период обаче подсъдимият вече не е работел в лечебното заведение.С тази схема д-р Бранимир М. решил да си набавя допълнителни доходи. След като успял да се снабди с жълти рецептурни бланки той попълвал лично изискващите се данни - името си и своя уникален идентификационен код, регистрационния номер на лечебното заведение и др.Така в периода от 7 януари до 8 март 2017 г. д-р М. съставил 238 жълти рецептурни бланки. С тях отивал в аптека в Разград, предоставял ги заедно с личната си карта. Подписвал се като получател и получавал лекарствените средства, съдържащи наркотични вещества, като заплащал лично стойността им.Според разследването, лекарят смятал да продава наркотичните вещества на наркозависими. На свободния пазар цената на тези лекарства била значително по-висока от тази, която пациентите с определени злокачествени заболявания плащали в аптеката.Схемата на д-р М. е разкрита след проверка на РЗИ в Разград. На служителите на здравната инспекция им направило впечатление, че бланките били изписани от един и същ лекар. Той бил и единственият в областта с най-много издадени жълти бланки за лекарствени медикаменти с наркотични вещества, който плащал и получавал лично.Подсъдимият Бранимир М. съзнавал добре, че лицата, на които изписвал лекарствените препарати, нямат нужда от тях. Голяма част от тези пациенти живеели в чужбина.Делото ще се гледа на 9 април. Разпитани на 22 свидетели.", "date": "2019.03.15", "title": "Обвиниха лекар, държал морфин за продажба"}
{"url": "https://news.bg/disasters/interpol-predlaga-sadeystvie-na-nova-zelandiya-za-teroristichnite-ataki.html", "text": "Интерпол осъди  в Нова Зеландия и заяви готовността си да предостави на властите на страната необходимата помощ при разследването. Изявлението е публикувано от международната полицейска организация в Туитър.\"Интерпол категорично осъжда ужасяващите нападения срещу две джамии в Крайстчърч\", се казва в изявлението от името на генералния секретар на организацията Юрген Сток.\"Предложихме цялата необходима помощ на властите в Нова Зеландия.\"Норвежкият премиер Ерна Солберг изрази съболезнования на семействата на жертвите на стрелбата в новозеландския град Крайстчърч и сравни събитията с  г., съобщава ТАСС.\"Това причинява болезнени асоциации със събития в Норвегия, които са едни от най-лошите в нашата история\", обясни Солберг.И двамата престъпници - норвежкият терорист Андерс Брайвик, който уби 77 души в Осло и околностите му през 2011 г., и австралийският Брентън Тарант, който застреля десетки в Крайстчърч - публикуват сходни неонацистки манифести.\"Това доказва, че международната работа по противодействие на екстремизма е изключително важна. Но днес ние мислим най-вече за всички мъртви и ранени, а също и за солидарност с техните семейства\", коментира норвекжият премиерът.", "date": "2019.03.15", "title": "Интерпол предлага съдействие на Нова Зеландия за терористичните атаки"}
{"url": "https://news.bg/education/1-3-ot-balgarite-mezhdu-30-i-34-godini-sa-visshisti.html", "text": "3 239 600 души (71.5%) между 15 и 64 години у нас са били икономически активни лица през 2018 г. Това показва проучване на Националния статистически институт.От тях броят на заетите лица е 3 152 700 души (52.4%), като 1 685 300 (53.5%) са мъже, а 1 467 300 (46.5%) - жени.От това следва, че коефициентът на заетост за населението в посочената възрастова група е 67.7% - съответно 71.5% за мъжете и 63.9% за жените.При населението на възраст между 20 и 64 години коефициентът на заетост е 72.4%. Това е с 1.1% повече в сравнение с 2017 година. При мъжете коефициентът на заетост за тази възрастова група се увеличава с 1.2%, а при жените - с 1%, като достига съответно 76.5% и 68.3%. Във възрастовата група 55 - 64 години заетите лица са 60.7% (65.4% за мъжете и 56.4% за жените). Това е с 2.5% повече в сравнение с 2017 г.От своя страна безработните са 173 300 души, от които 101 700 са мъже и 71 600 - жени. В сравнение с 2017 г. броят на безработните лица намалява с 16.2%.В сравнение с 2017 г. коефициентът на безработица намалява с 1% и достига 5.2%. За същия период коефициентът на безработица при мъжете намалява с 0.7%, а този при жените - с 1.2%.Безработните на възраст между 15 и 29 години са 8.3%. Това е с 1.6% по-малко в сравнение с 2017 г.От тях продължително безработни (от една или повече години) са 101 600 души (58.6%). Коефициентът на продължителна безработица е 3.1% - съответно 3.4% за мъжете и 2.6% за жените.Икономически неактивните лица на възраст 15 - 64 години са 1 291 400 души, от които 552 500 са мъже и 739 000 - жени. Коефициентът на икономическа неактивност за тази възрастова група е 28.5% - съответно 24.1% за мъжете и 33% за жените.Обезкуражените лица между 15 и 64 години са 81 400 (6.3%) от всички икономически неактивни лица във възрастовата група.Относителният дял на рано напусналите образование и обучение от населението на възраст 18 - 24 години остава същият като през 2017 г. - 12.7%.33.7% от населението на възраст 30 - 34 години има висше образование.Относителният дял на незаетите и неучастващи в образование и обучение от населението на възраст 15 - 29 години е 18.1% (при 18.9% през 2017 година).", "date": "2019.03.15", "title": "1/3 от българите между 30 и 34 години са висшисти"}
{"url": "https://news.bg/world/kakvo-e-izvestno-do-momenta-za-terora-v-nova-zelandiya.html", "text": "Какво е известно до момента за терора в Нова Зеландия?49 души бяха убити при стрелба в две джамии в новозеландския град Крайстчърч. 41 души са убити в джамията Deans Avenue и седем в джамията Linwood. Един човек е починал в болница.48 души са хоспитализирани с огнестрелни рани, включително деца. Някои са в критично състояние.Мъж на близо 30-годишна възраст е обвинен в убийство и ще се яви пред съда утре. Полицията не съобщава името на заподозряния.28-годишен австралиец, който предава на живо нападение в джамия, разкри името си онлайн преди клането - Брентън Тарант. Той публикува множество снимки с оръжия и пълнители и линк към манифест за действията си. Полицията на Нова Зеландия призова хората да не споделят \"изключително тъжните кадри\", свързани с нападението.Тарант разкрива мотивите си, включително да \"създаде атмосфера на страх\" и да \"подбуди насилие\" срещу мюсюлманите. Представя автобиографични подробности. Съобщава, че е вдъхновен от норвежкия масов убиец Андерш Брайвик и Дарън Осбърн, който нападна джамия в лондонския квартал \"Финсбъри парк\".Други двама души са арестувани с оръжия на мястото на атаката. Задържан е и четвърти човек, който може да не е свързан с нападението, обявиха от полицията на Нова Зеландия.Няколко оръжия са открити в двете джамии. Две експлозивни устройства са намерени в два автомобила на мястото на атаката. Едното е обезвредено.Заподозрените не са известни на полицията, която съобщи, че нападението е \"много добре планирано\".Премиерът на Нова Зеландия Джасинда Ардърн описа клането като \"един от най-мрачните дни на Нова Зеландия\". Тя потвърди, че това е \"терористична атака\". По думите й много от убитите и ранените може би са мигранти и бежанци.Министър-председателят на Австралия Скот Морисън потвърди, че един от арестуваните е австралийски гражданин и описа заподозряния като \"крайнодесен терорист\".Крайстчърч е блокиран.", "date": "2019.03.15", "title": "Какво е известно до момента за терора в Нова Зеландия?"}
{"url": "https://news.bg/crime/ekspertizi-tarsyat-sindrom-na-barnaut-na-akusherkata-kovacheva.html", "text": "Софийският апелативен съд (САС) назначи съдебно-медицинска и съдебно-психиатрична експертиза по делото срещу акушерката Емилия Ковачева. Със съдебно-психиатрична експертиза трябва да се установи дали обвиняемата страда от синдрома на Бърнаут.Тя е обвинена в опит за убийство на бебето Никол, в нощта на 18 април 2015 г. в столичната болница \"Софиямед\", когато то е било едва на четири дни.Припомняме, че самата Ковачева обяви, че не се чувства виновна за случилото се.Мотивите, с които магистратите приеха аргументите на защитата на акушерката, са че чрез направените искания следва да се установи какво е здравословното състояние на пострадалото дете и на обвиняемата, какви лечебни дейности са извършвани след извършеното престъпление и да се установи действителното й здравословно състояние. Защитата поиска още да бъдат представени първичните документи и изследвания от извършения ТЕЛК, останалите направени изследвания и какво е било поведението на обвиняемата през дежурствата и дали тя не е страдала от синдрома на Бърнаут.В съдебната зала се явиха родителите на Емилия Ковачева, както и бащата на пострадалото дете - Румен Димитров.Според Румен Димитров се прави пореден опит делото да бъде разтакавано.Според него нещата се сервират едно по едно и се изискват документи, които нямат никакво отношение за крайното решение на съда. Бащата не смята, че всички тези експертизи могат да променят ситуацията и беше възмутен от исканията на защитата.Той заяви, че детето се преглежда на 6 месеца и не е предмет на разглеждане на ТЕЛК-овото решение на Никол на този съдебен състав.Припомняме, акушерката Емилия  на първа съдебна инстанция на 15 септември 2017 г.Съдът насрочи следващото съдебно заседание за 12 април.", "date": "2019.03.15", "title": "Експертизи търсят синдром на Бърнаут на акушерката Ковачева"}
{"url": "https://news.bg/int-politics/germaniya-holandiya-i-shvetsiya-sa-pritesneni-za-yadreniya-dogovor-inf.html", "text": "Договорът за премахване на ракети със среден обсег - ИНФ, допринася за европейската сигурност от десетилетия, но сега бъдещето му е обезпокоително, съобщава ТАСС.Това посочват в съвместно изявление, външните министри на Германия, Холандия и Швеция, което се разпространява в петък в рамките на конференция за контрол на въоръжаването в Берлин.\"Ние сме дълбоко обезпокоени от влошаването на положението около глобалната сигурност и различните заплахи за стабилността, включително унищожаването на съществуващия режим на контрол върху намаляването на конвенционалните и ядрените оръжия\", коментират външните министри.Страните призоваха Русия да се върне към споразумението.След като Вашингтон обяви в началото на февруари, че  и Русия заяви, че президентът  за прекратяване изпълнението на споразумението.Договорът за ликвидиране на ракетите със среден обсег е подписан през 1987 г. от президента на САЩ Роналд Рейгън и последния съветски лидер Михаил Горбачов. Договорът от 1987 г. ограничава производството, използването и съхраняването на балистични ракети с наземно базиране със среден (от 1000 до 5500 километра) и малък обхват (от 500 до 1000 километра).", "date": "2019.03.15", "title": "Германия, Холандия и Швеция са притеснени за ядрения договор ИНФ"}
{"url": "https://news.bg/education/jotova-iska-da-sprem-da-proizvezhdame-bezrabotni-visshisti.html", "text": "Книгите, образованието и ученето са отворени прозорци към света, но в технологичния век ще имат особено място.С тези думи вицепрезидентът Илияна Йотова откри двудневното изложение \"Образование без граници\" и кариерния форум \"Образование и кариера\" в НДК.Успешната кариера, по думите ѝ, е резултат от протегнатата ръка между образование и работодатели и трябва да се откажем от така нареченото бързо хранене в образованието.Произвеждаме безработни висшисти, разкритикува Йотова.Трудно подчиняващи се на йерархия, със силно чувство на лична автономия, с по-голяма нагласа за търсене по света на своето място и едновременно търсене на сигурност. Така вицепрезидентът определи младите хора под 25 години в България.Все по-важни за младите кадри са условията на труд, кариерното развитие, но заплатата все още е сред топ приоритетите. Това според Йотова би следвало да бъде взето под внимание от работодателите.Зад цифрите стои дълбокото разделение между хората с по-добро образование от големите градове и тези от малките градове, които получават по-лош старт в живота. Очевидно социалната ни система не може да защити по-слабите, затова и Йотова е на мнение, че свежото попълнение на пазара на труда и в икономиката не търси развитие поради песимизма си.Вицепрезидентът насочи вниманието и към хората с увреждания, които трябва да имат шанс да получат работа според спецификата на техните заболявания.Тази година амбицията на форума е да се представят нов тип образователни инициативи. В рамките на 11-тото му издание лектори от български университети ще изнесат лекции за основните права на потребителите. За първи път в изданието ще има и Младежка конференция, свързана с правото на образование.В изложението участват работодатели, университети, фирми, академии, организации и институции. От \"Образование без граници\" призоваха образованието да бъде отговорна и сериозна крачка към успешно кариерно развитие у нас.На форума присъстваха представители на редица посолства, сред които на държавите Палестина, Марокански, Саудитска Арабия, Русия, Германия.", "date": "2019.03.15", "title": "Йотова иска да спрем да произвеждаме безработни висшисти"}
{"url": "https://news.bg/press/vsichkite-8-novi-iztrebitelya-f-16-idvat-nakup-prez-2023-g-vazpitatelyat-raztarval-uchenichki-podade-ostavka.html", "text": "Позиция. \"Дума\":Президентът: Ще съм бариера срещу лобизма и нагласените поръчкиС риск да стана шампион, обещавам ви да бъда бариера на лобистко законодателство, което е във вреда на българския бизнес, с налагане на вето и сезиране на Конституционния съд. Това обяви президентът Румен Радев по време на икономическия форум, организиран от АИК, БСК и Българската търговско-промишлена палата. При откриването на кръглата маса държавният глава говори основна за липсата на държавни гаранции за развитието на икономиката. Радев се включи и в последвалите дискусии като там постави акцент върху лобисткото законодателство и задкулисието при обществените поръчки.Държавата трябва да осигури справедлив достъп до обществени поръчки на всички фирми, а не само на определен кръг, заяви президентът. Според Радев държавата трябва да се фокусира върху качеството на управление. Нужна е ясна, стабилна правна рамка, свободна от всякакви лобистки хватки, подчерта още държавният глава. Скандал. \"Монитор\":Възпитателят, разтървал ученички, подаде оставкаВъзпитателят, който разтърва ученички с юмруци в ловешко училище, е подал оставка, съобщи бТВ.Прокуратурата продължава разследването на случая. Междувременно на територията на цялата област е започната подписка в негова защита.Вчера началникът на на Регионалното управление на образованието в Ловеч Еленко Начев обясни, че възпитателят, участвал в боя в ловешкото ОУ \"Св. св. Кирил и Методий\", ще бъде наказан с дисциплинарно уволнение. Това стана, след като в социалните мрежи се появи видео с разправиите, което предизвика редица коментари за случващото се в училището. Ф-16. \"24 часа\":Всичките 8 нови изтребителя F-16 идват накуп през 2023 г. САЩ натискат през юни-юли да има сделка, няма да има завод за части в България\"Локхийд Мартин\" няма да успее да достави първите изтребители F-16 през 2021 г., както настоява България, но за сметка на това през 2023 г. ще достави всичките 8 самолета и те ще са готови веднага да изпълняват бойни мисии.Това съобщи пред \"24 часа\" директорът \"Международно развитие на F-16\" в компанията Джеймс Робинсън.За да е възможна доставката през 2023 г. обаче, трябва да бъде подписан договор през юни-юли тази година, допълни той. Преди това договорът трябва да бъде одобрен от американския Конгрес.През юни е възможно да има готов отговор, потвърди и министърът на отбраната Красимир Каракачанов.България обаче няма да получи завод за производство на части за изтребителите по линия на т.нар. индустриално сътрудничество. Част от ремонтите по новите изтребители е възможно да бъдат извършвани в България. \"Воля\". \"24 часа\":\"Воля\" щяла да върне дебата за важните неща, май ще се върне в парламентаВ четвъртък лидерът на \"Воля\" Веселин Марешки съобщи, че парламентарната група напуска пленарната зала, но пред журналистите отказа да разкрие мотивите за решението. Сподели ги малко по-късно по Нова тв.\"Решението не е еднозначно, тежко е и дебатите в партията продължават. Но докато обществото се тресе, раздирано от ниски доходи, липса на добро образование, здравеопазване и сигурност, нас през последните месеци ни заливат с дребнотемието кой от върховните лидери на политическите измамници от малката коалиция ще води тяхната листа. И ние, с този наш ход, искаме да върнем разговорите за важните неща в обществото, за решаване на проблемите на хората и повишаване стандарта на живот на българския гражданин\", заяви Марешки. Заплаха. \"Дума\":ТЕЦ \"Марица-Изток\" 2 е заплашена от фалит Капиталът на ТЕЦ \"Марица-изток\" 2 трябва да бъде увеличен с 600 милиона лева, за да не фалира дружеството. За това алармира изпълнителният директор на Българския енергиен холдинг Петьо Иванов.Тъй като обаче централата е държавно предприятие и има сериозни финансови затруднения, увеличението на капитала може да стане само след разрешение от Европейската комисия. Тя трябва да се произнесе дали това е неправомерна държавна помощ, уточни Иванов пред журналисти. Директорът на БЕХ присъства днес на годишния форум на Българската федерация на индустриалните енергийни консуматори.Към момента собственият капитал на ТЕЦ-а е около 260 млн. лева. По думите на Иванов БЕХ ще се опита чрез повишаване на капитала да се \"даде допълнителен живот на централата\". Защото има реална заплаха от процедура по несъстоятелност от през следващата година. Стандарт.\"Сега\":София остава последна по качество на живот в ЕС Класацията за качество на живот в градовете по света за 2019 г. на Mercer отново отрежда на София последно място сред европейските столици. Нашата столица заема 116-то място, като спрямо миналата година напредъкът е с цели 0 места, а за последните десет години сме \"прогресирали\" с една позиция, съобщава \"Спаси София\".През изминалото десетилетие, почти всички източноевропейски столици са отбелязали значителен напредък, отбелязват от организацията. Загреб например се изкачва с 8 места, Братислава с 11, а Прага заема престижното 69 място. \"Глобалната класация ни дава трезва представа за това накъде върви София, сравнена с другите световни градове и изводът е ясен - стагнация. Тъжно е, че въпреки ниското ниво, от което стартираме, София толкова време не може да прогресира. Основна вина за това носят управляващите града ни, начело с Йорданка Фандъкова. Тази противна стабилност на дъното на ЕС от толкова години е ясен измерител за провала на това корумпирано, изчерпано и безидейно управление. И докато продължават да наливат милиони в ремонт на ремонта, градът ни, както в центъра, така и в кварталите, продължава да е занемарен, хаотичен и разбит\", коментират от \"Спаси София\".", "date": "2019.03.15", "title": "Всичките 8 нови изтребителя F-16 идват накуп през 2023 г. ; Възпитателят, разтървал ученички, подаде оставка"}
{"url": "https://news.bg/world/poredna-raketna-ataka-sreshtu-izrael-ot-gaza.html", "text": "Ракетна атака е била извършена тази нощ срещу Израел. Най-малко 2 ракети са били изстреляни по израелска територия от Ивицата Газа, съобщиха световните информационни агенции. В Тел Авив е била задействана системата за предупреждение при подобни атаки. Няма данни за жертви и ранени, както и за сериозни материални щети. Израелският премиер Бенямин Нетаняху е провел спешно съвещание с ръководството на армията. Все още никой не е поел отговорност за ракетната атака. Армията е потвърдила за атаката, като се допълва, че са били извършени ответни въздушни удари срещу позиции на терористи в Газа. Припомняме, че подобни нападения  в региона.При последната вълна на насилие в региона са загинали 250 души, а други 25 000 са били ранени.Израелските власти обвиняват за тези вълнения движението Хамас, което управлява Газа и открито призовава към атаки срещу израелци.Израелският премиер Бенямин  по-рано със спиране на средства за палестинците. Поводът бе убийството на израелско момичеМиналата година Израел не успя да прокара резолюция срещу Хамас в ООН, но обяви за успех самото гласуване на такъв документ.", "date": "2019.03.15", "title": "Поредна ракетна атака срещу Израел от Газа"}
{"url": "https://news.bg/weather/predimno-oblachno-dazhd-v-iztochna-balgariya.html", "text": "Днес ни очаква предимно облачен ден. Над Източна България ще вали дъжд. Това съобщават от НИМХ. На височина над 1200 метра се очакват валежи от сняг. Максималните температури ще са между 9 и 14 градуса. Атмосферното налягане ще остане по-ниско от обичайното. През следващите дни се очаква затопляне. ", "date": "2019.03.15", "title": "Предимно облачно, дъжд в Източна България "}
{"url": "https://news.bg/world/16-zaginali-i-41-spaseni-sled-srutvaneto-v-nigeriya.html", "text": "16 загинали и 41 спасени - това е резултатът от спасителната операция, проведена  след срутването в Нигерия. Повечето жертви са деца. Припомняме, че, сграда с училище се срути в най-големия град в Нигерия Лагос.Десетки бяха ранени. В триетажната сграда е имало над 100 души по време на инцидента.Според агенциите, в района има хиляди сгради в състояние пред рухване. През 2016 г. повече от 100 души загинаха при срутване на църква в Югоизточна Нигерия. През същата година в Лагос най-малко 30 души загинаха при рухване на пететажна сграда, която е била в ремонт.", "date": "2019.03.15", "title": "16 загинали и 41 спасени след срутването в Нигерия "}
{"url": "https://news.bg/world/desetki-zaginali-i-raneni-pri-strelba-v-dzhamii-v-nova-zelandiya.html", "text": "Десетки са загинали при нападения в джамии в Крайстчърч, Нова Зеландия, съобщават световните информационни агенции. Съобщено бе, че въоръжен мъж е проникнал в храма и открил огън по намиращите се вътре хора.След това стана ясно, че и втора джамия е била атакувана. По последни данни, четирима души (трима мъже и една жена), са били задържани по случая. Полицията на този етап не дава повече информация около самоличността и мотивите. Предполагаше се, че може да има и втори стрелец. Не е уточнен броят на загиналите и ранените. Според някои източници, те са най-малко 9 души. Полицията е потвърдила за атаките. Районът на нападението е отцепен и органите на реда препоръчват да се избягва. Умоляват се гражданите да съобщават за подозрително поведение. Училищата в града са затворени. Очевидци разказват за ужасяващите сцени в джамиите. Жена, която живее близо до една от джамиите, разказва, че е видяла въоръжен мъж да излиза навън, захвърля оръжието си и бяга. Оцелял мъж разказва, че е чул стрелба и видял много тела на загинали наоколо. В социалните мрежи се появи снимка на предполагаемия нападател - светъл мъж, който държи оръжие.Завъртя се и видео, за което се твърди, че е от нападението, но автентичността не е потвърдена.  Не е изяснено дали двете атаки са свързани и дело на един човек или група. Гневни мюсюлмани настояха нападението над джамиите да се счита за тероризъм, а не да се определя само като атака. Премиерът Джасинда Ардърн заяви, че Нова Зеландия преживява най-мрачните си дни, а извършените нападения определи като безпрецедентни актове на насилие. Ардърн изрази съпричастност към мигрантите, избрали Нова Зеландия за свой дом и отсече, че убийците не са част от общността. ", "date": "2019.03.15", "title": "Десетки загинали и ранени при стрелба в джамии в Нова Зеландия "}
{"url": "https://news.bg/world/amerikanskite-diplomati-napusnaha-venetsuela.html", "text": "Дипломатите на САЩ са напуснали Венецуела. Това се казва в съобщение на Държавния департамент. Държавният секретар Майк Помпео потвърди, че всички останали дипломати са напуснали страната и това е \"труден момент\" за тях. Той потвърди и подкрепата на страната си за председателя на парламента и самопровъзгласил се за временен президент на Венецуела Хуан Гуайдо. Също така Вашингтон ще се бори хуманитарната помощ да достигне до венецуелците, въпреки усилията на властта да попречи. Властите във Венецуела дадоха на американските дипломати три дни (72 часа) да напуснат латиноамериканската страна. Това обяви венецуелският външен министър Хорхе Ареаса. \"Венецуела реши да не предоставя ново удължаване на срока на присъствието на американските дипломатически агенти, които все още се намират в страната, поради което на 11 март 2019 г. беше изискано от правителството на САЩ да напусне територията на страната с останалия си персонал\", посочиха от венецуелското външно министерство.По-рано днес държавният секретар на САЩ Майк Помпео обяви, че Вашингтон ще изтегли целия си останал персонал от Венецуела през седмицата, отбелязвайки, че присъствието на дипломатите в латиноамериканската страна се е превърнало в \"ограничение за американската политика\".Американските дипломати останаха в страната въпреки решението на венецуелския президент Николас Мадуро да прекъсне дипломатическите отношения със САЩ, след като Вашингтон призна опозиционния лидер Хуан Гуайдо като временен президент на Венецуела през януари. Помпео обаче по-рано отказа да се съобрази с исканията, изтъквайки, че Мадуро не разполага с юридически правомощия да обявява американските дипломати за персона нон грата.", "date": "2019.03.15", "title": "Американските дипломати напуснаха Венецуела "}
{"url": "https://news.bg/world/severna-koreya-obmislya-da-prekrati-pregovorite-sas-sasht.html", "text": "Северна Корея обмисля прекратяване на преговорите по ядреното си разоръжаване със САЩ.Това заяви в петък заместник-министърът на външните работи Чоу Сон Хуи, цитирана от \"Ройтерс\". Северна Корея няма намерение да се поддаде на изискванията на САЩ или да участва в такива преговори, заяви тя на пресконференция в Пхенян.Лидерът на Северна Корея Ким Чен-ун скоро ще направи официално съобщение за позицията си по отношение на преговорите със САЩ, е казала още тя. Възстановяването на ракетния полигон Дончан-ри в Северна Корея изглежда е в последната си фаза. Това обявиха от министерството на отбраната на Южна Корея.Възстановяването започна малко преди  между президента на САЩ Доналд Тръмп и Ким Чен-ун в края на миналия месец. Срещата обаче  с напускането на преговорите от страна на Тръмп.Остава несигурно дали полигонът отново функционира нормално, както множество информации в медиите предположиха през изминалата седмица.", "date": "2019.03.15", "title": "Северна Корея обмисля да прекрати преговорите със САЩ "}
{"url": "https://news.bg/society/izticha-srokat-za-podavane-na-spravki-v-nap-za-dohodite.html", "text": "Изтича срокът, в който предприятията и самоосигуряващите се лица, които са изплатили през 2018 г. доходи на физически лица трябва да представят в Националната агенция за приходите справка по образец за тези доходи, информира БНТ.В справката се обявяват изплатените през годината доходи на физически лица от стопанска дейност, различна от трудовоправните отношения. В това число доходи от упражняване на свободни професии, доходи от прехвърляне на права и имущество.Вписват се и облагаемите парични и предметни награди от игри и конкурси, които не са предоставени от работодател или възложител.Глоба в размер до 250 лева се налага за всяко физическо лице, за което не е подадена информация или тя не е коректна.", "date": "2019.03.15", "title": "Изтича срокът за подаване на справки в НАП за доходите"}
{"url": "https://news.bg/society/9-godishno-momche-poluchi-insulinova-pompa-ot-varnenskiya-mitropolit.html", "text": "9-годишният Георги Иванов от Варна получи инсулинова помпа като дарение от Варненския и Великопреславски митрополит Йоан, съобщи БНТ.Духовникът е дарил 17 500 лева на Клиниката по педиатрия в университетската болница \"Света Марина\" във Вaрна.С част от парите е закупена помпата, а с останалата сума ще бъдат направени изследвания на 80 деца с диабет.Детето се инжектира с инсулин по пет пъти на ден и с помпата му се дава шанс да води нормален живот.Цената на една инсулинова помпа е 6000 лв. Безплатните устройства, които здравната каса осигурява, не са подходящи за малките пациенти, защото не дозират добре инсулина.С останалите 11 хиляди лева от дарението ще бъдат направени изследвания.Проф. Йотова, ръководител на клиниката по педиатрия-УМБАЛ \"Св. Марина\" отбелязва, че парите ще стигнат за 2 години, защото във Варна всяка година от диабет се разболяват средно около 40 деца. Цената на едно изследване е 140 лева.", "date": "2019.03.15", "title": "9-годишно момче получи инсулинова помпа от Варненския митрополит"}
{"url": "https://news.bg/society/100-000-lv-smetka-za-voda-poluchiha-10-semeystva-ot-burgas.html", "text": "10 семейства от бургаския квартал \"Победа\" получиха 100 000 лв. сметка за вода, съобщи Нова телевизия.Вече 20 дни хората са без вода заради натрупаните задължения към местното ВиК дружество.Към 10-те редовни абонати на улица \"Тамара\" се закачили още десетки нелегални водопроводи и така сметката нараснала драстично.Кметът на Бургас Димитър Николов е получил писмо от Брюксел с искане на обяснение, защо водата на нередовните платци е спряна.От ВиК дружеството в Бургас пък са категорични, че до крайната мярка се е стигнало след дълги разговори с неформалните лидери на ромската общност, с които опитали да намерят решение за дълга.Живеещите в квартала не са съгласни с позицията на водоснабдителното дружество и са убедени, че те са основния виновник за това да нямат вода. В същото време в защита на ромите са обяви германският евродепутат от зелените Ромео Франц, който изпратил писмо до кмета на Бургас и до омбудсмана Мая Манолова с искане на обяснение.Кметът Димитър Николов подчерта, че няма европейска страна, където водата е да е безплатна.По думите му е невъзможно водата да бъде пусната преди да бъде заплатена сумата.", "date": "2019.03.15", "title": "100 000 лв. сметка за вода получиха 10 семейства от Бургас "}
{"url": "https://news.bg/politics/mareshki-kam-borisov-da-padne-karakachanov-ne-e-strashno.html", "text": "Лидерът на партия \"Воля\" Веселин Марешки не каза ясно ще влизат ли неговите депутати на заседанията на 44-ия парламент, за да осигуряват кворум.Пред Нова телевизия Марешки заобикаляше въпросите на водещите и от думите му стана ясно само, че ще има разговори с представители на ГЕРБ.На въпрос: \"Дали с това решение (на партия \"Воля\" да излезе от парламента - б.р.) се цели \"\", има ли други разговори\", Марешки обяви, че разликата между това едно правителство да няма мнозинство и да има 120 депутати и да има \", който не достигаше. Това правителство си има мнозинство в парламента и дори и да искам, не мога да съм \"златния пръст\".От думите му стана ясно, че не иска предсрочни избори - \"Искам да ги накарам след 2 г. когато ще свърши мандата (на това правителство - б.р.) България да е по-богата\".Не знаех, че . Основният въпрос не е дали някой дали се регистрира или не, а ако се регистрира какви закони приемат след това и дали приемат да се повишава стандартът на живот, каза Марешки по време на прякото му включване.\"Не сме политически комарджии да залагаме всичко на една карта. Предстои разговор с  (ГЕРБ - б.р.) успяхме заедно с целия български народ да изхвърлим единия вицепремиер (Валери Симеонов), другият - Красимир Каракачанов каза, че ако падне Валери, пада правителството\", заяви Марешки.През целия разговор имаше разминаване между отговорите на лидера на партия \"Воля\" и въпросите от студиото. \"Не е важният въпрос на обществото какво ще направим, ще решим след като го обсъдим с колегите - дали ще се регистрира за кворум в НС\".Като повод за вчерашното обявено излизане от парламента на депутатите от \"Воля\" техният лидер каза: \"през последните няколко месеца ме занимават със сапунения сериал кой ще води листата (на евровота)\"... Политическите брокери са поредните измамници, влезли във властта да се облагодетелстват\". Той не назова кои са \"политическите брокери\".\"Аз мисля, че няма никакво значение дали ще се регистрирам - и Валерката и Каракачанов обясняваха, че и без \"Воля\" парламентът ще работи\", заяви политическият лидер, който вчера обяви излизането на своята парламентарна група от народното събрание.Малко след това той каза: \"\" и отново повтори, че се заговорило за покупка на самолети, а не за пенсии и заплати.На въпрос: \"Не е ли крайната мярка напускането на Парламентарната група?\", Марешки отговори: \"Да, това е така. Не искаме да се стигне до там. Искаме парламентът да се върне на дневния ред на обществото. В предизборните , имаше пенсии\".Запитан, ако излезе от парламента , по което той е подсъдим, той каза: \"... - както аз се противопоставям, така и другите, които имат власт да направят нещо по-добре. .. къде са реалните действия, с които показваме, че милеем за това българите да живеят по-добре\". Продължението на думите му отново бе критика срещу сделката за самолетите.След него в студиото бе поканен депутатът от Обединени патриоти (ОП) Милен Михов. Той обобщи разговора с Марешки така: \"Чух, но трудно ми е да коментирам и не разбрах (депутатите на) Марешки напускат или не\". Михов припомни как Марешки е коментирал решението на БСП да напуснат парламента като измама.В правото на отговор Марешки каза за думите на Михов: \"Готов съм да рискувам, но с политически комарджии няма какво да коментираме. Видяхте че този човек (Михов) не отговори на основните въпроси - какво правят управляващите или се грижат за това аз какво искам и какво правя\".", "date": "2019.03.15", "title": "Марешки към Борисов: Да падне Каракачанов не е страшно"}
{"url": "https://news.bg/politics/vmro-vidyaha-v-deystviyata-na-mareshki-pr-aktsiya.html", "text": "\"Обединените патриоти няма да се молят на ДПС и Мустафа Карадайъ за осигуряване на кворума.\"Това заяви пред Нова телевизия депутатът Милен Михов от ВМРО.По думите му напускането на партия \"Воля\" от парламента е пиар акция, за да бъде Веселин Марешки в центъра на новините. Михов подчерта, че реалната политика е съвсем друго нещо.Михов се обзаложи, че народните представители от групата на \"Воля\" ще се регистрират в парламента.Той е категоричен, че няма да има проблем с кворума, тъй като имат 122 депутати, а за започване на събранието трябва да има регистрирани 121.Михов изтъкна, че от вчера в публичното пространство са излезли три големи новини. Едната била, че г-н Марешки поставя ултиматуми на ГЕРБ и премиера. Другата историческа новина по думите му е, че лидерът на \"Воля\" е най-популярният политик и третата, че Марешки не иска нищо за себе си като политик.\"Всички българи знаят, че Марешки е добър търговец\", подчерта депутатът от ВМРО.Лидерът на \"Воля\" пък заяви, че с политически комарджии няма какво да коментира.По повод обвиненията на Марешки, че управляващите не изпълняват предизборната си програма, Михов заяви, че никой не се е отрекъл от предизборните си обещания и програмата се изпълнява коректно.Депутатът от ГЕРБ Младен Шишков също потвърди пред bTV, че според него няма да е трудно да се сформира кворум, дори ако \"Воля\" излязат от парламента.\"Чисто математически дори без \"Воля\" успяваме да се съберем, така че в тази насока няма да има проблеми\", отбеляза Шишков.По думите му дисциплината в партията и управляващото мнозинство ще трябва да е завишена.Той бе категоричен, че ГЕРБ не разчитат на ДПС за осигуряване на кворум.Депутатът от ГЕРБ коментира и темата с опрощаването на дълговете на вероизповеданията, като обясни, че още на Консултативния съвет по национална сигурност при президента е прието вероизповеданията да се финансират от държавата.Малко преди това лидерът на \"Воля\" заяви пред НОВА, че Той не пожела да отговори на въпроса дали ще се регистрират или не. Веселин Марешки подчерта, че ако Каракачанов падне няма да е страшно. По думите му се е заговорило повече за покупка на самолети, а не за пенсии и заплати, както било заложено в предизборната им програма. Припомняме, че вчера След изявлението на Марешки, председателят на ПГ на ГЕРБ Цветан Цветанов заяви, че  с решение на Националния съвет и по Основен мотив за напускането им беше гласуваният Изборен кодекс, промените в него и .Малко след 9 часа при първи опит депутатите не успяха да съберат кворум, но при втория опит ", "date": "2019.03.15", "title": "ВМРО видяха в действията на Марешки ПР акция"}
{"url": "https://news.bg/world/40-sa-zaginalite-ot-atakata-v-nova-zelandiya.html", "text": "Броят на жертвите при нападението в двете джамии в град Крайстчърч в Нова Зеландия достигна 40 души, съобщи премиерът на Нова Зеландия Джасинда Ардерн, цитирана от ТАСС. Над 20 души са сериозно пострадали.\"По последни данни смятаме, че 40 души са починали\", заяви Ардерн. Десет от тях са загинали в джамията в Линвуд, трима са били навън.Новозеландският премиер отбеляза, че е повишено нивото на оценка на риска за националната сигурност до степен \"висока\".Четирима души са задържани. Джамиите и училищата в града са затворени.", "date": "2019.03.15", "title": "40 са загиналите от атаката в Нова Зеландия"}
{"url": "https://news.bg/politics/i-deputati-ot-volya-pomognaha-za-kvoruma-v-parlamenta.html", "text": "При първата регистрация на депутатите нямаше кворум в парламента. 119 депутатите се регистрираха за старта на НС. Десет минути по-късно бяха отчетени 125 депутатски карти.За да започне работа парламентът са нужни поне 121. В зала не влязоха депутатите на БСП, ДПС и на \"Воля\".Председателят на парламента Цвета Караянчева обяви, че ще се опита да събере депутатите след 10 минути.При втория опит за регистрация и депутати на \"Воля\" влязоха в зала. Кворум имаше от 125 народни представители.Цвета Караянчева се пошегува, че някои депутати давали интервюта в кулоарите. Припомняме, вчера от партия \"Воля\" обясниха, че и те извеждат своите 12 депутати от Народното събрание, като лидерът им На 17 февруари с решение на Националния съвет и по . Основен мотив за напускането им беше гласуваният Изборен кодекс, промените в него и .Социалистите поставиха и условия, за да се върнат в Народното събрание:- избор на нов състав на ЦИК;- връщане на преференциите;- ново обсъждане на .По темата за Изборния кодекс президентът , което бе преодоляно лесно от парламента. Междувременно обаче от , най-вече притиснати от общественото недоволство от практическата отмяна на преференциите в Новия изборен кодекс, както и да задействат процедура за избор на нова ЦИК. Днес номинираните, включително , ще бъдат изслушани в парламента от ресорната комисия. Кандидати бяха , от  и от В сряда депутатите приеха на първо четене промените в Изборния кодекс на ГЕРБ, внесени веднага след като беше ", "date": "2019.03.15", "title": "И депутати от \"Воля\" помогнаха за кворума в парламента"}
{"url": "https://news.bg/health/lekari-ot-pirogov-i-maychin-dom-spasiha-bremenna-i-bebeto-y-sled-tezhka-katastrofa.html", "text": "Лекари от двете университетски болници \"Пирогов\" и \"Майчин дом\" изродиха преждевременно по спешност бебе на ранена в катастрофа родилка. 21-годишната бременна пострадала тежко при пътно-транспортно произшествие между две коли на 10 март.Жената е докарана в \"Пирогов\" с опасност за живота. Тя е била е 28 седмица от бременноста си. Лекарите са я стабилизирали и след продължителна операция израждат момче с тегло 1300 гр., 39 см.Майката и детето са настанени за интензивно лечение и активно наблюдение в реанимациите на двете болници.За последните 6 месеца това е вторият случай пострадала бременна жена при катастрофа. Лекарите наблюдават тревожната тенденция на зачестили случаи на пострадали родилки при ПТП и съветват за повишено внимание и спазване на правилата за безопасност.", "date": "2019.03.15", "title": "Лекари от \"Пирогов\" и \"Майчин дом\" спасиха бременна и бебето й след тежка катастрофа"}
{"url": "https://news.bg/politics/izbraha-boyko-atanasov-da-oglavi-kfn.html", "text": "Със 134 гласа депутатите единодушно избраха Бойко Атанасов за председател на Комисията за финансов надзор (КФН).Той бе  за поста.Атанасов обеща активен диалог с бизнеса. Той вече е депозирал оставката си като заместник-председател на КФН, какъвто бе до момента.В кулоарите на парламента Атанасов защити . Това е действие в правилната посока. Преди обаче да се представи новият вариант на системата трябва широко обществено обсъждане, изтъкна Атанасов и допълни, че още от понеделник започва работата по тази тема.Новият председател на КФН не иска да сподели личното си мнение, за да не повлияе. Според него системата трябва да отговори на всички въпроси.Той не каза кои ще са заместниците му в КФН. Превенция и ефективен надзор обеща Атанасов, за да се избегне повторение на случая \"Олимпик\".Припомняме,  стана представител на България в Съвета на директорите на Европейската банка за възстановяване и развитие (ЕБВР).Така Караиванова бе вторият високопоставен член на ръкодството на КФН, който напуска. През , зам.-председател с ресор застраховане, подаде оставка заради  кипърски застраховател \"Олимпик\".Като единствен кандидат Атанасов бе изслушан на 13 март 2019 г. в парламентарната комисия по бюджет и финанси. Той представи визията си за развитие на КФН.Въпроси към него от представители на браншови организации и на дружества с нестопанска цел нямаше. Представителите на БСП пък, по ясни за всички причини, не присъстваха на заседанието на комисията.Самият Атанасов заяви, че смята да развива КФН като регулаторен орган в шест основни насоки. Основният акцент ще е максимална прозрачност на действията на КФН чрез предоставяне на подробна, точна и навременна информация, увери Атанасов.", "date": "2019.03.15", "title": "Избраха Бойко Атанасов да оглави КФН"}
{"url": "https://news.bg/society/mvnr-nyama-danni-za-zaginali-balgari-sled-strelbata-v-nova-zelandiya.html", "text": "По информация на българското посолство в Канбера към 9:30 ч. българско време няма данни за загинали българи при , съобщават от Министерството на външните работи.Министерството ни е в постоянен контакт с новозеландските власти, които извършват проверка на самоличността на извършителите и пострадалите.При необходимост от съдействие българските граждани могат да се свържат с посолството в Канбера на следните телефони: + 612 62 86 97 00, +614 38 00 51 87Припомняме, че , а по-късно стана ясно, че и втора джамия е атакувана. ", "date": "2019.03.15", "title": "МВнР: Няма данни за загинали българи след стрелбата в Нова Зеландия"}
{"url": "https://news.bg/politics/varnaha-stariya-prag-na-preferentsiite-v-izborniya-kodeks.html", "text": "Депутатите приеха на първо четене промените в Изборния кодекс, предложени от ГЕРБ.Със 138 гласа \"за\" и 1 \"въздържал се\" бе приет законопроекта на ГЕРБ за промени на Изборния кодекс. С тях се връща старият праг на преференциите от 5% за европейските избори и 7% за парламентарните.Припомняме, предишните последни промени на Изборния кодекс бяха на 15 февруари. Тогава при 14-часово заседание депутатите промениха Изборния кодекс спрямо предложенията на ДПС. Според тях прага на преференциалния вот бе за парламентарни и за местни избори бе 7%, а за европейски - 5%. След това БСП напуснаха парламента, а о.След като на второ преброяване имаше кворум, депутатите разгледаха два проекта на промени в Изборния кодекс - единият от ГЕРБ, другият е предложен от ДПС.Според мотивите на документа, целта на проекта на ГЕРБ е да се възстанови правното действие на нормите относно отчитането на преференциите във всички видове избори по Изборния кодекс преди тяхната промяна на 14 февруари 2019 г., който предизвика депутатите от БСП да излязат от парламента на 17 февруари.Целта на предложения от ГЕРБ проект е да се отрази обществения интерес и да се запазят действалите правила за отчитането на преференциалния вот, увериха от партията.Със законопроекта на ДПС се цели да се отменят правилата за образуване на избирателни секции извън страната и се предлага въвеждането на видеонаблюдение във всяка секционна избирателна комисия през целия изборен ден.Законопроектът предлага промени за изискванията за уседналост при провеждане на избори за членове на Европейския парламент от България, както и за общински съветници и кметове.Въвежда се възможността за използването на майчин език по време на предизборната кампания, като в случаите когато кампанията се води на чужд език, се осигурява превод на български език.По време на обсъждането в зала лидерът на ДПС Мустафа Карадайъ призовава за сериозен, задълбочен и истински дебат за преференциите, да се прецени кой е най-справедливият праг.Той иска да не се произвеждат внушения с фалшиви новини, иска още той. ДПС не предложили да отпаднат преференциите. Съпартиецът му Йордан Цонев попита какво общо имат преференциите с правата да избираш и да бъдеш избиран. Той увери, че за ДПС няма тежка електорална полза, ако се разреши на българите извън ЕС да гласуват. Халил Летифов пък видя сделка ГЕРБ-БСП. Според него левите се спазарили с герберите да им пречат.Припомняме, именно промените в Изборния кодекс бяха \"ябълката на раздора\", заради който  17 февруари с решение на Националния съвет и по . Основен мотив за напускането им беше гласуваният Изборен кодекс, промените в него и .Социалистите поставиха и условия, за да се върнат в Народното събрание:- избор на нов състав на ЦИК;- връщане на преференциите;- ново обсъждане на .По темата за Изборния кодекс президентът , което бе преодоляно лесно от парламента. Междувременно обаче от , най-вече притиснати от общественото недоволство от практическата отмяна на преференциите в Новия изборен кодекс, както и да задействат процедура за избор на нова ЦИК. Днес номинираните, включително , ще бъдат изслушани в парламента от ресорната комисия. Кандидати бяха , от  и от В сряда депутатите приеха на първо четене промените в Изборния кодекс на ГЕРБ, внесени веднага след като беше ", "date": "2019.03.15", "title": "Върнаха стария праг на преференциите в Изборния кодекс"}
{"url": "https://news.bg/politics/i-politsaite-sa-gotovi-za-protest.html", "text": "Служителите на реда са готови за протестни действия, заяви пред БНТ Илия Кузманов от Синдикалната федерация на служителите в МВР.В протестна готовност са полицаите, пожарникарите и спасителите са готови за протестни действия. Причината е, че те няма да получат обещаното увеличение на заплащането на нощния труд. След като имаха уверение, че ще бъде ограничен извънредният труд и ще бъдат обезщетени с по-добро заплащане за нощния труд, вчера вътрешният министър Младен Маринов обясни, че средствата не достигат.Нощното дежурство започва в 02:00 ч. и завършва в 06:00 ч., за което полицаи, пожарникари и спасители получават по 25 стотинки на час. В края на миналата година им беше обещано да взимат по 50 стотинки на час, но министърът на вътрешните работи Младен Маринов обяви, че това няма да се случи.Според Илия Кузманов основанието за липсата на пари по отношение на увеличение на допълнителните пари и вдигане на заплатите е неприемливо.Илия Кузманов, синдикална федерация на служителите на МВР смята, че отново има грешка в планирането. Той е категоричен, че ще продължат да се борят за заплащането на нощния труд.По думите му заедно с КТ \"Подкрепа\" и с Българския лекарски съюз са започнали кампания.\"Липсата на средства по-скоро като отношение, а не номинална стойност, причинява спад в доверието.Дори тези 50 стотинки са малко. На база на колективни трудови договори на много места това заплащане е над 1 и 50 стотинки. Тази година също е много тежка за МВР - пристигане на папата, евроизбори\", каза Кузманов.Според него липсата на колективни трудови договори в сферата на сигурността не дава устойчивост на процеса. Има широка палитра от Балканите, които ни изпреварват в това отношение. Реакцията е доста неприятна, вижда се в социалните мрежи, оставаме с впечатление, че някои се опитва да ни натрие носа, заради миналогодишното увеличение.Според вътрешния министър Младен Маринов няма пари за увеличение на нощния труд на тези, които работят за МВР.\"След като направихме 10% увеличение на заплащането върху основната заплата се оказа , че няма финансиране и за нощния труд. Полицейската заплата се формира от още един показател прослужено време - реално 10% увеличение на основната заплата и прослуженото време е някъде 14%, което на практика не ми дава възможност да финансирам увеличение на нощния труд\", заяви Маринов.", "date": "2019.03.15", "title": "И полицаите са готови за протест"}
{"url": "https://news.bg/politics/nyamam-problemi-s-rakovodstvoto-na-bsp-uveri-slavcho-velkov.html", "text": "\"Няма нищо вярно в информацията, че имам проблеми с ръководството на БСП.\" Това заяви пред bTV Славчо Велков, който вчера По думите му е в много добри отношения с Корнелия Нинова и се чуват поне по два пъти на ден.Той подчерта, че е консултирал решението си с нея.Велков изтъкна, че причината за напускането му от Народното събрание е здравословното му състояние, като допълни, че няма политика в решението му.\"В момента съм много здрав духом и по-слаб физически, и се нуждая от известен период от възстановяване\", допълни Велков.Той ще по въпросите на националната сигурност.Според него парламентът се е превърнал в притурка на изпълнителната власт.На въпрос дали не е в траур той отговорил: \"Да, в траур съм. За Бог да прости парламентарната демокрация\".Славчо Велков отказа да даде подробности за здравословните си проблеми.", "date": "2019.03.15", "title": "Нямам проблеми с ръководството на БСП, увери Славчо Велков"}
{"url": "https://news.bg/politics/volya-pokazali-che-hapchetata-na-mareshki-sa-nuzhni-na-parlamenta.html", "text": "От партия \"Воля\" не са променили решението си да са извън парламента, въпреки че днес дадоха рамо на властта за кворума. , заяви в кулоарите депутатът от \"Воля\" Пламен Христов.Ще постигнем сделка за българския народ, от която той ще бъде доволен, закани се депутатът на Марешки. Цял ден слушаме по медиите изявленията на министър Каракачанов и на Валери Симеонов, че и  слънцето щяло да изгрее, ядоса се Христов.В 9.00 часа след като не се регистрирали от \"Воля\", стана ясно, че има , каза депутатът. След като се регистрирахме на втория път спасихме министър Каракачанов да ходи да търси лечение при ДПС, заяде се още той.От думите му стана ясно още, че няма нужда \"Воля\" да си вдига цената. Ние имаме цена, която не е никак ниска в българския парламент, увери Пламен Христов. \"Воля\" е нужна. В сряда разговори ще има. Тогава ще видим дали българският парламент продължава да има нужда от хапчетата на Марешки или не, увери депутатът. Партията му търсела сделка и щяла да изнудва в името на българския народ.Вчера председателят на ПГ на ГЕРБ Цветан Цветанов разговарял с лидера на партия \"Воля\" Веселин Марешки. Лидерът на \"Воля\" изискал разговор за управленската програма, каза Цветан Цветанов.Разговорът между двамата ще е в сряда. Шефовете на комисии от ГЕРБ са изготвили доклади за изпълнението по сектори, които да бъдат представени на Марешки. Вторият в ГЕРБ очаква и конкретни решения след срещата.Коментарът на Цветанов дойде след днешното спазване на кворума, за което помогнаха и депутатите на \"Воля\". Дългият председателски съвет попречил за своевременното събиране на кворума, по думите на Цветанов. Освен това двама гербери закъснели за работа.Няма умишлено спъване на кворума, по мнението на заместник-председателя на ГЕРБ. От \"Воля\" не извивали ръцете на ГЕРБ, по думите му. Хората на Марешки се държали изключително отговорно към парламентарната дейност. Компромиси с евроатлантическата ни ориентация няма да направим, допълни Цветанов.Депутатът от Обединени патриоти Искрен Веселинов определи като евтин цирк действията на \"Воля\". Оказа се, че военният министър Красимир Каракачанов има грип. Цяла седмица го казал на крак, но вчера вече го съборил. Затова днес няма да дойде в парламента.Припомняме, днешното заседание на парламентарния контрол трябваше да започне с въпроси към Красимир Каракачанов.\"Няма нищо извънредно\", подчерта Веселинов. Един политик трябва да е сериозен, да си има сериозните тези и да си ги отстоява, а ние от тях тези не виждаме. Виждаме само циркаджийски номера, коментира той поведението на Воля.Депутатите са призвани да работят. . Това, че някой е почнал да не ходи на работа и това поставя другите в неудобно положение и трябва те да теглят каиша, не означава, че трябва да фетишизираме ходенето на работа извънредно, смята Искрен Веселинов.", "date": "2019.03.15", "title": "„Воля“ показали, че хапчетата на Марешки са нужни на парламента"}
{"url": "https://news.bg/politics/kmetat-na-strelcha-nareche-aktsiyata-sreshtu-sebe-si-brazilska-sapunka.html", "text": "Кметът на Стрелча отрече обвиненията, че е упражнил принуда и е злоупотребил със служебното си положение, предаде Нова телевизия.Припомняме, във вторник \" по сигнал на служители, че са подписвали молби за напускане без дата.Ден по-късно говорителят на главния прокурор Румяна Арнаудова заяви, че за деянието си На днешната пресконференция обаче кметът категорично отрече да е оказвал психологически натиск върху служителите. Той коментира, че полицейската акция срещу него била \"бразилска сапунка\".Румен Петков - лидерът на АБВ, чийто член е и Чачов, също присъстваше на срещата. Той изрази мнение, че е недопустимо въоръжени служители да нахлуват в общината, за да търсят подправени документи. По тази причина Петков поиска оставката на директора на областната полиция.Ако министърът не уволни областния директор, това означава, че той приема действията на \"Икономическа полиция\" за нормални, подчерта той.Срещу Стойно Чачов все още не е повдигнато обвинение. Днес пред сградата на общината се събраха десетки граждани на протест в подкрепа на кмета.", "date": "2019.03.15", "title": "Кметът на Стрелча нарече акцията срещу себе си \"бразилска сапунка\""}
{"url": "https://news.bg/politics/plazhovete-ostavat-prioritet-na-angelkova.html", "text": "Успешни политики в туризма отчете ресорният министър Николина Ангелова пред депутатите с пленарна зала. През летния сезон миналата година са наети над 7,8 хиляди сезонни работници от трети страни.Тази година туристическото министерство очаква те да са дори повече. Основно предизвикателство в сектора е свързано с кадрите на туризма, посочи Ангелкова.За министъра остава като . От 2015 година, откакто Министерство на туризма ги управлява, приходите са нараснали на 18,5 милиона лева.Експертите от туристическото ведомство искат да бъде разширен летния сезон. Предстои да разработим в рамките на един месец предложение за създаване на такъв механизъм, който да позволи и на нашата страна да бъде конкурентоспособна, поясни министърът.Министерството иска да развие културно-туристическия туризъм, балнео и спа туризма, също така и винения и кулинарния туризъм.", "date": "2019.03.15", "title": "Плажовете остават приоритет на Ангелкова"}
{"url": "https://news.bg/society/sdvr-prodava-stari-patrulki.html", "text": "Столичната дирекция на МВР обяви търг за продажба на стари патрулки.Продават се 63 автомобила марка \"Опел\". Първоначалната цена на търга варира от 270 до 470 лева.Продава се и един автомобил \"Плимут Сънденс\" , както и един \"Фолксваген\", модел \"Поло\" и двата с първоначална цена 340 лева.Търгът ще се проведе на 18 април 2019 година в сградата на СДВР, ул.\"Антим I\" №5 от 9 часа.Огледите ще се извършват на 9, 10, 11, 12, 15, 16 и 17 април тази година от 9 часа до 12 часа и от 13 часа до 16 часа в поделението СПСОВОР в столичния квартал \"Орландовци\", на булевард \"Лазар Михайлов\" № 147.За участие в търга се попълва молба и се внася депозит по банков път в размер на 10% от началната тръжна цена на техниката, за която се участва.Срокът за подаване на молби и внасяне на депозита е в дните на оглед до 16 часа на 17 април 2019 година.Закупилите техника заплащат допълнително 20% ДДС. Разходите по прехвърлянето на техниката остават за сметка на купувача. ", "date": "2019.03.15", "title": "СДВР продава стари патрулки"}
{"url": "https://news.bg/world/protesti-na-uchenitsi-v-tseliya-svyat-s-iskane-za-borba-s-klimatichnite-promeni.html", "text": "В редица държави ученици организираха масови демонстрации с искане за борба с климатичните промени и промяна в политиката по опазване на околната среда на страните.Младите хора, вдъхновени от 16-годишната шведка Грета Тюнберг, призовават политиците да предприемат действия. Климатичните стачки се провеждат в повече от 100 държи. Демонстрации се провеждат в Шотландия, Германия, Индия, Франция, Финландия, Италия, Япония, Южна Корея, Кипър, Белгия и др.Много от учениците напуснаха занятията, за да участват в демонстрациите. В Италия учениците от 235 училища стачкуват - повече от всяка друга страна.В над 1600 града в повече от 100 страни ще се състоят училищни стачки. До момента са планирани 209 протеста във Франция, 195 в Германия, 178 в Италия, 158 в САЩ, 123 в Швеция и 107 във Великобритания.", "date": "2019.03.15", "title": "Протести на ученици в целия свят с искане за борба с климатичните промени"}
{"url": "https://news.bg/society/rusentsi-razprodavat-zhilishtata-si-zaradi-smetki-za-tok.html", "text": "Русенци разпродават жилищата си, за да си спестят сметките за ток, информира Нова телевизия.Става дума за 200-те обитатели на бившата сграда на АОНСУ в града.От години вече кооперацията няма акт 16 и сметките за електричество са по тарифата за промишлена енергия. От разликата се е натрупвал дълг от 50 хиляди лева.\"Енерго-Про\" вече веднъж са направили отсрочка за плащането, но сега се канят да спрат тока на блока. Това трябва да стане на 21 март. Инвеститорът на сградата не може да бъде намерен от месеци. По думите на домоуправителят Цветелин Цонев е подаден сигнал в прокуратурата по казуса, но решението все още не е излязло.\"Искаме проверка да се разкрият партидите, за да се разбере какво се плаща и къде отиват тезия пари\", допълни той.", "date": "2019.03.15", "title": "Русенци разпродават жилищата си заради сметки за ток"}
{"url": "https://news.bg/health/blizo-220-000-mazhe-nad-50-g-stradat-ot-sanna-apneya-u-nas.html", "text": "Около 220 000 мъже над 50-годишна възраст в България страдат от Обструктивна сънна апнея, докато жените са около 150 000. Тези данни представи д-р Петър Чипев от Българското дружество по сумнология в Световния ден на съня по време на акцията \"Сън под карантина\" пред Министерство на здравеопазването.Той уточни, че от заболяването страдат и деца, както и млади хора.\"Сънната апнея може да предизвика артериална хипертония и диабет\", изтъкна специалистът. НЗОК не заплаща нито за диагностиката, нито за лечението на заболяването.Обструктивната сънна апнея е хронична болест, която се проявява, докато спим и представлява паузи в дишането, които водят до ниско ниво на кислорода в кръвта и лошо качество на съня.\"Всички други хронични заболявания като диабет, сърдечна недостатъчност, артериална хипертония се влошават, когато към тях има наложена ОСА\", обясни д-р Чипев.С акцията стартира и петиция за реимбурсация от МЗ.Акцията цели да насочи вниманието на МЗ и здравните органи към социално значимия проблем, породен от заболяването, както и апелира гражданите и болните хора да искат промяна.Петър Чипев допълни, че ОСА повишава риска от ПТП с 3 до 5 пъти и намалява работоспособността и социалните контакти на болните.Сънната апнея се диагностицира чрез мониториране на дишането по време на сън или чрез полисомнография (цялостно изследване на съня). Цените на тестовете у нас варират между 150 и 500 лева.Сънната апнея не се лекува с медикаменти, а с апарати, с които пациентите дишат, докато спят. Цените им са между 1500 и 5000 лева. \"Много малко хора успяват да си ги позволят\", обясни Чипев.Той подчерта, че в България няма дори частична реимбурсация като в повечето източноевропейски страни.", "date": "2019.03.15", "title": "Близо 220 000 мъже над 50 г. страдат от сънна апнея у нас"}
{"url": "https://news.bg/int-politics/yaponiya-ochakva-obyasneniya-ot-kitay-za-narastvashtite-razhodi-za-otbrana.html", "text": "Японското правителство очаква обяснение от Китай във връзка с високите темпове на растеж на разходите за отбрана и възнамерява да поиска повече прозрачност от Пекин по този въпрос, коментира на пресконференция в Токио министърът на външните работи на страната Таро Коно, цитиран от ТАСС.\"Всяка година китайските разходи за отбрана растат. Високите темпове на растеж се запазват въпреки забавянето на икономическото развитие. Нужни са съвместни усилия, за да ги направим (б.г. разходите) по-прозрачни\", допълва той.Според Коно, Пекин трябва да даде обяснения по този въпрос, тъй като подобен растеж на разходите за отбрана може да окажат влияние върху ситуацията в региона.Докла за работата на правителството, който е разпространен на сесия на китайското събрание на народните представители съобщава, че през 2019 г. Китай планира да увеличи разходите за отбрана със 7,5% до 1,19 трилиона юана - .Според официални данни, през 2017 г. военният бюджет на Китай е увеличен със 7% и за първи път в историята той е над 1 трилион юана, достигайки 1 044 трилиона юана (около 151,97 милиарда долара).Миналата година КНР увеличи разходи си за отбрана с 8,1% до 1,11 трилиона юана (около 175 милиарда долара).", "date": "2019.03.15", "title": "Япония очаква обяснения от Китай за нарастващите разходи за отбрана"}
{"url": "https://news.bg/energy/promenyat-naredbata-po-koyato-kradtsite-na-tok-go-plashtat-po-7-stotinki-za-kv-ch.html", "text": "Комисията за енергийно и водно регулиране прие решение, с което одобри доклад на работната група относно проект на Правила за измерване на количеството електрическа енергия /ПИКЕЕ/.Беше изготвен изцяло нов проект на ПИКЕЕ заради окончателното решение на Върховния Административен съд да се променят правилата, по които се начислява тарифата за електричество, което не е отчетено във фактурата.С Приемането на новите правила се преодолява сегашната липса на подзаконова нормативна уредба, която регламентира принципите на измерване, начините и местата за измерване, условията и реда за тяхното обслужване, включително реда и начините за преизчисляване на количеството електрическа енергия при установяване на неизмерена, неправилно и/или неточно измерена електрическа енергия.Освен това предложеният проект регламентира реда и начина за обслужване на средствата за търговско измерване, както и създаването, поддържането и достъпа до регистрираните данни.Одобреният проект ще бъде публикуван на интернет страницата на КЕВР и на Портала за обществени консултации, а на 22 март ще се състои обществено обсъждане.Припомняме, до промените се стигна, след като преди седмици стана ясно, че заради липса на специална тарифа  от изрядните абонати. Ако крадците на ток искат да излязат на светло, те трябва да платят сметките си за , а изрядните платци плащат по 13-14 стотинки.", "date": "2019.03.15", "title": "Променят наредбата, по която крадците на ток го плащат по 7 стотинки за кв/ч"}
{"url": "https://news.bg/crime/izzeha-nad-700-000-kutii-kontrabandni-tsigari-pri-spetsoperatsiya-na-gdbop.html", "text": "Специализираната прокуратура привлече като обвиняеми двама за нелегален внос от Гърция и държане на акцизни стоки без бандерол - общо 752 000 кутии цигари от марките \"Уинстън\", \"Реджина\", \"LD\", \"Фаст\" и \"Карелия\", съобщиха от МВР.Те са задържани при операция на ГДБОП и Специализираната прокуратура на 13 март в склад до столичното Околовръстно шосе при разтоварване на камион с 332 000 кутии цигари \"Уинстън класик\".Цигарите били укрити зад \"тапа\" от стречирани палети с бутилки, като самите те били пакетирани в същите палети, \"маскирани\" зад по един ред бутилки.При претърсване на лекия автомобил на единия от задържаните са намерени документите на втори камион, пристигнал от Гърция предния ден. За часове вторият ТИР е открит на паркинг в столичния ж.к. \"Люлин\".Преди да пристигне на паркинга, е оставил до склада на Околовръстното шосе теглено от него хладилно полуремарке.В него са намерени и иззети останалите 420 000 кутии цигари от марките \"Реджина\", \"LD\", \"Фаст\" и \"Карелия\". Цигарите били подредени зад \"тапа\" от замразени тестени продукти.Според събраните доказателства престъпната група е започнала дейността си през ноември миналата година.Установява се дали цигарите са били предназначени за българския пазар или за черния пазар на друга държава.На обвинените е наложено прокурорско задържане до 72 часа.Очаква се още утре да бъде внесено искане за постоянен арест.", "date": "2019.03.15", "title": "Иззеха над 700 000 кутии контрабандни цигари при спецоперация на ГДБОП "}
{"url": "https://news.bg/crime/osadiha-uslovno-dvamata-chiito-kucheta-razkasaha-vazrastna-zhena.html", "text": "Мъж и жена получиха условна присъда от 1 година за това, че не са положили достатъчно грижи за домашнуите си животни си, вследствие на което .На 19 януари 2017 година в село Козловец, община Свищов, при условията на независимо съпричиняване, двамата не се погрижили за кучетата си, пишат от пресцентъра на държавното обвинение.Едното куче - мъжко куче, рижаво на цвят, кръстоска между порода \"Питбул\" и местно едро куче, а другото - мъжко, черно на цвят, неустановена порода.Двете кучета не са били под надзора на собствениците си и нападнали старицата, като са и причинили остро протичащ хеморагичен шок, предизвикан от голяма кръвозагуба в резултат на разкъсване на дясна сънна артерия и вена, заедно с нарушаване в дълбочина и на други кръвоносни съдове по главата, тялото и крайниците с липсващи меки тъкани, което довело до смъртта на 80-годишната жена.Условните присъди на двамата са 1-годишни, с 3-годишен изпитателен срок. Осъдените трябва и да заплатят глоба в размер на 800 лева.Съдът ги е признал за невиновни да са извършили престъпление в съучастие като съизвършители.Със заповед на съда второто от споменатите кучета ще бъде отнето от собственика му и евтанизирано.Присъдата подлежи на обжалване пред Окръжен съд - Велико Търново.", "date": "2019.03.15", "title": "Осъдиха условно двамата, чиито кучета разкъсаха възрастна жена"}
{"url": "https://news.bg/politics/tezhka-parlamentarna-agoniya-vidya-ninova.html", "text": "\"Настоящия парламент е изчерпан морално, законодателно и политически. Това е тежка парламентарна агония.\" Такъв коментар направи лидерът на БСП Корнелия Нинова днес, след като , с които се върна по-ниският праг на преференциите.Соцводачът изтъкна, че това, което се случва в парламента са два различни и противоположни свята, които нямат нищо общо. \"Онези там се борят как да оцелеят с един пръст на Марешки или подкрепата на ДПС, а хората се борят как да оцелеят\", захапа Нинова управляващите.Тя обясни, че през тези дни още по-ясно станало, че парламентът не е място, където се пишат закони, а място, където се търгува с брой гласове срещу определен ангажимент от управляващите с една едничка цел - да се задържат по-дълго на власт.\"Така не може да се управлява държавата, защото това е нестабилно, поражда нестабилност и не може да роди трайно и смислено законодателство\", посочи Нинова, която честити на ГЕРБ Световния ден на потребителите.Нинова е категорична, че социалистите няма да се върнат в пленарна зала, защото остава възможността в изборните комисиите да се гласува с 50% мнозинство, което е предпоставка за манипулация и фалшификация.Тя подчерта, че налице остават така наречените мъртви души в изборните списъци, невъзможността с касационна жалба да се обжалва от Върховния административен съд и съмненията за манипулация и фалшификация на вота остават.", "date": "2019.03.15", "title": "Тежка парламентарна агония видя Нинова"}
{"url": "https://news.bg/world/orban-obyavi-pohod-sreshtu-koshmara-saedineni-shtati-na-evropa.html", "text": "Премиерът на Унгария Виктор Орбан обяви, че иска изборите за Европейски парламент през май да донесат на Европа \"силни лидери\", които ще укрепят националните държави, \"така че Европа отново да принадлежи на европейците\", информира \"Ройтерс\".\"Искаме силна Европа, силни национални държави и силни лидери да поемат управлението на Европа, които не създават проблеми тук, а помагат\", каза Орбан на проправителствен митинг в Будапеща. Унгарският лидер има предвид решимостта си да предотврати мигрантски потоци към Европа в търсене на по-добър живот.\"Нуждаем се от нов старт, за да можем да предотвратим смъртта на Европа, кошмара \"Съединени щати на Европа\", така че Европа отново да принадлежи на европейците\", обяви премиерът на Унгария.Партията на Орбан ФИДЕС е заплашена от изключване от Европейската народна партия (ЕНП), което може да засегне мнозинството в Европейския парламент. Лидерът на ЕНП Манфред Вебер поиска от Виктор Орбан незабавно да прекрати анти-ЕС и антиимигрантската кампания на Будапеща и да се извини на колегите си от европейската партия. Но разговорите през тази седмица не доведоха до напредък. Другата седмица ЕНП ще гласува дали да изключи ФИДЕС, тъй като не подкрепя гражданските свободи и върховенството на закона.ЕНП е от около 80 партии. Ако остане най-голямата група в Европейския парламент, ще може да посочи следващия председател на Европейската комисия. Но ако ФИДЕС бъде изхвърлена, ЕНП може и да не постигне основната си цел.Орбан обаче продължава да подкрепя кандидатурата на Вебер за лидер на Европейската комисия след изборите за Европейски парламент през май.\"Ако не защитим християнството, ние ще изгубим Европа, която повече няма да принадлежи на европейците. В една европейска \"либерална империя\" ние ще изгубим свободата си\", предупреди Виктор Орбан.\"Ако Виктор Орбан не успее да спечели доверието сред партиите в ЕНП и критиците си през следващите дни, нещата ще бъдат много трудни\", предупреди Вебер в интервю за \"Шпигел\".Смъкването на постерите е \"начало, но нищо повече\", подчерта той, като има предвид плакати и билбордове с Юнкер и Джордж Сорос, които са обвинявани от Будапеща, че поощряват незаконната имиграция от мюсюлмански държави към Европа.Министър-председателят на Унгария участва на събитие по повод 171 г. унгарската революция през 1848 г. и войната за независимост срещу управлението на хабсбургите в Будапеща.", "date": "2019.03.15", "title": "Орбан обяви поход срещу \"кошмара Съединени щати на Европа\""}
{"url": "https://news.bg/crime/zatvoriha-benzinostantsiya-v-blagoevgradsko.html", "text": "Бензиностанция в благоевградския регион беше затворена след осъществена комплексна проверка.Обектът е запечатан от експертите от противопожарната служба, а от Метрологичната агенция е наложена забрана за разпространение на некачествените горива.Предстои горивата от обекта да бъде изтеглени. Спрямо нарушителя ще бъдат наложени имуществени санкции.Общо 29 акта за нарушения са установени в хода на проверките в областта.В рамките на два дни, на 12 и 13 март 2019 г., от икономическите структури на Министерството на вътрешните работи, Националната агенция за приходите, Държавната агенция за метрологичен и технически надзор и Агенция \"Митници\" е осъществен комплексен контрол на 28 бензиностанции в областта.От държавните органи са съставени общо 29 акта за установяване на административни нарушения, 5 протокола за задължително предписание и са отдадени 3 писмени разпореждания.В хода на проверките е констатирано, че в една от бензиностанциите не са спазени правилата за пожарна безопасност, а в други четири се извършва продажба на горива, които не съответстват на изискванията за качество.", "date": "2019.03.15", "title": "Затвориха бензиностанция в Благоевградско"}
{"url": "https://news.bg/society/sultanka-petrova-mladite-ostavat-samo-pri-dobri-zaplati-i-usloviya.html", "text": "Всички анализи, които в момента правим, показват, че един от най-важните приоритети за младите хора е доброто заплащане и добрите условия на труд. Това мотивира младите кадри да останат в България. Някои от работодателите у нас отговарят на нуждите на младите служители, но за съжаление те са само в някои сектори. Това каза за news.bg зам.-министърът на труда и социалната политика Султанка Петрова по време на форума \"Образование и кариера\" в НДК.По думите ѝ правителството е увеличило минималната работна заплата на 560 лева, но работодателите трябва да осъзнаят, че когато имаме нови технологии и искаме да задържим млади, образовани и квалифицирани хора, няма как да стане с минимално заплащане.Петрова акцентира на това, че отдавна е минало времето, когато в България са били привличани чужди инвеститори поради ниското възнаграждение на труда. \"Работната ръка беше почти на безценица\", допълни тя.Точно за да се превъзмогне демографската криза, според зам.-министъра, трябва младите хора да бъдат задържани в страната ни, да има условия те да се развиват, да създават семейства и да имат кариерно развитие.Срещите на млади хора с работодатели е добър мотив тези хора да намерят своето място и да се реализират в България. Има формули, по които трябва да работим и точно тези формули са един добър модел, който ние трябва да следваме, каза Петрова, но не уточни кои са те.По данни на министерството около 5% са безработните висшисти. Трябва да се направи мост между образование и работодатели, така че още в студентските и ученическите години младите хора да имат връзка с производството и с бъдещата си работа. Тогава, според Петрова, младите хора ще бъдат професионално подготвени и уверени. Дуалното образование е област, към която трябва да бъдат насочени повече усилия, коментира още Султанка Петрова. Тя изрази мнение, че българското образование трябва да бъде приоритет и да дава възможност на всички деца да бъдат включени в него.\"", "date": "2019.03.15", "title": "Султанка Петрова: Младите остават само при добри заплати и условия"}
