{"url": "https://news.bg/world/arestuvaha-chiliets-za-bombenite-zaplahi-v-9-samoleta.html", "text": "Властите в Чили задържаха двама души във връзка с вчерашната , които принудиха 9 пътнически самолета да кацнат аварийно в Чили, Перу и Аржентина.И двамата арестувани са граждани на Чили, съобщи \"Ройтерс\".Единият арестант е 29-годишен мъж от Антофагаста, намиращ се в северната част на Чили. Другият пък е задържан, защото се пошегувал с полицейските служители на летището в Сантяго, че в чантата му имало взривни устройства.По данни на шефа на полицията в Чили първият задържан, който направил серия от фалшиви бомбени заплахи, бил ядосан на местните власти, защото куфарът му не е бил върнат, след като го забравил. Мъжът бил раздразнен от авиокомпаниите и от всичките превантивни контролни процедури по летищата.Задържаният се казва Франко Роблес. След като властите до арестували в Антофагаста, той е бил ескортиран до Сантяго, където ще бъде привлечен като обвиняем по образувано досъдебно производство, съобщи АП по данни на полицията в Чили.Вътрешното министерство в латинската страна информира, че в зависимост от обвинението Роблес може да получи ефективна присъда за срок до 5 години.", "date": "2018.08.17", "title": "Арестуваха чилиец за бомбените заплахи в 9 самолета "}
{"url": "https://news.bg/politics/valentin-radev-da-podava-ostavka-nezabavno-nastoyavat-chervenite.html", "text": "БСП настояват за незабавната оставка на вътрешния министър Валентин Радев. Това обяви на пресконференция зам.-председателят на БСП Кирил Добрев.Той настоя за оставката заради обществената поръчка, обявена от МВР, за реинженеринг и аутсорсване на системата на частна фирма. Социалистът акцентира и върху случилото се със застраховките \"Гражданска отговорност\" на \"Олимпик\".\"От няколко дни екипът, който пишеше \"Визия за България\" в сектор \"Сигурност\", се занимава с една обществена поръчка, която обяви МВР. Тя е за близо 1.5 млн. лв. и касае оптимизация на вътрешноорганизационните процеси в МВР и реинженеринг на процесите. Отворих речника, защото МВР си служи със странни и сложни думи. Това е цялостно преосмисляне и пълно препроектиране на процесите\", обясни Добрев.\"Свикнахме, че е абсолютно нормално съдържател на фризьорски салон и козметичка да надгражда системата на Търговския и имотен регистър. Днес стигаме нови висини\", каза още той.\"Ние всъщност аутсорстваме дейност. Не просто товароразтоварна, ние аутсорсваме управленска дейност с тази обществена поръчка\", посочи Добрев.По думите му министерство с милиард бюджет и 60 хил. служители, Академия на МВР с милиони бюджет - това е абсолютно нелепо.\"Това е признание, че Радев и политическото ръководство са некомпетентни\", каза Добрев.\"Освен нелепо, това е и опасно, защото касае националната сигурност. Това е абсурдно, да се повери на частна фирма\", категорична е Нинова.\"Спрете веднага обществената поръчка, министър Радев, и не ни мъчете повече\", гласи пост на служител на МВР, цитиран от Добрев. \"Настоявам публично да излезе Радев и ръководството на министерството и да се извинят на всички служители в МВР\", отсече зам.-шефът на соцпартията.Освен това от левицата събират подписи за свикване на извънредно заседание на парламента заради блокажа в електронното управление на държавата, обяви Корнелия Нинова. Искат да се проведе още идната седмица, а необходимите депутатски подписа за целта са 48, с колкото разполагат.Като първа точка в извънредния дневен ред червените предлагат изслушване на премиера заради кризата в електронното управление - блокажа на Търговския регистър.Нинова отново призова за поемане на политическа отговорност за срива в системата.", "date": "2018.08.17", "title": "Валентин Радев да подава оставка незабавно, настояват червените"}
{"url": "https://news.bg/world/sloveniya-izbra-nay-mladiya-premier-v-istoriyata-si.html", "text": "Словенските депутати одобриха лявоцентристката кандидатура на Марян Шарец за поста министър-председател след седмици на политическа несигурност заради резултатите от парламентарните избори през юни, информират АФП и \"Ройтерс\".Бившият комедиант беше подкрепен с 55 гласа срещу 31 в 90-местния парламент. Той ще се превърне в най-младия премиер на Словения. Шарец е на 40 г.По време на заседание на парламента новият премиер обяви, че правителството ще се ангажира Словения да стане част от основните държави в ЕС.Той описа членството на държавата в ЕС и НАТО като \"две големи постижения\" за страната.\"Листа Марян Шарец\" зае втора позиция след изборите на 3 юни, но Шарец планира да формира правителство с четири други леви партии.Изборите бяха спечелени от антиимигрантската дясноцентристка Словенска демократическа партия на Янез Янша. Тя спечели най-много места, 25, но не успя да привлече достатъчно съюзници за формиране на мнозинство.Бившият актьор и комик, чиито втори мандат като кмет на Камник в Северна Словения изтича тази година, има 15 дни да състави кабинет с 5-партийна лявоцентристка коалиция, която се води от \"Листа Марян Шарец\", но зависи от подкрепата на крайнолявата Левица, която в платформата си е заложила напускане на НАТО.", "date": "2018.08.17", "title": "Словения избра най-младия премиер в историята си"}
{"url": "https://news.bg/finance/balgarskite-shofyori-gubyat-9-35-mln-lv-zaradi-falita-na-olimpik.html", "text": "Фалиралият кипърски застраховател \"Олимпик\" е сключил полици в България по задължителната застраховка \"Гражданска отговорност\", които възлизат на обща стойност от 40 милиона лева. Това съобщиха на пресконференция от Комисията за финансов надзор (КФН), пише money.bg.Заради фалита на застрахователното дружество от тези 40 мнл. лв. 9.35 млн. лв. \"изгарят\". Всички договори, сключени с компанията, ще бъдат .Разликата в двете числа е заради факта, че повечето от полиците са сключвани на разсрочено плащане.От общо 197 000 полици 111 256 изтичат през октомври т.г., а 57 хил. в края на годината.Едва по-малко от 28 911 изтичат след Нова година.Загубите за клиентите са между 3 и 78 лева, допълниха от финансовия регулатор.До вчера 57 хил. от клиентите на \"Олимпик\" вече са сключили договор с друг застраховател.Клиентите на дружеството ще могат да търсят обезщетение след официалното ликвидиране на дружеството, за което се чака решение на съда в Кипър.Собственик на компанията е Диего Гонзалес Алонсо чрез регистрираната в Люксембург \"Hispakol\".", "date": "2018.08.17", "title": "Българските шофьори губят 9.35 млн. лв. заради фалита на \"Олимпик\""}
{"url": "https://news.bg/world/v-yuzhna-indiya-nevizhdani-navodneniya-ot-100-g.html", "text": "Най-малко 164 души са загинали при последните опустошителни наводнения в индийския южен щат Керала. Така общият брой на загиналите по време на сезона на мусоните в региона достигна 324 души, обявиха властите, цитирани от ДПА.Военнослужещи и спасителни работници се опитват да освободят блокирани от наводненията хора в туристическия щат. Повечето от загиналите са се удавили или са били погребани от свлачища.\"Керала е засегната от най-голямото наводнение за последните 100 г. 80 язовира преливат, 324 души са загинали, а 223 139 души са в повече от 1 500 лагера\", съобщиха от местното правителство.Общо са регистрирани 324 смъртни случая от началото на сезона на мусоните в щата, който започна на 25 май. 164 души са загинали при наводнения от 8 август до днес, което е почти тройно повече от съобщените 67 смъртни случая в сряда.Хеликоптери и спасителни екипи се борят с проливни дъждове, за да достигнат до наводнените райони, където местни хора бедстват и са принудени да чакат на покривите на жилищата си.До момента 15 000 души са спасени при операциите.Наводненията нанесоха щети върху стотици километри пътища и доведоха до спиране на влакове и въздушни услуги. Летището в град Кочи, най-натовареното в Керала, ще остане затворено до събота.Премиерът на Индия Нарендра Моди се очаква да посети щата.Сезонът на мусоните в Индия е в периода юни-септември.Общо в 7 щата на Индия през този сезон наводненията и свлачищата са отнели живота на 868 души.", "date": "2018.08.17", "title": "В Южна Индия невиждани наводнения от 100 г. "}
{"url": "https://news.bg/bulgaria/saytat-na-agentsiyata-po-okolna-sreda-sashto-blokira.html", "text": "Сайтът на Изпълнителната агенция по околна среда (ИАОС) също се \"счупи\".Сайтът на агенцията не работеше от обяд. Около 18 ч. сайтът отново функционира нормално.От пресслужбата на Министерството на околната среда и водите (МОСВ) обясниха, че става въпрос за технически проблем, който правил сайтът недостъпен за потребители - проблемът е причинен от разпад на интернет връзките на ИАОС. Сървърите на агенцията са в пълна изправност и няма опасност за наличната в тях информация, уверяват от МОСВ.Припомняме, по-рано днес .Блокира и  Преди седмица пък се .Към момента не става ясно дали блокирането на сайтовете и на Търговския регистър се дължи на злонамерени действия - хакерски атаки или умишлени саботажи. По думите на  и   сривът на Търговския регистър не се дължи на злонамерени действия. Въпреки това мнозина твърдят, че около създалата се ситуация има \"нещо гнило\".От  на основната база данни.Бившият правосъден министър  да свика заседание на Съвета по сигурността към МС, за да обсъдят превантивни мерки.От БСП поискаха  и на директора на Агенцията по вписванията Зорница Даскалова заради срива на Търговския регистър.", "date": "2018.08.17", "title": "Сайтът на агенцията по околна среда също блокира"}
{"url": "https://news.bg/world/pekarna-v-sasht-se-ozova-v-tsentara-na-geopoliticheska-burya.html", "text": "Пекарна в САЩ се озова в центъра на геополитическа буря, след като предостави кафе на президента на Тайван, съобщава Би Би Си.Клон на тайванската верига 85C Bakery Cafe в Лос Анджелис предложи кафе и ентусиазирано посрещане на Цай Ингвен, която посети пекарната миналата неделя.Но много китайски клиенти, които посещават веригата в Китай, са бесни и призоваха за бойкот.Китай разглежда Тайван като част от територията си и китайската общественост често остро реагира, когато някои действия бъдат разтълкувани като одобрение за независимост на Тайван.Топлото посрещане на Цай се разглежда като неприемливо.Веригата обаче се опита да успокои ситуацията, след като бързо излезе със съобщение, с което се дистанцира от настроения в подкрепа независимостта на Тайван. Това обаче доведе до още по-голям гняв, но този път в Тайван, където хората обвиниха компанията, че се е огънала пред китайския натиск.През миналата седмица президентът Цай Ингвен кацна в Лос Анджелис на път за Южна Америка, където са останали няколко съюзника на Тайван. По време на краткия престой тя посети пекарна на веригата 85C Bakery Cafe, която стартира в Тайван, но се разшири до Китай и САЩ. Повече от половината от приходите на компанията са в Китай.", "date": "2018.08.17", "title": "Пекарна в САЩ се озова в центъра на геополитическа буря"}
{"url": "https://news.bg/economics/blizo-4-ot-bvp-osiguryava-minnata-industriya.html", "text": "\"Минерално-суровинната индустрия е стратегическа за българска икономика, осигурявайки около 4% от БВП, а произведената продукция е на стойност над 2.7 млрд. лв.\" Това заяви министърът на енергетиката Теменужка Петкова по време на почетното събрание по случай Деня на миньора.Според Петкова значението на сектора е ключово за развитието на общините и подобряване стандарта на живот на техните жители.\"От началото на 2017 г. до края на месец юли 2018 г. приходите от концесионна дейност възлизат на над 143 млн. лв., от които по сметките на общините са повече от 71 млн. лв.\", подчерта тя.Енергийният министър допълни още, че секторът трябва да работи на пазарен принцип, при спазване на конкуренцията.\"Според нашите международни партньори българската минерално-суровинна индустрия се нарежда на едно от първите места в Европа\", категорична е Петкова.Според зам.-министърът на околната среда и водите Красимир Живков в развитието на минната индустрия трябва да се работи за оползотворяване на подземните богатства и получените минни отпадъци, превръщайки ги в ресурси.\"Работим за намаляването на административната тежест върху бизнеса, като търсим и допълнителни възможности оптимизиране на административните услуги\", увери Живков.Според него глобални проблеми, свързани с преразход на енергия и природни ресурси, може да се решават само със съвместната работа и сътрудничество между държавните институции, бизнеса и научните среди в сектора.На честването на Деня на миньора присъства и министърът на труда и социалната политика Бисер Петков. Той коментира, че добивните предприятия в България се отличават с висока производителност, която е близо 2.5 пъти по-висока от средната за индустрията в страната.Петков добави, че минерално-суровинната индустрия формира близо 5% от брутния вътрешен продукт на страната. Директно наетите в отрасъла са над 22 000 души, а общият брой на ангажираните в обслужващи бранша дейности достига до 120 000 души.Според социалния министър добрите резултати се дължат на технологичното обновление, инвестициите в развитието на персонала, подобряването на условията на труд, въвеждането на модерна организация на труда, усъвършенстването на политиките за корпоративна социална отговорност и на трудолюбието на миньорите.Петков призова и предприятията в бранша да продължат да инвестират в превенцията на трудовия травматизъм, да оценяват рисковете на работната среда и да предприемат ефективни мерки за тяхното намаляване.", "date": "2018.08.17", "title": "Близо 4% от БВП осигурява минната индустрия"}
{"url": "https://news.bg/regions/ognebortsi-postradaha-sled-kato-pozharna-propadna-v-dere-okolo-kuklen.html", "text": "Пожарна, отзовала се на сигнал за бедствие, пропадна в дере край моста на входа на Куклен, съобщи БНР. Вследствие на инцидента има пострадали огнеборци. Пожарникарите са затиснати в автомобила.Автомобилът е пътувал по сигнал за запалени сухи треви. Няколко екипа от техни колеги веднага са пристигнали на мястото и в момента се опитват да измъкнат колегите си.Засега не е ясна причината за тежкия инцидент. Произшествието е станало около 16.00 часа.На място има полицейски и медицински екипи.", "date": "2018.08.17", "title": "Огнеборци пострадаха, след като пожарна пропадна в дере около Куклен"}
{"url": "https://news.bg/regions/katastrofa-zatrudnyava-dvizhenieto-sofiya-pernik.html", "text": "Затруднено е движението на изхода от София в посока Владая, съобщи БНР.Причината е катастрофа между два леки автомобила.По пъвоначална иформация при инцидента няма загинали и пострадали.На място има екипи на полицията, пожарната и Бърза помощ.", "date": "2018.08.17", "title": "Катастрофа затруднява движението София - Перник"}
{"url": "https://news.bg/world/vashington-i-tokio-obsazhdali-razpolagane-na-raketi-s-yadreni-boyni-glavi-v-yaponiya.html", "text": "В края на 60-те г. на миналия век правителството на Япония е обсъждало със САЩ въпроса за разполагане на американски ракети прехващачи с ядрени бойни глави в азиатската държава. Това съобщава вестник Asahi, който се позовава на разсекретени документи, предаде ТАСС.Отбелязва се, че двустранните консултации за сигурност, на които е бил обсъден въпросът, са се провели за първи път през май 1967 г. Темата за ракетите е обсъдена също през септември 1967 г. и януари 1968 г.Според изданието на първата среща американски представители са разказали за планове за развитието на програмата Sentinel, предвиждаща защита на районите с базирани междуконтинентални балистични ракети на САЩ от удар на противника с ракети прехващачи.Япония тогава е проявила интерес по тази тема и е обмисляла варианти за осигуряване на възможности за прехващане на китайски ракети със среден обсег на действие в случай на заплаха за територията на държавата.След това според вестника САЩ официално са обявили начало на програма Sentinel. В основата й е тристепенната ракета прехващач Spartan с термоядрени бойни глави и по-лекият вариант Sprint с неутронен заряд. В резултат двете държави са започнали по-детайлни дискусии за разполагане на такива ракети в Япония.Впоследствие обаче консултациите са прекратени.", "date": "2018.08.17", "title": "Вашингтон и Токио обсъждали разполагане на ракети с ядрени бойни глави в Япония "}
{"url": "https://news.bg/bulgaria/poredniyat-sriv-saytat-na-grao-sashto-blokira.html", "text": "Сайтът Главна дирекция \"Гражданска регистрация и административно обслужване\" (ГД \"ГРАО\") работи. Съобщената по-рано днес информация, че сайтът е бокирал, е грешна.При опит да се влезе в сайта на ГД \"Гражданска Регистрация и Административно Обслужване\" (ГРАО) през търсене в Google излиза съобщение, че в момента той не е активен. Съобщението предизвика съмнение, че страницата не е достъпна.От Министерство на регионалното развитие и благоустройството уточняват, проблеми със сайта няма - той не е прекъсвал работа. Проблемът идвал само когато потребител се опитa да влезе в сайта чрез търсачката на Google. Тогава автоматично се зарежда препратката .Тази секция е активна само когато в страната се провеждат избори.Официалният адрес на сайта е . Сайтът е активен и потребителите могат да влязат в началната страница и да ползват всички ресурси на сайта.Припомняме, по-рано днес се срина .По обяд спря да работи и .Проблемът със сайта на агенцията беше отстранен и той функционира нормално от около 18 часа.Припомняме и че преди седмица се .По думите на  и  сривът на Търговския регистър не се дължи на злонамерени действия. ", "date": "2018.08.17", "title": "Сайтът на ГРАО работи"}
{"url": "https://news.bg/regions/zaginal-e-ediniyat-ot-pozharnikarite-katastrofirali-kray-kuklen.html", "text": "Единият от пожарникарите, които , е загинал, съобщиха от пресцентъра на МВР.Други двама огнеборци са пострадали вследствие на пътния инцидент. Пожарникарите бяха заклещени в автомобила. На пострадалите пожарникари е оказана първа помощ след изваждането им от пожарната от техни колеги. Те са транспортирани до болнично заведение в София.Властите изясняват обстоятелствата, довели до инцидента. Към момента се знае, че огнеборците се отзовавали се на сигнал за бедствие - запалени сухи треви. Пожарната обаче пропаднала в дере край моста на входа на Куклен.По случая е образувано производство под ръководството на Окръжната прокуратура в Пловдив.", "date": "2018.08.17", "title": "Загинал е единият от пожарникарите, катастрофирали край Куклен"}
{"url": "https://news.bg/crime/zadarzhaha-v-yuar-edin-ot-ubiytsite-na-stoyan-baltov.html", "text": "В Република Южна Африка е задържан българският гражданин Вили Георгиев, признат за  в дискотека \"Амнезия\" в Студентски град.Георгиев е осъден на 18 г. затвор при първоначален \"строг\" режим от Апелативния съд в София. Присъдата на Георгиев е .Наказанието не е приведено в изпълнение, тъй като .В хода на издирвателните действия е установено, че местонахождението на Георгиев е в ЮАР.По повод на тази информация през 2017 г. главният прокурор Сотир Цацаров е изпратил молба за екстрадиция до министъра на правосъдието на ЮАР.На основание на молбата Вили Георгиев е задържан.Предстои разглеждане на делото на 20 август 2018 г. от съда в гр. Порт Елизабет, ЮАР.След приключване на производството, министърът на правосъдието на ЮАР следва да издаде заповед за екстрадиция и връщането на Георгиев в България, където същият трябва да изтърпи наложеното му наказание.Другият осъден по случая - Светлозар Стоилов, който също се укри от родното правосъдие, все още се издирва.", "date": "2018.08.17", "title": "Задържаха в ЮАР един от убийците на Стоян Балтов"}
{"url": "https://news.bg/regions/45-mosta-v-losho-sastoyanie-v-oblastite-lovech-gabrovo-pleven-ruse-i-tarnovo.html", "text": "В областите Велико Търново, Ловеч, Габрово, Плевен и Русе има 45 моста и мостови съоръжения, които са в лошо състояние. Това установиха проверки, разпоредени от Апелативна прокуратура Велико Търново. Резултатите от проверките бяха оповестени днес, предаде БНР.Проверките на мостовете в петте области са установили съоръжения с пропуквания, оголена и корозирала арматура. При някои мостове има течове по устоите на съоръженията, констатирани са и дилатационни фуги в лошо състояние. Някои от съоръженията пък имат липсващи или нарушени парапети, износена настилка, непочистена растителност. Мостовете в лошо състояние са както по републиканската, така и по общинската пътна мрежа.Прокуратурата вече е издала предписания със срокове до собствениците на съоръженията да ги ремонтират.Служители на МВР са ангажирани с това да следят за състоянието на мостовете и пътищата и да сигнализират до общините и областните пътни управления при установяването на проблеми.", "date": "2018.08.17", "title": "45 моста в лошо състояние в областите Ловеч, Габрово, Плевен, Русе и Търново"}
{"url": "https://news.bg/world/migratsionnite-v-ungariya-otkazvali-hrana-na-bezhantsi-za-da-se-varnat-v-sarbiya.html", "text": "Унгария отказва храна на бежанци, търсещи обежище в страната, за да ги принуди да се върнат, пиша Нова, цитирано от ДПА и БТА.По данни на Хелзинския комитет в Унгария по този начин миграционните власти в страната принуждавали мигрантите да се откажат от молбите си за търсене на убежище.Мярката била насочена към бежанците, на които вече им е било отказано правото да получат убежище и които са обжалвали това решение. В хода на апелативната процедура по обжалване е отказвана храна на бежанците, които били държани в затворена транзитна зона на границата на Унгария със Сърбия.По разкази на мигранти и техните адвокати по време на процедурата миграционните власти в Унгария обаче позволявали на тези бежанци да се върнат обратно в Сърбия.Според правозащитническата организация тези действия на властите в държавата представляват нечовешко отношение и абсурдна юридическа ситуация.", "date": "2018.08.17", "title": "Миграционните в Унгария отказвали храна на бежанци, за да се върнат в Сърбия"}
{"url": "https://news.bg/world/merkel-s-malki-ochakvaniya-za-sreshtata-s-putin.html", "text": "Германският канцлер Ангела Меркел обяви, че не очаква да се постигнат конкретни споразумения с руския лидер Владимир Путин по време на срещата им утре до Берлин, информира \"Ройтерс\".Но тя добави, че двамата лидери ще обсъдят редица въпроси, включително икономическите отношения и ситуацията в Украйна и Сирия.\"Ще бъде работна среща и не трябва да се очакват специални резултати. Но с оглед на големия брой проблеми, с които сме ангажирани - от Украйна до Сирия и сътрудничеството в икономиката - разумно е да има постоянен диалог\", каза канцлерът.На пресконференция с черногорския премиер Душко Маркович в германската столица Меркел също отбеляза, че има смисъл да се проведе четиристранна среща между Германия, Русия, Турция и Франция за Сирия.Срещата между Меркел и Путин е планирана за събота, 18 август.", "date": "2018.08.17", "title": "Меркел с малки очаквания за срещата с Путин"}
{"url": "https://news.bg/culture/predstavyat-novi-nahodki-ot-perperikon.html", "text": "Представят най-новите находки от разкопките на Перперикон, дело на екипа на проф. Николай Овчаров.Това са бронзови кръстове и накити.Три месеца вече текат разкопките на южната част на Перперикон, където преди 3 години излезе най-голямата раннохристиянска базилика в Родопите.В момента се проучва голям квартал, който е съществувал и през раннохристиянската епоха и Средновековието.По думите на Овчаров след месец ще бъде показан и цялостно проучен средновековен квартал от епохата, в която България и Византия водят войни за Перперикон.Професорът заяви още, че скоро ще бъде завършена и книгата за скалния град. Той подготвя частта за двореца светилище, което се предполага, че е прорицалището на тракийския Дионис. Археологът твърди, че за тези 19 години проучвания има много забравени документи, а историците и траколозите са атакувани много за Перперикон и светилището на Орфей при Татул.Той подчерта, че Перперикон няма аналог по целия свят и затова е уникален.", "date": "2018.08.17", "title": "Представят нови находки от  Перперикон"}
{"url": "https://news.bg/crime/piyan-napadna-meditsinska-sestra-s-nozhitsa-vav-veliko-tarnovo.html", "text": "Медицинска сестра от Спешното отделение в областната болница във Велико Търново е нападната от 65-годишен пациент, съобщи БНР.Той е бил приет през нощта в Спешното с алкохолно опиянение.\"Мъжът е буйствал и не е позволил на дежурния екип да му окаже медицинска помощ за нараняванията, които е имал по главата\", заяви медицинският директор на великотърновската болница Галина Гарева.Гарева поясни още, че към 6 часа той успял да се отскубне от медиците, след което заключил всички врати в отделението. Тогава пияният взел ножица и нападал медицинския персонал. Към момента на нападението едната от дежурните сестри била вътре при него. Охраната на болницата е разбила вратата, след което полицаите са отвели нападателя.От болницата ще заведат иск срещу мъжа.", "date": "2018.08.17", "title": "Пиян нападна медицинска сестра с ножица във Велико Търново"}
{"url": "https://news.bg/crime/ostaviha-zad-reshetkite-18-godishniya-shofyor-blasnal-trima-mladezhi-v-petrich.html", "text": "Районният съд в Петрич остави в ареста 18-годишния шофьор, който , след като правил дрифтове, съобщи БНТ.Спрямо водача прокуратурата повдигна  - за причиняване на тежка и средна телесна повреда спрямо 17-годишно момче и 15-годишно момиче.Георги Иванов от Районната прокуратура в Петрич информира, че по случая са извършени много процесуални действия. Събрани са достатъчно доказателства, които позволяват да се направи ясното заключение, че обвиненият е виновен за извършеното деяние.Въпреки че 18-годишният остава в ареста, в южния град на протест се събраха десетки жители. Те настояват за справедливо разследване на причините, довели до катастрофата, както и за справедлив процес и присъда. Според протестиращите имало възможност случаят да се потули, защото 18-годишният водач бил син на бивш служител на реда.Жителите на Петрич протестират през целия ден, пише БНР. Част от тях се срещнали със заместник-кмета на общината Минка Салагьорова. По-късно кметът на Петрич Димитър Бръчков също се срещнал с протестиращите.\"За мен наистина обществото трябва да потърси вина в себе си. Сигналът на младите хора към обществото е най-правилен\", заяви Бръчков, цитиран от обществената телевизия.Стана ясно и че близките на тежко пострадалите деца са поискали да им се предоставят записи от видеокамерата, която е монтирана в района на инцидента. В отговор на това от общината посочили, че записите няма как да бъдат предоставени на близките на потърпевшите заради започналото разследване. Въпреки това нямало възможност записите да бъдат манипулирани, уверя зам.-кмета на Петрич.Салагьорова категорично е заявила и че администрацията в града ще подпомогне семействата на пострадалите деца.От болницата в Петрич информират, че състоянието на двете деца към момента е стабилно.", "date": "2018.08.17", "title": "Оставиха зад решетките 18-годишния шофьор, блъснал трима младежи в Петрич"}
{"url": "https://news.bg/disasters/balgarka-potarsila-pomosht-ot-posolstvoto-ni-v-indiya-sled-navodneniyata.html", "text": "Българска гражданка е потърсила помощ от посолството ни в Делхи след т, при които загинаха 324 души, съобщиха от пресслужбата на Министерството на външните работи (МВнР).Българката е подала молба за помощ - нейната дъщеря била на лечение в болница в най-тежко засегнатия от наводненията индийски щат. Клиниката, в която е настанена жената, била наводнена и пациентите били настанени в хотел.От посолството установили връзка с българката в Индия, след което се свързали и с майка ѝ с информацията, че болната решила да остане и да довърши лечението си, защото дъждовете намалели.Сънародничката ни в Индия съобщила, че в същото лечебно заведение били настанени още две българки.По данни на Външно няма пострадали български граждани вследствие от наводненията в Индия.Мисията ни в азиатската страна информира още, че летището в град Кочи ще бъде затворено до 26 август, а влакове за дълги разстояния са отклонени.Спасителните операции се извършват непрекъснато от силите за сигурност и стотици хора са пренасочени към безопасни места.Има обявена 24-часова гореща линия във връзка с бедствията:+0120 4807310.От МВнР препоръчват на българските граждани, пребиваващи и пътуващи за Индия, да бъдат предпазливи и да се осведомят подробно за актуалната обстановка в района, за който планират да пътуват. До преодоляването на последствията от наводненията и възстановяването на транспортните връзки мисията ни препоръчва да не се пътува за Южна Индия и особено за щата Карала. Добре е гражданите да следят местните медии, да се свържат с туристическата компания, хотел или къща за гости и да следват съветите на местните власти. Също така, при възможност, да поддържат контакт със семейството и близките си.При нужда, българските граждани могат да се свържат с посолството на Република България в Делхи на следните телефони:+ 91 11 26115549+91 11 26115551+ 91 9910999498Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\":+359 2 948 24 04+359 2 971 38 56или имейл: crisis@mfa.bg.", "date": "2018.08.17", "title": "Българка потърсила помощ от посолството ни в Индия след наводненията"}
{"url": "https://news.bg/world/v-sarbiya-zatvoriha-paravoenen-mladezhki-lager-organiziran-ot-ruski-i-srabski-natsionalisti.html", "text": "Сръбската полиция затвори паравоенен младежки лагер, организиран от крайнодесни руски и сръбски групи в планина в западната част на балканската държава след обществено недоволство, информират АП и радио \"Свободна Европа\".Властите поясниха, че летният лагер в планината Златибор включва деца и младежи от 12 до 23-годишна възраст. Те са обучавани от руски и сръбски инструктори как да използват огнестрелни оръжия и ножове.Общо 34 момчета и 10 момичета са участвали на седмичния Младежки патриотичен лагер Златибор 2018. Присъствали са хора от Сърбия, Черна гора и Босна и Херцеговина.Сръбският вътрешен министър Небойша Стефанович каза, че лагерът е разтурен \"заради възможна злоупотреба с деца\" и участниците са изпратени по домовете.Президентът Александър Вучич заяви, че Белград няма да толерира такива лагери, в които \"деца с униформи\" са обучавани в бойни умения.Министерството на отбраната на Сърбия обяви, че не участва в организирането на лагера.Организаторите на лагера коментираха пред радиото, че на него не се използват истински оръжия. Те добавиха, че патриотичният лагер е подкрепян от руското посолство в Сърбия и е бил посетен от военното аташе на Русия.Руската ултранационалистична организация ENOT Corp, съорганизатор на лагера, описва проекта като \"военно-патриотичен\" лагер.През април 30 деца от Сърбия пътуваха до Русия за участие в подобен тренировъчен лагер, организиран от ENOT Corp.", "date": "2018.08.17", "title": "В Сърбия затвориха паравоенен младежки лагер, организиран от руски и сръбски националисти"}
{"url": "https://news.bg/world/v-genua-premahvat-betonni-blokove-ot-ruhnaliya-most-v-opit-da-nameryat-otseleli.html", "text": "Кранове и багери започнаха да премахват големите бетонни блокове от рухналия в италианския град Генуа мост в търсене на изчезнали хора три дни след трагедията, информира АП.Днес започна нова фаза от претърсването за оцелели хора, след като тежка техника премахна голямо вертикално парче и така беше изчистена нова зона за проверка. Спасителни екипи се опитват да се проврат през тонове стомана, бетон и смачкани автомобили, които паднаха от 45 метра при срутването на моста.38 души загинаха при инцидента, а 15 души са ранени. Прокуратурата съобщи, че между 10 и 20 души са в неизвестност.Първите погребения са планирани за по-късно днес, а за събота в Генуа е организирана национална траурна церемония.", "date": "2018.08.17", "title": "В Генуа премахват бетонни блокове от рухналия мост в опит да намерят оцелели"}
{"url": "https://news.bg/politics/manolova-i-maykite-iskat-garantsii-za-rabotesht-zakon.html", "text": "Протестиращите майки ще предложат план за действие за следващи стъпки в реформата на нормативната база за хората с увреждания. Това стана ясно след срещата в Министерския съвет с представители на майките на деца с увреждания, хора от национално представителни организации, социалния министър Бисер Петков и вицепремиера Томислав Дончев.Мая Стоицева, представител на протестиращите майки на деца с увреждания, заяви, че очакват резултатите от проверката на вицепремиера Томислав Дончев за национално представителните организации. Те се надяват да видят резултатите и от поетия от него ангажимент за проверка на начина за разходване на двата милиона лева, отпуснати за регистъра за хората с увреждания.Припомняме, на 13 август майките на деца с увреждания поискаха оставката на председателя на  и на Адриана Стоименова (председател на Сдружение \"Център за психологически изследвания\", която пусна слуха, че протеста на майките бил платен - б.р.).Стоицева припомни позицията на майките на деца с увреждания, че със Закона за хората с увреждания се трасира реформата, но това не е истинската реформа. Това е причината майките да разработят и план за действие за бъдещи промени. Те очакват политически ангажименти на високо ниво, както и гаранции, че реформата няма да е тежест, която само МТСП ще поема, а хората с увреждания ще бъдат обект на работа на всички министерства - МОН, МЗ, МРРБ, МФ.Националният омбудсман Мая Манолова е поискала правителството да се ангажира, че новите законови промени наистина ще се случат. Мотивите й са, че част от промените ще влизат в сила в течение на времето и в проекта на Закон за хората с увреждания те само са маркирани, каза тя. Манолова иска прецизиране на сроковете за влизане в сила на закона, както и гаранции, че няма да се окаже, че се пише в момента закон, който реално ще работи година и половина по-късно.Според Манолова е необходим ангажимент за помощните средства и медицинските изделия, които трябва да преминат към здравното министерство. Очаква се след време те да се предоставят на хората, а не да има лимитирани пари.Необходимо е да се разработят и стандарти за помощните средства, за да не се дава възможност още една година фирмите да се облагодетелстват на гърба на хората с увреждания, посочи Манолова.Тя иска ангажимент и по отношение на личната помощ, която според преходните разпоредби на закона за хората с увреждания също ще влезе в сила след година, както и за фонда \"Лична мобилност и достъпна среда\".По думите на омбудсмана от изпълнителната власт зависи какви средства ще има в този фонд и дали наистина той ще подкрепи публични сгради и сгради етажна собственост за тяхното адаптиране. Омбудсманът отново се обяви за яснота по отношение на финансирането на организациите за хората с увреждания.Във фейсбук страницата на протестиращите майки малко след срещата информираха, че на обсъждането са присъствали вицепремиерът Томислав Дончев, зам.-здравния министър Жени Начева, социалният министър Бисер Петков и председателя на Агенцията за хората с увреждания Минчо Коралски.Според тях от свършеното до сега става ясно, че Здравното министерство не работи по стандартите на Световната здравна организация и са поискали да им ги изпратят.На срещата представихме наша концепция за План за Действие за политики по уврежданията за следващите две години. Вицепремиерът ще разгледа подробно Плана за действие и ще свика среща след 10 дни с всички министерства, чийто обект са уврежданията, пишат майките.\"От Национално представителните организации липсваха обичайните представители Адриана Стоименова и Васил Долапчиев, но имаха свой представител. Обяснението е, че А. Стоименова отсъства поради заболяване, а председателя на Съюза на слепите е в отпуск. След срещата разбрахме, че всъщност бойкотират заседанията заради това, че министърът и омбудсманът приемат промените, които предлагаме\", пишат майките.Майките искат да има ясни критерии за представителност и да се премахнат субсидиите, тъй като те са порочен механизъм в провеждането на политики, които се наблюдават от гражданското общество. \"Мислим, че това стои в основата на отпора на НП НПО\", пишат майките на деца с увреждания.Те припомнят, че Томислав Дончев е поел ангажимент да представи резултатите от проверката на НП НПО, както и от похарчените пари за създаване на Регистър на хората с увреждания.", "date": "2018.08.17", "title": "Манолова и майките искат гаранции за работещ закон"}
{"url": "https://news.bg/world/poveche-ot-4-6-mln-evropeytsi-sa-uchastvali-v-anketata-na-es-za-lyatnoto-chasovo-vreme.html", "text": "Повече от 4,6 милиона отговора са получени в за разпоредбите за лятното часово време, която беше организирана от Европейската комисия за всички страни членки на ЕС, съобщиха от Комисията.Анкетата, на която беше дадено начало на 4 юли, приключи вчера. Европейските граждани бяха поканени да споделят вижданията си по въпроса с попълване на онлайн въпросник.Тази консултация е част от оценка на директивата на ЕС за лятното часово време, която Европейската комисия изготвя по молба на Европейския парламент. Задачата е да се установи дали трябва правилата да бъдат променени. Сега Комисията ще анализира получените отговори и ще публикува доклад с резултатите през следващите седмици.", "date": "2018.08.17", "title": "Повече от 4,6 млн. европейци са участвали в анкетата на ЕС за лятното часово време"}
{"url": "https://news.bg/regions/zadarzhaha-i-obviniha-18-godishniya-blasnal-tri-detsa-v-petrich.html", "text": "Осемнадесетгодишният Г.П. е задържан и обвинен, след като вчера, 16 август, .Обвинението е за причиняване на средна телесна повреда на 15-годишно момиче и за тежка телесна повреда с временна опасност за живота на 17-годишното момче, на което се наложи ампутация на крака.И двамата тежко пострадали се намират в болница.Според прокуратурата осемнадесетгодишният водач е управлявал лек автомобил \"Опел Астра\" с несъобразена с пътните условия скорост, вследствие на което изгубил контрол над МПС, излязъл вдясно от пътя и се качил на тротоара, на който в онзи момент се намирали пешеходци.Според свидетели обаче 18-годишният е правил дрифтове, заради това е загубил контрол над колата и е прегазил тримата младежи.Очаква се да му бъде наложена мярка за неотклонение \"задържане под стража\".По-рано днес младежи от Петрич и близките села се събраха на протест пред общината, съобщиха от БНР.Младите хора се организирали в социалните мрежи, след като разбрали за случилото се и тежко пострадалите техни приятели.Според протестиращите има опит за прикриване на обстоятелствата около катастрофата. Те поискаха от общината да им предостави видеозаписи от камерите, разположени в района.\"Близките на пострадалите деца бяха при мене. Основно исканията им са за това да им предоставихме записите от видеокамерите. Уведомих ги, че това няма как да се случи, защото в момента тече разследване\"., обясни заместник кметът на града Минка Салагьорова. ", "date": "2018.08.17", "title": "Задържаха и обвиниха 18-годишния, блъснал три деца в Петрич"}
{"url": "https://news.bg/world/sasht-narushavat-mezhdunarodnoto-pravo-nedovolstva-moskva.html", "text": "САЩ нарушават международното право с отношението си към руските дипломати. Това се казва в критична позиция на Министерството на външните работи на Русия, съобщават местни медии.\"\", се подчертава в позицията на Москва.Ведомството допълва, че отношението на Вашингтон към руската дипломатическа мисия \"отива далеч отвъд работната рамка на руско-американските двустранни отношения и засяга интересите на цялата международна общност\".Оплакването се отнася за имуществото на руската дипломатическа мисия във Вашингтон, Сан Франциско и Сиатъл, както и в щатите Мериленд и Ню Йорк.", "date": "2018.08.17", "title": "САЩ нарушават международното право, недоволства Москва"}
{"url": "https://news.bg/world/germaniya-sklyuchi-sporazumenie-s-gartsiya-za-vrashtane-na-migranti.html", "text": "Германия сключи споразумение с Гърция за връщане на мигранти в средиземноморската държава, ако те вече са подали документи за убежище на гръцка територия. Това съобщи говорителят на Министерството на вътрешните работи на Германия, цитиран от \"Ройтерс\".\"Сключихме споразумение с Гърция\", каза говорителят и добави, че не може да бъдат съобщени подробности преди официално двете държави да се подпишат под сделката.Представителят добави, че Германия продължава да преговаря за подобно споразумение и с италианското правителство.По-рано този месец Германия и Испания сключиха споразумение за връщане на мигранти.", "date": "2018.08.17", "title": "Германия сключи споразумение с Гърция за връщане на мигранти "}
{"url": "https://news.bg/regions/nap-zatvori-avtoshkola-v-plovdiv.html", "text": "Затвориха учебен център за шофьорски курсове след направена проверка от НАП.Служители на НАП проверили три центъра за обучение на водачи на МПС, стопанисвани от две юридически лицаСлед проверка на първия адрес, собственост на юридическото лице с две школи, е установено, че курсистите плащали за обучението предимно на ръка. Квитанции им се издавали от друга автошкола.При последвала проверка на дружеството във втория обект са установени нарушения в касовата наличност, големи разминавания в реализираните обороти и декларираните пред НАП доходи. Констатирани са и други нередности от Изпълнителна агенция Автомобилна администрация, за които предстои налагане на актове.Работата по случая продължава. В рамките на действията ще се изясняват всички обстоятелства, свързани с отчетността на проверяваните обекти.", "date": "2018.08.17", "title": "НАП затвори автошкола в Пловдив"}
{"url": "https://news.bg/world/turtsiya-iska-ot-sasht-razmyana-za-bransan.html", "text": "Турската лира възстанови малка част от загубите си на днешната търговия след разпространяването на информация от новинарския портал Middle East Eye, че дипломати от Анкара са намекнали пред свои колеги от САЩ, че могат да освободят пастор Андрю Брънсън.Без да споменава източника, медията пише обаче, че администрацията на президента на САЩ Доналд Тръмп отказва да предложи нещо в замяна.Брънсън, който се озова в центъра на геополитически и търговски сблъсък между Анкара и Вашингтон, е обвиняван в шпионаж и тероризъм. Към момента Турция отказва да изпълни искането на САЩ Брънсън да бъде освободен.Турските дипломати настояват за \"снизходителност\" от страна на американското правителство във връзка с два случая срещу държавната Halkbank за нарушаване на санкциите срещу Иран. Но изглежда, че на този етап САЩ не са склонни на подобна сделка, включително и на екстрадирането на осъдения Мехмет Хакан Атила.Към обяд един долар се разменя за 6.1507 турски лири, а едно евро за 7,029 лири.", "date": "2018.08.17", "title": "Турция иска от САЩ размяна за Брънсън?"}
{"url": "https://news.bg/crime/angelkova-zavezhda-delo-sreshtu-bivshiya-si-zamestnik-branimir-botev.html", "text": "Министърът на туризма Николина Ангелкова обяви, че ще заведе дело за клевета срещу бившия си заместник Бранимир Ботев.Повод за нейното изявление в социалната мрежа Фейсбук, е информацията от Ботев, че , но по случайност били осветени и след като прескочили оградата се върнали назад.Инцидентът е станал в Евксиноград, близо до правителствената резиденция. Пред същата телевизия Ботев бе категоричен, че става дума за сплашване и припомни свое интервю от преди три дни, в което критикува сегашното управление на министерството на туризма, че оставя индустрията в ръцете на мутрите.Ангелкова обясни, че предвижда да заведе дело, защото: \"се правят опити за намеса на моето име и името на институцията във връзка с евентуални криминални деяния\".\"Завеждам дело за клевета заради опитите за намеса на моето име и името на институцията във връзка с евентуални криминални деяния. Подобни връзки са абсолютно безпочвени\", пише тя.Пред журналисти по-късно тя обяснява, че реагирала забавно на ужаса, за който разказа Ботев.\"Чудя се да се смея ли... изключително забавно реагирах сутринта, защото реших наистина, че може би е първи април, обаче сме август месец. И е изключително нелепо да се говорят такива меко казано абсурдни твърдения в ефир и това да създава някакви внушения, които сами по себе си граничат със здравия разум\", коментира по-късно пред журналисти Ангелкова, цитирана от bTV.Припомняме, Ботев беше част от нейния екип до началото на 2015 г. като назначение на Патриотичния фронт. Преди това той беше в кабинетите \"Орешарски\" и \"Близнашки\". Ангелкова беше в конфликт с този свой заместник министър още от началото. Срещу работата на Ботев протестираше и туристическият бранш.Срещу Бранимир Ботев имаше подписана декларация от 18 сдружения в туризма, които го обвиняваха за спрени евро пари. На негово място бе назначена Ирена Георгиева. Тя е била председател на Асоциацията на Българските туроператори и туристически агенти, както и президент на ЕСТАА (The European Travel Agents`and Tour Operators`Associations).", "date": "2018.08.17", "title": "Ангелкова завежда дело срещу бившия си заместник Бранимир Ботев"}
{"url": "https://news.bg/world/zapadat-veche-ocherta-granitsite-na-sarbiya-obyavi-vuchich.html", "text": "Германия и САЩ вече очертаха границите на Сърбия и са против коригиране на границите.Това заяви сръбският президент Александър Вучич, който коментира изявления на Вашингтон и на германския канцлер Ангела Меркел, че границите на Балканите няма да бъдат променяни, информира МИА., каза Вучич в интервю за РТС.Той подчерта, че не може да говори за конкретни решения за Косово, защото \"няма такива\". Но сръбският лидер посочи, че Сърбия има три основни цели: запазване на мира, защита на интересите и територията на държавата и защита правата и безопасността на сръбския народ в Косово.Вучич ще посети Косово на 9 септември.", "date": "2018.08.17", "title": "Западът вече очерта границите на Сърбия, обяви Вучич"}
{"url": "https://news.bg/politics/zornitsa-daskalova-hvarli-ostavka.html", "text": "Изпълнителният директор на Агенцията по вписванията Зорница Даскалова подаде молба за освобождаване от заеманата от нея длъжност.Това съобщиха от Министерство на правосъдието.Министърът на правосъдието Цецка Цачева е приела оставката й.Изпълнителният директор на Агенцията по вписванията Зорница Даскалова на първия си брифинг след  заяви, че няма засега намерение да подава оставка, а като определение за кризата каза: \"\"Припомняме, тази сутрин стана ясно за . Срещата не бе оповестена предварително, като и до този момент няма яснота по темите на разговора. Вчера премиерът  на Агенцията по вписванията заради продължаващия от 10 август срив на Търговския регистър. Борисов обаче заяви, че смяна на ръководството и уволнения няма да има, докато кризата не се овладее.Малко по-рано през деня от Агенцията по вписванията съобщиха, че е възобновено подаването на данни от Търговския регистър и регистъра на юридическите лица с нестопанска цел към средата за междурегистров обмен (RegiX), поддържана от Държавната агенция \"Електронно управление\".Продължава работата по възобновяване на достъпа до останалите функционалности на регистъра. Според съобщението на Агенцията обаче характерът на технологичните процеси предполага регистърът да функционира пълноценно и с пълния си набор от вписани данни не по-рано от следващата седмица..Припомняме, за срива от Агенцията обясниха дефектирали четири дискови устройства. Въпреки изказаните опасения и критики и до този момент няма ясна информация на какво се дължи срива в най-важния за функционирането на икономиката регистър. , като това включва и вина по неизпълнение на задължения и отговорности.От БСП поискаха оставката освен  заради срива на Търговския регистър, и на правосъдния министър Цецка Цачева.Припомняме, че Зорница Даскалова зае поста изпълнителен директор на Агенция по вписванията в края на май 2017 година, назначена на мястото на . Тогава не стана докрай ясни причините за уволнението и нередноситте в работата на Маркова, заради които тя бе уволнена.", "date": "2018.08.17", "title": "Зорница Даскалова хвърли оставка"}
{"url": "https://news.bg/world/netanyahu-za-edinadeseti-pat-razpitvan-ot-politsiyata-za-koruptsiya.html", "text": "За единадесети път израелската полиция разпитва премиера на страната Бенямин Нетаняху във връзка със случая Bezeq, известен като 4000. Очаква се това да бъде последният разпит по корупционния случай, пише \"Таймс оф Израел\".Тази сутрин следователи влязоха в резиденцията на министър-председателя, за да го разпитат за единадесети път във връзка със серия от корупционни разследвания на фона на информация, че полицията е склонна да препоръча да се повдигнат обвинения срещу Нетаняху в корупция.Корупционният случай, наречен 4000, е свързан регулаторни промени за стотици милиони долара в полза на телекомуникационната компания Bezeq в замяна на положително отразяване на Нетаняху в новинарския сайт Walla News, субсидиран от компанията.Лидерът на Израел категорично отхвърля обвиненията.По време на разпита около 20 протестиращи пред резиденцията призоваха за оставката на министър-председателя и провеждане на разследване.Във вторник източник, запознат със случая, заяви пред медия Hadashot, че се очаква полицията да приеме доказателствата като достатъчни за повдигане на обвинения в корупция срещу премиера.Източници, приближени на премиера, гневно коментираха информацията. \"\", каза приближен на Нетаняху.Министър-председателят е заподозрян и по други два корупционни случая, известни като 1000 и 2000, по които полицията вече препоръча да се повдигнат обвинения в корупция.Първият случай, наречен 1000, е свързан с получаване на подаръци от милиардери в замяна на услуги, а вторият - 2000, се отнася до преговори между Нетаняху и издател на вестник за оказване на влияние на медийния пазар.Главният прокурор Авишай Манделблит, който ще вземе крайното решение дали да бъдат повдигнати обвинения срещу премиера, възнамерява да разгледа и трите случая едновременно, което ще стане възможно, след като получи препоръките на базата на окончателните доклади на полицията.", "date": "2018.08.17", "title": "Нетаняху за единадесети път разпитван от полицията за корупция"}
{"url": "https://news.bg/crime/goresht-telefon-za-ostanalite-bez-zastrahovka-ot-falita-na-olimpik.html", "text": "Потърпевшите от фалита на Застрахователна компания \"Олимпик\" могат да потърсят информация на гореща телефонна линия в администрацията на омбудсмана Мая Манолова, съобщиха от администрацията на омбудсмана.Линията ще бъде открита от понеделник, 20 август на номер 0895 561 885.Тя ще бъде за консултиране и правна помощ на потърпевшите у нас. Омбудсманът ще изпрати препоръка и до председателя на Народното събрание Цвета Караянчева за промени в законодателството с цел защита на гражданите в случаи като този. Манолова обеща да разговаря и с премиера Бойко Борисов: \"за активност на държавата при изготвяне на европейското законодателство в областта на застраховането\".Националният защитник изпрати препоръка до Комисията за финансов надзор /КНФ/ и до Главната дирекция \"Национална полиция\" /ГДНП/ към МВР. Тя настоява да бъдат предприети незабавни действия по случая с почти 250 000 български граждани, чиито автомобили остават без задължителната застраховка \"Гражданска отговорност\". Причината за това е фалита на кипърската застрахователна компания \"Олимпик\".Повод за намесата на омбудсмана са жалбите на десетки шофьори.Пред Комисията за финансов надзор (КФН) омбудсманът настоява за организиране на разяснителна кампания.Манолова иска да има гореща телефонна линия, на която потърпевшите да получават бързи и ясни отговори по своите конкретни казуси. Омбудсманът иска да има и навременна информация за развитието на производството по несъстоятелност на застрахователната компания в Република Кипър, която да се публикува на сайта.Омбудсманът иска да бъде предоставена възможност на гражданите да получат указания и за реда, сроковете и необходимите документи за предявяване на претенции към застрахователя. Иска да се разясняват последиците от липсата на сключена задължителна застраховка.Поради форсмажорните обстоятелства омбудсманът поиска от полицията да удължи гратисния период, в който да не се глобяват шофьорите със застрахователна полица на \"Олимпик\". Тя настоя за своевременното информиране на хората за какъв период от време застрахованите няма да бъдат глобявани, поради липсата на застрахователна полица и изрази увереност, че ще им бъдат разяснявани последиците от това.Междувременно от КФН заявиха, че не знаят колко точно са застрахованите в \"Олимпик\".  в полунощ.Припомняме, на 7 август \", което оперира чрез свой клон и в България, остана без лиценз за извършване на дейност, съобщиха от Комисията за финансов надзор.В резултат на това около 200 хиляди автомобила остават без \"Гражданска отговорност\" сключена с кипърската фирма.В първите дни след 17 август КАТ няма да санкционира собствениците на невалидни полици, обявиха от МВР.Няма яснота за . Шофьорите трябва да са наясно, че ако предизвикат катастрофа при невалидна \"Гражданска отговорност\", сами ще трябва да платят щетите, предупреждават от полицията.", "date": "2018.08.17", "title": "Горещ телефон за останалите без застраховка от фалита на \"Олимпик\""}
{"url": "https://news.bg/world/cherna-gora-razpolozhi-armiyata-na-granitsata-s-albaniya.html", "text": "Черна гора разположи армията на границата с Албания, съобщава B92.Балканската държава укрепва контрола на границата с Албания заради възможен мигрантски наплив. Военнослужещи ще се присъединят към граничарите.Министерството на отбраната на Черна гора потвърди, че са изпратили войници на контролно-пропускателния пункт Bozaj и добави, че границата ще бъде охранявана от смесени патрули.\"\", пояснява ведомството.Армията е разположена след решение на Съвета за отбрана и сигурност, прието в средата на юли във връзка с информация за наплив на мигранти от Гърция през Албания.", "date": "2018.08.17", "title": "Черна гора разположи армията на границата с Албания"}
{"url": "https://news.bg/world/turskiyat-sad-otnovo-otkaza-da-pusne-pastor-bransan.html", "text": "Турски съд отхвърли искане за освобождаването на американския пастор Андрю Брънсън, съобщава \"Ройтерс\", позовавайки се на местната медия Haberturk.В момента Брънсън е под домашен арест. Пасторът е в Измир, където чака процес по обвинения в тероризъм. Случаят му е в центъра на дипломатическа криза между Турция и САЩ, която доведе до срив на турската лира.Лирата, която изгуби 40% от стойността си през тази година, се срина до 6,21 спрямо долара след новината, като преди това беше на позиция 6.04 лири за щатски долар.\"Дейли сабах\" уточнява, че Трети Върховен наказателен съд в Измир е отхвърлил трета молба за освобождаването на пастора, след като в сряда Втори Върховен наказателен съд не одобри искане Брънсън да бъде освободен от домашен арест и да се отмени забраната за пътуване.Пасторът от Северна Каролина живее в Турция от повече от две десетилетия. Той е задържан от властите от 2016 г. На 25 юли беше освободен под домашен арест заради влошаване на здравето.Следващото съдебно заседание като част от процеса срещу него е планирано за 12 октомври.", "date": "2018.08.17", "title": "Турският съд отново отказа да пусне пастор Брънсън"}
{"url": "https://news.bg/regions/trima-postradali-pri-katastrofa-po-patya-sofiya-varna.html", "text": "Катастрофа по пътя София - Варна затруднява движението, съобщи БНР.Инцидентът е възникнал между два леки автомобила с български регистрации. Произшествието е станало в района на селата Кесарево и Кавлак, община Стражица, област Велико Търново.На мястото са пристигнали екипи на \"Пътна полиция\". Катаджиите регулират движението, което се осъществява в едната пътна лента.По първоначална информация двете коли са се ударили челно, при което са пострадали трима души. Ранените са транспортирани до здравно заведение във Велико Търново.", "date": "2018.08.17", "title": "Трима пострадали при катастрофа по пътя София - Варна"}
{"url": "https://news.bg/world/kitay-trenira-bombardirovki-nad-obekti-na-sasht-predupredi-pentagonat.html", "text": "Въоръжените сили на Китай през последните години разшириха тренировките с бомбардировки и \"вероятно тренират удари\" по обекти на САЩ и съюзниците им. Това става ясно от доклад на Пентагона, цитиран от \"Ройтерс\".Оценката е публикувана на фона на търговското напрежение между САЩ и Китай. Ежегодният доклад подчертава усилията на Китай да увеличи влиянието си по света. Според Пентагона Китай е отделил за отбрана през 2017 г. повече от 190 милиарда долара.\"През последните три години китайската армия бързо разшири бомбардировките над водни пространства, трупайки опит в критични морски региони, и вероятно тренират за нанасяне на удари по цели на САЩ и съюзниците им\", се казва в доклада.През следващата седмица Китай и САЩ планират да проведат търговски преговори в опит да разрешат ескалиралия търговски конфликт, който заплашва да ги вкара в тотална търговска война.В доклада пише още, че докато китайската армия продължава да разширява операциите си, не е ясно какво послание Пекин се опитва да изпрати с провежданите полети \"освен за демонстриране подобряването на способностите\".Пентагонът прогнозира китайският бюджет за отбрана да нарасне до над 240 милиарда долара до 2028 г.Военното министерство отбелязва още, че космическата програма на Китай прогресира бързо.", "date": "2018.08.17", "title": "Китай тренира бомбардировки над обекти на САЩ, предупреди Пентагонът"}
{"url": "https://news.bg/crime/otkriha-tyaloto-na-vtoroto-dete-v-moreto-kray-varna.html", "text": "Намериха тялото на второто дете, което беше повлечено от вълна на 15 август 2018 г. в района на Морска гара, съобщиха от МВР-Варна.Телата на другите , 16 август.Тялото на детето е открито на 17 август около 09:10 часа. В момента на мястото се извършва оглед.Издирвателните действия бяха подновени тази сутрин в 07:30 часа от четири екипа. В тях отново участваха водолази от РД ПБЗН - Варна и Военноморските сили (ВМС).Образувано е досъдебно производство.Припомняме, на  край Дуранкулак.", "date": "2018.08.17", "title": "Откриха тялото на второто дете в морето край Варна"}
{"url": "https://news.bg/world/16-dushi-sa-raneni-pri-katastrofa-s-avtobus-v-germaniya.html", "text": "16 ранени при катастрофа с автобус в Германия, съобщи полицията, цитирана от АП.Автобусът се е забил в канавка на магистрала в Североизточна Германия и се е преобърнал. Шестима са в тежко състояние, а останалите десет души са с по-леки наранявания.Местната агенция ДПА информира, че инцидентът е станал рано тази сутрин в Линстов, близо до Росток.Автобусът е катастрофирал на магистрала A19 на път за Берлин.Към момента не е ясна причината.", "date": "2018.08.17", "title": "16 души са ранени при катастрофа с автобус в Германия"}
{"url": "https://news.bg/politics/boyko-ranovski-poema-avtomobilna-administratsiya.html", "text": "От днес Бойко Рановски поема ръководството на \"Автомобилна администрация\".Рокадата става по предложението на министъра на транспорта, информационните технологии и съобщенията Ивайло Московски и е одобрена от министър-председателя Бойко Борисов.Бойко Рановски е назначен за изпълнителен директор на ИА \"Автомобилна администрация\", съобщават от Министерски съвет.До сега длъжността се заемаше от Красимир Сребров, който почина след дълго боледуване.Красимир Сребров почина в началото на август месец, след като в продължение на месеци беше в болничен. Като представител на \"Автомобилна администрация\" се изявяваше заместника на Сребров - Дамян Войновски, който , създадена по искане председателя на НС Цвета Караянчева и вътрешния министър Валентин Радев вследствие на неотстъпчивостта на  срещу фалшивите шофьорски книжки.Комисар Бойко Рановски е завършил ВВИСУ \"Любен Каравелов\" в София. От 1996 г. до 1999 г. е офицер в Българската армия. От август 1999 г. започва работа в Министерството на вътрешните работи, като районен инспектор в 3-то Районно управление към СДВР. От 2003 г. е назначен в сектор \"Териториално обслужване\" в отдел \"Охранителна полиция\" - СДВР. От 1 март 2005 г. е служител в Пътна полиция. От март 2015 г. е началник на отдел \"Пътна полиция\" при ГД \"Национална полиция\" - МВР.", "date": "2018.08.17", "title": "Бойко Рановски поема \"Автомобилна администрация\" "}
{"url": "https://news.bg/world/mask-v-emotsionalno-intervyu-poslednata-godina-beshe-machitelna-i-nay-loshoto-predstoi.html", "text": "В емоционално интервю предприемачът Илън Мъск се оплака, че последната година в професионалния му живот е била \"мъчителна\" и натрупаният стрес от работата е влошил здравето му, пише \"Гардиън\".Основателят на \"Тесла\" даде интервю за американския вестник \"Ню Йорк таймс\".Той също разкри, че заради напрегнатата работа е бил принуден да празнува рождения си ден във фабриката на компанията за електрически автомобили и е бил много близо да изпусне сватбата на брат си.\"Последната година е най-трудната и болезнена година в кариерата ми\", каза той пред изданието.Мъск, чиято компания регистрира 709,6 милиона долара нетни загуби през първото тримесечие на тази година, докато се бори да произведе повече електрически коли Model 3 за масовия пазар, отбеляза още, че е работил по 120 часа и здравето му се влошило, а приятелите му се притеснили за него.Той разкри още, че е имало случаи, при които не е напускал фабриката по три-четири дни и по няколко дни не е излизал навън. Бизнесменът добави, че е прекарал всички 24 часа от 47-ия си рожден ден през юни на работното място и директно е летял до сватбата на брат си от работа, като е пристигнал два часа преди церемонията и се е тръгнал веднага след нея.Мъск предизвика фурор на пазарите, в медиите и сред инвеститорите по-рано този месец, след като написа в \"Туитър\", че има намерение да превърне \"Тесла\" в частна компания, гарантирайки, че \"финансирането е подсигурено\".Адвокати предупредиха, че съобщението в социалната мрежа може да е в нарушение на законите на САЩ, които забраняват публично търгувана компания да обявява подобни планове, ако ръководството няма намерение да го направи, няма инструментите, за да го направи или се опитва да манипулира пазарите.Акциите на \"Тесла\" скочиха с 11% след съобщението в \"Туитър\". Но през миналата седмица инвеститори обявиха, че ще съдят Мъск. Съобщава се също, че топ финансов регулатор на САЩ е започнал разследване на бизнесмена.По време на интервюто бизнесменът обвини късите продажби, които той е предвидил преди няколко месеца.\"Помислих си, че най-лошото е отминало. Но от лична гледна точка най-лошото тепърва предстои\", оплака се той.", "date": "2018.08.17", "title": "Мъск в емоционално интервю: Последната година беше мъчителна и най-лошото предстои"}
{"url": "https://news.bg/bulgaria/izzeha-50-mini-telefona-na-aerogara-sofiya.html", "text": "50 мини мобилни телефона задържаха митничари на Аерогара София, съобщиха от Агенция \"Митници\".Телефоните са пристигнали с въздушна пратка от Китай, а получател е физическо лице. Те са в комплект с USB кабели, могат да бъдат използвани и като bluetooth слушалка.Митничарите са направили проверка на пратката на 6 август и откриват в нея 50 броя мини телефона.В документите стоката е била описана като протектори, а посочената цена е била под облагаемия праг с цел да се избегне митническата проверка.Пазарната цена на стоката е над 3000 лева. Телефоните са иззети.При друг случай на Аерогара София, митничарите задържат и 5 игрални автомата, заедно с аксесоари за тях. Те също са пристигнали от Китай, с товарна пратка и са били обявени като мебели - шкафчета.", "date": "2018.08.17", "title": "Иззеха 50 мини телефона на Аерогара София"}
{"url": "https://news.bg/world/kim-chen-un-zakleymi-razboynicheskite-sanktsii.html", "text": "Лидерът на КНДР Ким Чен-ун атакува \"вражеските сили\" заради \"разбойническите\" санкции, информира АФП, позовавайки се на севернокорейската държавна медия KCNA.Ким и президентът на САЩ Доналд Тръмп проведоха историческа среща в Сингапур през юни, на която постигнаха споразумение за ядрено разоръжаване на Корейския полуостров. Но оттогава е отчетен малък напредък. КНДР критикува \"гангстерското\" изнудване от страна на САЩ за пълно, проверимо и необратимо ядрено разоръжаване. САЩ призоваха международната общност да продължи да поддържа санкциите. Тази седмица американското финансово министерство обяви мерки срещу руски и китайски компании, които нарушават режима на санкции.По време на инспекция на туристическата зона Вонсан-Калма в югоизточната част на КНДР Ким разкритикува наречените от него \"вражески сили\", които се \"опитват да задушат корейския народ с разбойническите санкции и блокади\".Но Пхенян е решен да запази \"новата ера\" в отношенията със САЩ, след като Ким не спомена конкретно Вашингтон в отправената критика.По нареждане на Ким туристическата зона Вонсан-Калма трябва да бъде завършена до 10 октомври 2019 г.По-рано държавният секретар на САЩ Майк Помпео заяви, че се надява преговорите с Пхенян за ядрено разоръжаване да доведат до голям напредък.", "date": "2018.08.17", "title": "Ким Чен-ун заклейми \"разбойническите санкции\""}
{"url": "https://news.bg/regions/s-chetiri-vodonoski-osiguryavat-voda-za-harmanli.html", "text": "Четири водоноски на различни места ще осигуряват водата в Харманли, това съобщи днес пред БНР кметът на града Мария Киркова.\"Към момента не съм уведомена от РЗИ или ВиК да има проблем в други населени места в общината. Там, където имаше проблем - кладенецът, който даваше отклонения, от два дни е изключен от системата\", заяви Киркова.Тя е получила уверението на директора на РЗИ - Хасково Соня Димитрова, че отклонението на кладенеца не е опасно за здравето на хората.\"След като има отклонения обаче, сме длъжни да вземем мерки\", допълни Киркова. По думите ѝ, за изследването на водата ще е необходим един месец.Киркова отбеляза още, че в Харманли за първи път се появява проблем с уран във водата.Припомняме, че от 15 август , заради завишени стойности на уран и алфаактивност.От години със същия проблем се борят и гражданите в община Хасково, където се очаква до края на ноември .", "date": "2018.08.17", "title": "С четири водоноски осигуряват вода за Харманли"}
{"url": "https://news.bg/world/taktiki-ot-erata-na-makkarti-bivshi-top-razuznavachi-na-sasht-napadnaha-tramp.html", "text": "Повече от дузина висши служители на разузнаването, включително и пенсиониран адмирал от ВМС, който ръководи операцията за ликвидирането на Осама бин Ладен, остро разкритикуваха президента на САЩ Доналд Тръмп. Те го обвиняват, че се опитва да потисне свободата на словото, след като отне правото на бившия шеф на ЦРУ Джон Бренън да има достъп до секретна информация.В материал за \"Вашингтон пост\" Уилям Макрейвън определи действията на Тръмп като \"тактики от ерата на Маккарти\" (Джоузеф Маккарти - известен с преследванията през 50-те години на ХХ век на симпатизанти на комунистите и на заподозрени в шпионаж в полза на СССР - б.р.) и подчерта, че ще бъде чест за него, ако Тръмп и на него отнеме правото за достъп до класифицирана информация, пише \"Гардиън\"., пише Макрейвън, цитиран от \"Гардиън\".Той също така похвали Бренън като \"човек с безподобна почтеност\".Вчера Бренън обвини Тръмп, че работи с руснаците.В същото време в общо писмо 12 бивши топ разузнавачи на САЩ определиха действията на Тръмп като \"необмислени и безпрецедентни\".Според тях американският лидер се опитва да потисне свободата на словото, тъй като не е свързано с това кой трябва или не трябва да има достъп до секретна информация.Под писмото се подписаха шестима бивши директори на ЦРУ, петима бивши заместник-директори и бившият директор на националното разузнаване Джеймс Клапър. Двама от тях - Клапър и бившият директор на ЦРУ Майкъл Хейдън - са в списък с хора, чиито достъп до класифицирана информация може да бъде отнет от Белия дом.", "date": "2018.08.17", "title": "„Тактики от ерата на Маккарти”: Бивши топ разузнавачи на САЩ нападнаха Тръмп"}
{"url": "https://news.bg/world/vatikanat-izpitva-sram-i-taga-ot-pedofiliyata-v-tsarkvata-v-sasht.html", "text": "Ватиканът изпитва \"срам и тъга\" след разкритията, че католически свещеници в американския щат Пенсилвания са упражнявали сексуален тормоз над 1000 деца за период от седем десетилетия, информира \"Ройтерс\".В същото време епископи в САЩ обещаха в разследването да не участват религиозни лица.В дълго съобщение, с което Ватиканът прекрати мълчанието във връзка с огласения доклад на голямо жури, който разтърси Католическата църква в САЩ, говорител обяви, че Светият престол гледа на доклада с \"голяма сериозност\".Представителят подчерта, че е необходимо да се спазват гражданските закони, включително и задължително да се сигнализира при посегателство над деца. Говорителят каза още, че папа Франциск разбира как \"тези престъпления могат да разклатят вярата и духа на вярващите\" и че папата иска да \"изкорени този трагичен ужас\".След двугодишно разследване във вторник голямо жури в Пенсилвания разкри доклад за сексуално посегателство над деца, извършвано от около 300 духовници през последните 70 г.\"\", поясни говорителят на Ватикана.Епископите в САЩ обещаха да открият нов начин за подаване на сигнали при сексуален тормоз. Те добавиха, че ще участват повече членове на църквата, които не са духовници, но са експерти по прилагане на законите или в областта на психологията.", "date": "2018.08.17", "title": "Ватиканът изпитва \"срам и тъга\" от педофилията в църквата в САЩ"}
{"url": "https://news.bg/economics/ot-bsk-iskat-pretsizirane-na-promenite-v-naredbata-za-kasovite-aparati.html", "text": "От Българската стопанска камара настояват промените в Наредбата за регистриране и отчитане на продажби в търговските обекти чрез фискални устройства да бъдат прецизирани.Целта е да се ограничи обхватът на засегнатите задължени лица, чието поведение не е оценено с висока степен на риск от укриване на приходи. Причината е, че тази наредба не би могла да се приложи в някои браншове, мотивират се в открита позиция до финансовия министър Владислав Горанов.Промените са в проекта на НИД на Наредба № Н-18 от 13 декември 2006 г. за регистриране и отчитане на продажби в търговските обекти чрез фискални устройства. Те са публикувани на 19 юли 2018 г. в Портала за обществени консултации.В мотивите към проекта на наредба е представен разчет според текущи данни за регистрираните на фискални устройства (ФУ) в информационна система \"Фискални устройства с дистанционна връзка\". Информацията е за 43 хил. броя фискални принтера. Прогнозираните разходи на бизнеса за тяхната подмяна и привеждане на софтуера в съответствие е оценен на около 17 млн. лева.Според дефиницията на понятието \"софтуер за управление на продажби в търговски обект\", съдържаща се в Закона за данък върху добавената стойност, това е всеки софтуер, използван за обработка на информация за извършване на продажби на стоки и/или услуги в търговски обект, за които е налице задължение за издаване на фискален бон.Определението включва широка гама от софтуерни продукти. Сред тях са и такива, които нямат връзка с фискални устройства и нямат за цел да управляват тяхното функциониране.От БСК дават пример със системи за управление на работата с клиенти (CRM), приложения за обработка на оферти, заявки, приложения за издаване на фактури и др.Според проекта се предвижда предприятията да използват само софтуер за управление на продажбите, отговарящ на посочените в приложение № 29 към наредбата изисквания. Той задължително да управлява всички фискални устройства в търговския обект.От работодателската организация уверяват, че изменението ще засегне по-широк от предварително разчетения кръг лица, предимно микро- и малки предприятия, които следва да извършат разходи за закупуване и внедряване на нов софтуер и фискални устройства, които отговарят на изискванията, без това да е продиктувано от обичайната им търговска практика или организация на дейността.Според работодателите, предложената мярка ще доведе до необосновано повишаване на административната тежест и разходите на бизнеса и, същевременно, не кореспондира с целите, които си поставя МФ с проекта на НИД.Сред мотивите на работодателите са, че посочените изисквания - откриването и приключването на една продажба да се осъществява в рамките на същия ден, могат да създадат редица затруднения при някои предприятия. Това е изискването от приложение № 29 към чл. 52а от Наредбата за изисквания към функционалността на софтуерите за управление на продажбите в търговски обекти.От БСК дават пример при търговията на едро и разносната търговия в много случаи началото и приключването на продажбите не се осъществява в рамките на един календарен ден. Това обективно възпрепятства предприятията да генерират предвидените дневни отчети и да предоставят информация в НАП в рамките на деня.Работодателите искат ясни дефиниции за момента, от който започва продажбата на стока/услуга, и този, в който тя приключва, за да не се допуска различно тълкуване, разнородна практика и възпрепятстване на работния процес в предприятието.Бизнесът иска прецизиране на достъпа на НАП до информация за продажбите на предприятието чрез \"одиторския профил\".Съгласно т. 22 от Приложение № 29 към Наредбата, за целите на контролната дейност на НАП всеки софтуер за управление на продажби в търговски обект следва да има конфигуриран \"одиторски профил\". Това е по аналог с администраторския профил, но с права само за четене.Този профил трябва да осигури минимум достъп до функционалността на софтуера, конфигурационните му параметри и справочната част.В редица случаи софтуерът за управление на продажбите е част от интегрирани системи за управление и планиране на ресурсите в предприятията (ERP), които съдържат и голямо количество информация, която не е пряко свързана с продажбите. Често тази информация е търговска тайна, съдържа конфиденциални и/или класифицирани данни, лични и чувствителни данни, припомня бизнесът.Внимателно да се прецизира изискването за достъп и при възможност да се ограничи количеството и вида на информацията, която е необходима на органите на НАП при изпълнение на контролните им функции.От бизнеса предлагат промените за хората, които извършват сервизно обслужване и ремонт на фискалните устройства да са конкретни, особено в случаи, когато се кандидатства за издаване на разрешение от името на друга фирма. От БСК предлагат да се създаде нова алинея в чл. 47, със следното съдържание:\"Лице, в чиито управителен и/или контролен орган участва физическо лице, което е било или към датата на подаване на заявление за получаване на разрешение за сервизно обслужване е член на управителен и/или контролен орган на друго предприятие, на което е издадена заповед за прекратяване на разрешение за сервизно обслужване, съгласно чл. 47, ал. 1, има право да кандидатства за издаване на разрешение за сервизно обслужване, ако е изтекла една година от издаване на заповедта.\".Работодателската организация не подкрепя предложенията за заличаване на софтуер от публичния списък, ако бъде открито несъответствие с изискванията на приложение № 29. При избор на софтуерно решение предприятията са ограничени до включените в електронния публичен списък поддържан от НАП, като не разполагат с възможност за избор извън него. Изискването незабавно да преустановят използването на даден софтуерен продукт означава търговците незабавно да преустановят своята дейност до закупуване на нов софтуер, за който също не могат да имат сигурност, че в бъдещ момент няма да бъде изключен от списъка, пишат в мотивите си от БСК.Мотивът е, че с промените в наредбата отговорността за неизпълнение на нормативни изисквания от производителите и разпространителите на софтуер се прехвърля върху предприятията. Това \"нарушава принципите на правната сигурност и предвидимост, увеличава разходите на търговците и може да доведе до реални финансови загуби за бизнеса\", пишат от организацията.За изискванията към търговците чрез електронен магазин се иска преди започване на дейност по продажби на стоки или услуги, да се подава информация по електронен път с квалифициран електронен подпис. От БСК уточняват, че е нужно тълкуване на понятията.\"Понятията \"електронен магазин\" и \"дейност по продажби на стоки/услуги чрез електронен магазин\" нямат нормативна дефиниция. От посочения текст става ясно, че всяко лице, което извършва продажби чрез електронен магазин следва да отговори на изискванията в чл. 52л и Приложение № 33\", пишат от БСК. Според тях, разпоредбата ще засегне широк кръг, включително и физически лица, които не са търговци. Тя ще се отрази и на хората, които искат да продадат нови или употребявани вещи.От БСК припомнят, че изискваната информация от НАП е обемна, а тя се съхранява в регистри, до които данъчните имат достъп и те могат да си я набавят по служебен път. От бизнес организацията съветват и да се анализира възможно припокриване на контролните функции на НАП и тези на Комисията за защита на потребителите, съгласно Закона за електронната търговия. Съветът е във връзка с чл. 52л, ал. 5, уточнява Радосвет Радев, изпълнителен председател на БСК.", "date": "2018.08.17", "title": "От БСК искат прецизиране на промените в Наредбата за касовите апарати"}
{"url": "https://news.bg/world/turtsiya-se-zakani-da-sanktsionira-sasht.html", "text": "Турският министър на търговията Рухсар Пекджан заяви, че Анкара ще отвърне реципрочно на САЩ, ако Вашингтон реши да наложи още санкции на Турция, информира Анадолската агенция.Вчера финансовият министър на Щатите Стивън Мнучин заяви, че Вашингтон е подготвен да наложи допълнителни санкции на Турция, ако Анкара не освободи американския пастор Андрю Брънсън. В същото време президентът на САЩ Доналд Тръмп разкритикува Анкара, обвинявайки Турция, че държи \"невинен човек\" за заложник и се възползва от Съединените щати.\"Ние вече отговорихме на базата на правилата на Световната търговска организация и ще продължим да го правим\", съобщи Пекджан.Турската лира остава стабилна спрямо американския долар въпреки очевидните заплахи на САЩ за нови санкции, съобщава \"Дейли сабах\". Днес един долар се разменя за 5.80 лири. Валутата възстанови позициите си след рекордно дъно по-рано тази седмица.", "date": "2018.08.17", "title": "Турция се закани да санкционира САЩ"}
{"url": "https://news.bg/world/sarbiya-se-podgotvya-da-pokazhe-arsenal-ot-orazhiya-na-putin.html", "text": "Сърбия се подготвя да покаже \"арсенал от оръжия\" на руския лидер Владимир Путин, информират \"Вечерни новости\" и Танюг.Белград подготвя голям военен парад тази есен във връзка 100 г. от победата през Първата световна война. Президентът на Русия ще бъде гост на събитие, на което ще му бъдат показани 100 нови танка и ракети.Според белградския вестник на военния парад ще бъдат поканени и други лидери.На 11 ноември на Деня на примирието за първи път ще бъдат показани нови системи за противовъздушна отбрана, доставени от Беларус. Сделката с Минск също включва четири изтребителя МиГ-29.По време на церемонията сръбската армия ще покаже цялата си мощ, което не е правено от много отдавна, пише вестникът.Военният министър Александър Вулин потвърди, че споразумението с Беларус е близо до финалната си фаза. Като стъпка към по-добро сътрудничество Белград ще открие офис на сръбското военно министерство в Минск.\"Вечерни новости\" отбелязва, че споразумението с Беларус е второ по важност що се отнася до модернизирането на сръбските въоръжени сили. На базата на сделка за военно сътрудничество с Русия и инициативата на Путин преди две години Сърбия получи шест самолета МиГ-29, 30 танка T-72C и 30 машини БРДМ-2. Вестникът пише още, че Белград ще получи и хеликоптери.2019 г. се очаква да бъде ключова за сръбските сили, особено за ВВС, тъй като ще имат на въоръжение 14 изтребителя МиГ-29. Освен това армията и полицията ще получат девет хеликоптера Airbus.", "date": "2018.08.17", "title": "Сърбия се подготвя да покаже \"арсенал от оръжия\" на Путин"}
{"url": "https://news.bg/politics/zakonat-za-horata-s-uvrezhdaniya-gotov-v-ponedelnik.html", "text": "Министерството на труда и социалната политика (МТСП) ще обобщи всички коментари от вчерашната среща на работната група по изготвяне на нов Закон за хората с увреждания и в понеделник трябва да има нов проектТова заяви пред журналисти в Министерския съвет социалният министър Бисер Петков след участие в среща с майките на деца с увреждания. Срещата бе водена от вицепремиера Томислав Дончев.Законът ще се подготвя за стартиране на процедура за обществени консултации, за да се изпълнят поетите ангажименти в края на септември да има готов законопроект в НС, минал всички процедури за утвърждаване от МС.Експертите от социалното министерство, които подготвят промените, искат да постигнат баланс на интересите и хората с увреждания да припознаят своите права.Вицепремиерът Томислав Дончев е обещал да съдейства за формулиране на точния статут на специализирания орган за хората с увреждания. Очакванията са новият орган да бъде създаден от 2020 г.По време на срещата в МС са обсъдени отворени въпроси като финансирането на национално представителните организации, критериите за представителност, на които те трябва да отговарят. Разисквани са действията за изпълнение на правителственото постановление на МС за план за интегриране на информационните системи, които да обслужват хората с увреждания. Обсъдено е и създаването на профил на хората с увреждания.От здравното министерство са представили намеренията на министерството за промените по отношение на медицинските изделия и помощните средства. Част от нормативните промени ще се направят до края на годината, за да може да действат от началото на следващата.Очаква се протестиращите майки да предложат план за действие за следващи стъпки в реформата. Техният представител Мая Стоицева заяви, че искат резултатите от проверката на вицепремиера Томислав Дончев за национално представителните организации. Майките очакват и яснота по проверката на начина за разходване на двата милиона лева, отпуснати за регистъра, каза Мая Стоицева, представител на протестиращите майки на деца с увреждания.В коментар на национално представителните организации, че са готови на протест, социалният министър заяви, че Законът не противопоставя интересите на едните срещу другите. Въпросите се поставяли принципно, нямало затворени теми, всичко се обсъждало. Заплахата на организациите бе, че ще протестират, ако правителството изпълни само исканията на протестиращите майки и на омбудсмана Мая Манолова. Министърът е категоричен, че и в бъдеще ще разчита на национално представителните организации.По информация на Петков в четвъртък на заседанието на работната група са поканени представители на министерства, институции, национално представителни организации на хората с увреждания, майки на деца с увреждания.От около 60 души в днешното заседание са участвали повече от половината. От национално представителните организации са подадени имена на трима участници, от тях само един е участвал в заседанието днес. Според Петков причината за отсъствието на останалите е сезона на отпуските.Припомняме, във връзка с протеста на майките на деца с увреждания социалният министър  на 11 юни, но ден по-късно беше .След него оставка подаде и зам.-социалният министър Росица Димитрова.. Тя подаде оставка заради общественото недоволство по повод участието й в , която се проведе в Ню Йорк.Въпреки рокадите  на протестиращите майки остана. Към тях се включиха и  Родителите не одобряват оставките, След това стана противопоставяне между майките на деца с увреждания и национално представителните организации. Повод за разрива станаха думите на Адриана Стоименова, зам.-председател на Националния съвет за интеграция на хора с увреждания. Тя заяви, че протестът на майките на деца с увреждания са получили над 1 млн. лева. По-късно тя не показа документи, но позициите на родителите на деца с увреждания и администрациите на организациите се раздалечиха.Първоначалните законови промени, които се отнасят за хората с увреждания и бяха направени от омбудсмана Мая Манолова, не бяха приети.На 18 юни  за хората с увреждания.По-късно, на 6 юли, депутатите приеха промените в . Месечната добавка за социална интеграция за транспортни услуги в размер 15% от гарантирания минимален доход се запазва. Месечната добавка за ползване на информационни и телекомуникационни услуги в размер 20% от гарантирания минимален доход също се запазва.На 7 август бе прието да има . Тогава вицепремиерът Томислав Дончев обеща за подготовка на този регистър.", "date": "2018.08.17", "title": "Законът за хората с увреждания готов в понеделник"}
{"url": "https://news.bg/regions/kevr-proveryava-problema-s-vodata-v-harmanli.html", "text": "КЕВР започна проверка за изясняване на проблема със завишените нива на уран и алфаактивност във водата в община Харманли и близките населени места.Шефът на регулатора Иван Иванов изиска в 7-дневен срок \"ВиК Хасково\" да представи на КЕВР доклад със следната информация:Припомняме, по-рано днес стана ясно, че  за гражданите на община Харманли. От 15 август в града има забрана за използване на водата за питейни нужди заради завишените количества на уран и алфаактивност.Проблемът с качеството на водата в Хасково пък продължава от години, а забраната за пиене на вода все още е в сила.КЕВР уверява, че ще продължава да извършва проверки върху дейността на ВиК дружествата с оглед стриктното изпълнение на техните задължения.При неизпълнението им регулаторът ще налага съответните санкции.", "date": "2018.08.17", "title": "КЕВР проверява проблема с водата в Харманли"}
{"url": "https://news.bg/politics/boyko-borisov-razgovarya-s-tsetska-tsacheva.html", "text": "Премиерът Бойко Борисов се е срещнал и разговарял с правосъдния министър Цецка Цачева. Това съобщава БНТ.Поводът за срещата все още не е ясен. На този етап липсва и официално изявление от страна на институциите.Една от вероятните причини е , който вече четири часа не работи.Възможна друга тема за сериозно обсъждане е уволнението или оставката на директора на Агенцията по вписванията заради кризата с Търговския регистър. Изпълнителният директор на Агенцията по вписванията Зорница Даскалова на първия си брифинг след  заяви, че няма засега намерение да подава оставка, а като определение за кризата каза: \"\"Вчера премиерът Борисов посочи, че , но по време на кризи не се правят смени.", "date": "2018.08.17", "title": "Бойко Борисов разговаря с Цецка Цачева"}
{"url": "https://news.bg/weather/slanchevo-i-goreshto-pochti-bez-valezhi-1.html", "text": "Времето ще бъде предимно слънчево, с рехава облачност, температурите остават типично летни.През втората половина на деня се очакват временни увеличения на облачността и на отделни места в западната част на страната са възможни краткотрайни превалявания и гръмотевична активност.Вятърът ще бъде слаб, до умерен, от североизток.Максималните температури са между 30 и 35 градуса. Нощните температури са в интервала 15-20 градуса.Температурите на морската вода са 26-27 градуса.", "date": "2018.08.17", "title": "Слънчево и горещо, почти без валежи"}
{"url": "https://news.bg/press/shefkata-na-agentsiyata-po-vpisvaniyata-e-pred-uvolnenie-masirani-proverki-po-patishtata-petya-dubarova-i-grazhdansko-obrazovanie-v-uchebnite-programi.html", "text": "Сривът на търговския регистър продължава да е сред водещите теми на всекидневниците.\"Борисов ще маха шефката на Агенцията по вписванията \"Не съм доволен от шефката на Търговския регистър (визира директора на Агенцията по вписванията Зорница Даскалова, б.а.). Нека да преодолеем кризата, да си довършат работата, да изчакаме още 4-5 дни и там ще направим промени\", заяви премиерът в Шумен, цитиран от правителствената пресслужба. \"Немалко пари и немалко инвестиции са направени там. На тези, които е трябвало да мислят за тези неща, ще потърся отговорност, но когато има криза, не се пипа\", добави премиерът. Той беше категоричен, че няма как да изчезне информация от регистъра, уверяват от пресслужбата. Търговският регистър се срина на 10 август. Даскалова се появи за първи път публично в сряда, когато беше възстановена възможността в регистъра да се правят справки за актуално състояние. Тя обясни, че такава катастрофа може да се случи на всеки. На въпрос дали ще подаде оставка, отговори, че в момента това не е на дневен ред, защото е нужна в Агенцията по вписванията. В Шумен Борисов посети ОУ \"Илия Рашков Блъсков\" - едно от четирите училища, които ще бъдат реновирани по ОП \"Региони в растеж\" и в които учат общо над 4000 деца. \"Да има повече деца и повече желание да учат - това е добре да се чува. Създаваме условия децата да учат, да спортуват и да са добре\", добави Борисов. Той разгледа също санираните блокове на ул. \"Цар Освободител\" и посети индустриалната зона на града, където през последните две години били привлечени 18 инвеститори.\" - в. \"Сега\".\"До октомври трябва да е готово държавното хранилище за данни, в което ще има резервни копия на информация от всички регистри. Това обяви вицепремиерът Томислав Дончев пред Би Ти Ви. Идеята за \"склада за данни\", както премиерът Бойко Борисов го определи, беше лансирана именно от Дончев и беше обсъдена на заседанието на Министерския съвет. Създаването на хранилището ще струва около 800 хил. лв. Масивът е ще един петабайт. Той ще е разположен физически на едно или повече места. \"И към момента информацията се запазва на два сървъра. Ако се случи проблем с единия, информацията да я има на другия. Това е двойно подсигуряване. Идеята е вече да има тройно подсигуряване и да се създаде централно хранилище\", уточни Дончев. По думите му хранилището ще представлява нещо като трезор, в който всяка институция ще има сейф и ако се получи срив, информацията ще може бързо да бъде възстановена. Дончев оправда краткия период, в който трябва да бъде изградена системата с кризата с Търговския регистър, която доказала, че държавата се нуждае от подобно хранилище. Достъпът до Търговския регистър беше ограничен в края на миналата седмица. Поетапно бяха пускани различни опции за извършване на справки. Все още обаче не е възстановен изцяло обемът му на работа. Днес премиерът Бойко Борисов обяви, че ще търси отговорност на тези, от които зависи управлението на тези системи. \"Немалко пари и немалко инвестиции са направени там. На тези, които е трябвало да мислят за тези неща, ще потърся отговорност, но когато има криза, не се пипа\", добави той и увери, че \"няма как да изчезне информация от регистъра\". Търговският регистър функционира от 2008 г. и съдържа цялата информация за търговските фирми, фондациите, сдруженията и учредените залози. Всеки търговец - едноличен, дружество или кооперация, има профил, в който е публикувана информация за търговското му наименование, адрес на управление, представители, собственици, клонове, залози или запори върху дялове и т.н. Там се съдържат учредителните актове на дружествата и годишните финансови отчети, както и всички документи, въз основа на които е извършено или отказано вписване на обстоятелство. Фирмата, която поддържа информационната система на Търговския регистър, е \"Лирекс БГ\" ООД. Сегашният срив е поредният проблем от началото на годината. През пролетта, основно заради недомислена законодателна промяна, вписването на промени в дружествата започна да се бави с над 30 дни. Директор на Агенцията по вписванията е Зорница Даскалова. Преди да заеме поста тя беше член на Комисията за защита на конкуренцията (КЗК). Докато е там при нея попадат доста преписки, свързани с интересите на икономическите кръгове около депутата от ДПС Делян Пеевски, припомня \"Капитал\". От общо 33 такива 18 са разпределени именно на Даскалова.\" - в. \"Дневник\".\"Цачева: За сигурността на Търговския регистър през 2017 г. са дадени над 4 млн. лв. Няма как да няма отговорни, когато България за няколко дни остане без Търговски регистър. Това подчерта правосъдният министър Цецка Цачева в интервю за bTV. По думите й само за 2017 г. държавата е осигурила над 4 млн. лв. за сигурността на системата, като \"специализирана фирма\" е предписала конкретни мерки за надграждане на регистъра, които са били подкрепени от Министерството на правосъдието - включително и финансово. Цачева не коментира дали става дума за саботаж, или говорим за техническа грешка. Тя призова да се изчака заключението на службите, които са ангажирани с разследването.\" - в. \"24 часа\".Петъчните вестниците съобщават също, че Бенчо Бенчев смята да обжалва сумата за пускането му под гаранция.\"Бенчо Бенчев ще обжалва гаранцията си от 50 хил. лв. Бенчо Бенчев ще обжалва гаранцията си от 50 хил. лв. Това каза за \"Фокус\" адвокатът на общинския съветник в Бургас Ивайло Найденов. Той определи размера на гаранцията като \"безумна\". Според него сумата е много голяма и за по-тежки дела са били определяни много по-малки гаранции. Бенчев беше задържан в Турция заедно с Димитър Желязков-Митьо Очите. След като беше екстрадиран в България Бенчев беше пуснат от съда под гаранция.\" - в. \"Дневник\".\"Бенчо Бенчев с ролса ще обжалва \"безумната\" гаранция от 50 000 леваБизнесменът и общински съветник Бенчо Бенчев, който бе арестуван в Истанбул заедно с Димитър Желязков - Очите, но у нас бе пуснат под гаранция в размер на 50 000 лева, ще обжалва определената сума. Това заяви неговият адвокат Ивайло Найденов. \"За мен това е да не казвам безумна гаранция. Какво означава това дали човек има възможности или няма, в крайна сметка трябва да е съобразена и с него - каква е опасността, вероятността да се укрие или въобще да пречи на разследването\", посочва Найденов, цитиран от \"Фокус\". Според него за по-тежки дела били определяни много по-малки гаранции. Според магистратите наложената на Бенчев гаранция съответства на неговото положение. Той е едър агробизнесмен, известен с охолния си начин на живот и страстта към скъпи автомобили.\" - в. \"Сега\".Всекидневниците информират и за масирани проверки по пътищата.\"Продължават проверките на полицията в рамките на ежедневния засилен контрол по пътищата на страната. Вчера акцентът на екипите бe проверки за скорост, ползването на обезопасителни колани и системи, техническа неизправност на автомобилите, неправилно изпреварване и невръчени фишове, като и вчерашният ден е рекорден по отношение на контролната дейност. Това съобщиха от пресцентъра на МВР. В хода на операцията полицейските екипи са проверили 5725 моторни превозни средства и 7682 души. Установени са 4673 нарушения, като са издадени 2208 фиша, 917 акта за установени административни нарушения, констатирани са 1548 случая на превишена скорост. Проверките ще продължат до края на месец септември, уточни главен инспектор Росен Рапчев от отдел \"Пътна полиция\", ГДНП. Отнети са 82 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 546 електронни фиша.\" - в. \"Труд\".\"Преброиха 28 603 джигити по пътищата при акцията за контрол на скоростта 28 603 нарушения на скоростните режими са констатирани на територията на цялата страна по време на последната специализирана полицейска операция. Тя се проведе в дните от 6 до 12 август и бе организирана от Европейската мрежа на службите на пътна полиция - TISPOL, съобщиха от пресцентъра на МВР. \"Най-много нарушения са установени на територията на СДВР - 3212, ОДМВР-Велико Търново - 2171, и ОДМВР-Благоевград - 1831\", обобщи главен инспектор Росен Рапчев от отдел \"Пътна полиция\" към ГД \"Национална полиция\". Той припомни, че подобна операция се състоя и през месец април т.г., когато бяха установени 26 325 нарушения, и поясни, че ръстът на констатираните нарушения отразява както засиления контрол, така и недисциплинираността на водачите по отношение спазването на скоростните режими. В календара на TISPOL са предвидени две операции за скорост годишно - през месеците април и август. През 2017 г., по време на проверките през лятото, на територията на целия Европейски съюз бяха установени общо над 660 000 нарушения на скоростта, а у нас - 19 000.\" - в. \"24 часа\".\"Служителите на пътната полиция няколко дни няма да санкционират шофьорите, сключили застраховка във фалиралото кипърско застрахователно дружество \"Олимпик\". Ще има само предупреждения. Това заяви на брифинг главен инспектор Росен Рапчев, съобщава БГНЕС. \"Съгласно кодекса на застраховането, всеки един водач задължително трябва да има сключена \"Гражданска отговорност\". Когато тя не е активна, няма как да не предприемем действия. В случая, ако водачите ни покажат полица на \"Олимпик\", ще ги предупредим да си сключат нова \"Гражданска отговорност\", обясни комисарят. Все още не е ясно колко ще продължи гратисният предупредителен период. Близо 200 000 автомобила в България от 17 август остават без \"Гражданска отговорност\" след фалита на дружеството, става ясно от интернет страницата на \"Олимпик\", чиито лиценз беше отнет по-рано през тази година. Cъглacнo Koдeĸca зa зacтpaxoвaнeтo Бългapcĸият гapaнциoнeн фoнд нe гapaнтиpa дeйнocттa нa зacтpaxoвaтeли oт дpyги дъpжaви oт EC, ĸoитo извъpшвaт дeйнocт в Бългapия. Oбeзщeтeниятa щe тpябвa дa бъдaт тъpceни oт ĸипъpcĸия зacтpaxoвaтeлeн фoнд. Междувременно продължават засилените проверки на пътя...\" - в. \"Стандарт\".Промените в учебните програми също са сред актуалните теми.\"\"Посвещение\" на Петя Дубарова влиза в учебника по литература за XII клас. То ще замени \"Любов\" на Атанас Далчев. Учениците от XI клас пък ще учат \"Бай Ганьо журналист\" на Алеко Константинов, комедията на Станислав Стратиев \"Балкански синдром\" и \"Ноев ковчег\" на Йордан Радичков, както и \"Крадецът на праскови\" на Емилиян Станев. Това предвиждат утвърдените изцяло нови учебни програми за учениците в XI и XII клас по литература. През април от просветното ведомство пуснаха проектите за обсъждане. От тях са отпаднали \"Криворазбраната цивилизация\", \"Бай Ганьо на гости\", \"Сватба\" и \"Нощ\". Задължителните текстове са подредени хронологично по теми: \"Родното и чуждото\", \"Любовта\", \"Вярата и надеждата\", \"Трудът и творчеството\", \"Миналото и паметта\", \"Обществото и властта\", \"Животът и смъртта\", \"Природата\" и \"Изборът и раздвоението\". Дава се възможност на учителите към всяка тема да избират допълнителни текстове - целта е автори и произведения, които липсват в новата програма, да бъдат изучавани, обясниха от МОН. Освен това са се провели 14 експертни обсъждания и онлайн анкети с 1000 учители, за да се подберат новите произведения. \"Това са радикално нови програми. Задължителният материал значително е облекчен, но почти нищо не е изгубено. Включени са много съвременни автори, които са близки до децата. Те са интересни за тях\", обясни експертът проф. Адриана Дамянова. С облекчаването на броя на задължителните творби се очаква да се увеличат свободата и отговорността на самите учители. Те ще могат да избират спрямо потребностите на конкретните ученици. \"Търсен е един баланс между многообразието на българската литература и да бъдат възможно най-стойностни, като е залегнал и тематичният принцип\", каза още проф. Дамянова. Търсена е и приемственост между текстовете от предишните години. При представянето на новите учебни програми през април дебат предизвика отпадането на \"Бай Ганьо прави избори\". От министерството са категорични, че всеки учител ще има право да го преподава и занапред. \"За мен по-важно е как четат децата, това е избор като всичко друго в живота - едно печелиш, друго губиш. Но всеки учител ще може да избере това произведение\", увери Дамянова. И даде пример с Великобритания, където учителите нямат задължителен списък с произведения, подборът е въпрос на тяхна отговорност. В Германия, Франция и още много образователни системи пък учениците може цял семестър да се занимават с един текст и не им е скучно. \"А при някои от нашите програми трябва да се препуска, няма време да се спреш и да осмислиш на елементарно ниво какво си прочел, защото идва следващият автор\", сравни тя.\" - в. \"24 часа\".\"Новите учебни програми за учениците в 11-и и 12-и клас по български език и по литература, математика, гражданско образование, чужд език (немски, английски, френски, испански, италиански и руски), физическо възпитание са утвърдени. Преподаването по тях ще започне от учебната 2020/2021 година, съобщи пресцентърът на Министерството на образованието и науката. С утвърждаването на тези програми се затваря пълният цикъл за осигуряване на обучението по общообразователна подготовка за учениците от първи до 12-и клас. Новият предмет \"Гражданското образование\" е насочен не само към практическа ориентация на учениците за съвременната демократична държава, разделението на властите и структурите, но и към тяхното осмисляне. По-голямото внимание към формирането на политическа култура цели да подпомага младите хора да взимат самостоятелни и отговорни решения по актуалните въпроси. Гражданското образование търси и по-високо развитие на гражданската среда в училище, която да бъде активен фактор за цялостното развитие на българското гражданско общество. Постигането на тази цел се реализира с включване на основни за гражданското образование теми за политиката и демокрацията, правата и отговорностите, идентичността и различията в обществото, властта и държавата, икономиката и глобалните проблеми. По време на обсъжданията на програмата е било изтъкнато положителното допълване на темата за гражданските свободи с акцент към структурите и механизмите на държавата и обществото, и осъзнатото отношение на учениците към тях. Получените становища за предмета \"Гражданско образование\" подкрепят програмата. Добавени са като нови понятия - медийна грамотност и омбудсман. Окончателният вид на програмата по литература е изработен след много широко и продължително обществено обсъждане. В МОН са получени писмени предложения. От април до края на юни са били осъществени 14 срещи с експерти от РУО и с над 1000 учители от цялата страна и с Асоциацията на учителите по български език и литература. Задължителните текстове са подредени по предложения на преподавателите хронологично в различните теми - \"Родното и чуждото\", \"Любовта\", \"Вярата и надеждата\", \"Трудът и творчеството\", \"Миналото и паметта\", \"Обществото и властта\", \"Животът и смъртта\", \"Природата\" и \"Изборът и раздвоението\". Дава се възможност на учителите към всяка тема да избират допълнителни текстове според своите лични виждания и методически решения и според нивото, интересите и желанията на учениците. По този начин, на практика, не са налице автори и произведения, които да липсват или отпадат от програмите по литература, уверяват от МОН. И посочват, че замяната на дадени текстове е продиктувана от настояването на учителите за изучаване на повече творби от съвременната българска литература. В окончателната програма по литература са включени нови произведения. Стихотворението \"Посвещение\" на Петя Дубарова ще се изучава в 12-и клас. Единадесетокласниците ще изучават текста \"Бай Ганьо журналист\" на Алеко Константинов, като се дава възможност на учителите да подбират допълнителни текстове, като например \"Бай Ганьо прави избори\". Комедията на Станислав Стратиев \"Балкански синдром\" и \"Ноев ковчег\" на Йордан Радичков също са нови произведения, както и \"Крадецът на праскови\" на Емилиян Станев.\" - в. \"Стандарт\".", "date": "2018.08.17", "title": "Шефката на Агенцията по вписванията е пред уволнение, масирани проверки по пътищата, Петя Дубарова и гражданско образование в учебните програми…"}
{"url": "https://news.bg/world/gladuvashtiyat-oleg-sentsov-e-v-krayno-iztoshtenie-kremal-ignorira-apela-na-oon.html", "text": "Украинският режисьор Олег Сенцов, койтоладува в руски затвор, е крайно изтощен, а руските власти скриват истинското му състояние. Това съобщи сестра му Наталия Каплан, цитирана от агенция \"Униан\".Въпреки критичното си състояние, Сенцов е категоричен, че няма да моли президента на Русия Владимир Путин да го помилва. На 13 юли беше съобщено, че майката на режисьора е отправила молба за неговото помилване, но от Кремъл отговориха, че за да бъде разгледан въпросът, молбата трябва да бъде отправена лично от него.Последва реакция от страна на ООН - световната организация призова Русия незабавно да освободи Сенцов без никакви условия. На сайта на върховния комисар по човешките права е публикувано, че състоянието му е критично и че процесът срещу него е воден в нарушение на нормите на международното законодателство.Междувременно заместник- председателката на украинския парламент Ирина Геращенко определи изявлението на Кремъл, че е необходимо самият Сенцов да моли за помилване, като лъжа и цинизъм. Тя напомни, че за освобождаването на Надежда Савченко и в два други случая руските власти не са поставили такива изисквания.\"Кремълски изверги, циници и убийци. Путин знае, че Олег никога няма да напише такова писмо. Русия изпълнява сценарий за бавното убийство на Олег...\" - написа Геращенко във Фейсбук.По думите на Наталия Каплан, брат й вече прилича на лагерист от \"Освиенцим\".\"Известно е, че той е в предкризисно състояние и всеки момент могат да настъпят необратими изменения, ако вече не са настъпили.\" - споделя сестрата на режисьора.Той самият обаче предпочита да не говори за критичното си състояние, за да не плаши децата си и своята майка, която в неделя имаше рожден ден.На 8 август сестра му Наталия съобщи ,че е получила писмо, в което той обяснява, че се приближава до края си, но не желае лечение в руска болница, защото отношението на лекарите към него е грубо и унизително, дори по-лошо от това в затвора.Олег Сенцов беше задържан в Крим през пролетта на 2014 г. Той беше прехвърлен в Русия, където беше обвинен в организиране на терористични актове. През август 2015 г. руският съд го осъди на 20 години затвор.На 14 май режисьорът започна гладната си стачка с искане да бъдат освободени украинските политически затворници от руските затвори.", "date": "2018.08.17", "title": "Гладуващият Олег Сенцов е в крайно изтощение, Кремъл игнорира апела на ООН"}
{"url": "https://news.bg/int-politics/politicheska-burya-v-avstriya-sled-kato-vanshniyat-ministar-pokani-putin-na-svatba.html", "text": "Вълна от критики се надигна в Австрия срещу решението на външния министър Карин Кнайсел да покани на сватбата си руския президент Владимир Путин, предаде Дойче веле.Австрийският евродепутат Михел Раймон призова Кнайсел да подаде оставка. В интервю за агенция АРА той коментира, че ако министърката откаже да направи това доброволно, премиерът Себастиан Курц трябва да предложи на президента Александър ван дер Белен тя да бъде отстранена от поста.Подобна визита на руския президент е във вреда на Австрия, тя събужда подозрения, че страната е \"троянски кон на Русия в ЕС\", подчерта австрийският политолог Герхард Мангот в интервю за агенция dpa. По думите му, поканата от страна на Кнайсел дава възможност на Путин да демонстрира, че не е в изолация, а напротив - среща радушен прием в обществото на държава от ЕС.Сватбата на Карин Кнайсел ще се състои на 18 август.Тя е излъчена за поста на външен министър от австрийската Партия на свободата, за която има данни, че е свързана с партията на Путин \"Единна Русия\", напомня Би Би Си.Междувременно австрийските медии напомнят, че визитата на Путин във Виена преди два месеца е струвала на австрийските данъкоплатци 423 хиляди евро.В отговор на вълната от критики представител на австрийското министерство на външните работи определи предстоящото посещение на Путин като \"работна визита\" и посочи, че руската страна ще поеме разходите за нея. Същевременно, в противоречие с изявлението за работния характер на посещението, от министерството твърдят, че това ще бъде \"лична визита на частно празненство\", от която \"не следва промяна във външнополитическата позиция на Австрия\".\"Как трябва да приемат по света Австрия в ролята на посредник, ако е очевидно, че между външния ни министър и руския президент има близки отношения\" - попита депутатът от австрийския парламент Бруно Росман, от опозиционната партия \"Списъкът на Пилц\".Припомняме, в момента Австрия е председател на ЕС.", "date": "2018.08.17", "title": "Политическа буря в Австрия, след като външният министър покани Путин на сватба"}
{"url": "https://news.bg/world/ot-musolini-do-salvini-italiya-i-neynite-magistrali.html", "text": "Autostrade - магистралите на Италия. По замисъл те въплъщават гордостта на нацията и са изблик на волята ѝ за модернизация. Магистралите свързват индустриалните и аграрни центрове в северната част на страната с пазарите отвъд Алпите. Те помагат за преодоляване на огромните разлики между изостаналата Южна Италия заедно с островите в Средиземно море, и развития Север. Те отвеждат летовниците до италианските плажове.Мусолини, фашистите и магистралитеПървата европейска магистрала е открита именно в Италия през 1924 година. Тя свързва Милано и Варезе. Мусолини и фашистите са въодушевени строители на магистрали. На автострадите те гледат като на свидетелство за инженерното изкуство и индустриалния дух, характерни за съвременните синове на древния Рим.Икономическото чудо след Втората световна война дава нов тласък и на изграждането на магистрали. Днес Италия разполага с мрежа от автостради с обща дължина 6 800 километра.Bella Italia!Магистралата отдавна вече не е само многолентова пътна артерия. На всеки паркинг за почивка се предлагат различни местни деликатеси, а табели и билбордове информират туристите за забележителностите в околността, като все им напомнят: \"Ти си в една прекрасна страна!\"Магистралите открай време се финансират и изграждат от частни оператори, за чиито заеми държавата поема гаранции, така че винаги са били благодатна почва за корупция, мошеничества, бюрокрация и териториални войни. В крайна сметка, разбира се, всяка отсечка, всеки тунел и всеки виадукт някой ден биват завършени - с голямо закъснение и много по-скъпо от планираното.Трагедията в Генуа - предисторияЗащо точно се срути изграденият през 1967 година мост в Генуа - това специалистите тепърва ще установяват. Когато го откриваха преди повече от пет десетилетия, неговият проектант и строител Рикардо Моранди минаваше за визионер в мостостроенето и изнасяше своите елегантни конструкции от железобетон чак в Латинска Америка и Африка. Оттогава насам трафикът по моста Моранди се е увеличил трикратно в сравнение с очакваното най-голямо натоварване. Мостът няколко пъти е укрепван допълнително.С хода на времето обаче както традиционно богатият град Генуа, така и регионът Лигурия, пък и цяла Италия, сякаш поизгубиха онзи пионерски дух и волята си за модернизация. На едно място екологична инициатива ще протестира срещу транспортната политика, другаде пък вместо пълно саниране ще се задоволят само с кръпки поради нуждата от икономии. Граждански сдружения гневно и с пълно основание ще осъдят корумпираните политици. После ще дойдат нови политици, но бързо ще се окаже, че и те са също толкова корумпирани, колкото предишните...Символ за колапса на цяло едно обществоВъзходът на популистите от \"Пет звезди\" и дясно-националистическата \"Северна лига\" през последните десет години също е реакция срещу застоя в страната. В Италия се трупат само дългове, дефицит и повсеместно разочарование от политическия елит - нищо друго. Икономически растеж, вяра в бъдещето - всичко това са химери. Чудно ли е тогава, че катастрофата в Генуа стана символ на колапса на цялото общество?Да,  не е отговорна за плачевното състояние на италианската инфраструктура. Това състояние е наследство от правителствата на могъщите леви и десни партии, управлявали страната в продължение на десетилетия. През изминалите години обаче \"Северната лига\" участваше в няколко дясно-центристки коалиции, така че не може съвсем да избяга от отговорност. Лявото движение \"Пет звезди\" пък трябва да се запита дали упоритата му съпротива срещу много големи инфраструктурни проекти не го приобщава автоматично към надпартийния лагер на застоя.Цинизмът на СалвиниСега вътрешният министър Матео Салвини от \"Северната лига\" за пореден път натърти, че правителството в Рим няма да спазва бюджетните предписания от Брюксел. Правителството нямало да отстъпи пред външната принуда, а щяло да се погрижи за сигурни пътища и училища и за необходимите инвестиции. Истински цинизъм е обаче да свързваш срутването на моста с правилата за финансова дисциплина на ЕС! Защото италианската инфраструктура от години черпи големи изгоди от структурните помощи на ЕС. Корените на проблема са в Рим, а не в Брюксел.Дали трагедията в Генуа наистина ще доведе до инфраструктурна офанзива на всички политически сили и до подем на самочувствието на италианците като модерна индустриална нация - това в момента изглежда съмнително. Защото партийните крамоли се подновиха още преди спасителните екипи да са открили всички жертви под развалините. Най-подходящите думи за случилото се намери президентът Серджо Матарела. Той нарече катастрофата \"ужасяваща и абсурдна\" и добави: \"Италианците имат право на модерна и ефективна инфраструктура, която да им гарантира сигурност във всекидневието!\"След трагедията в Генуа задачата пред правителството едва ли може да бъде формулирана по-простичко и делово.", "date": "2018.08.17", "title": "От Мусолини до Салвини – Италия и нейните магистрали"}
{"url": "https://news.bg/int-politics/nad-20-rusnatsi-v-ukrainski-zatvori-molyat-putin-da-gi-razmeni-za-zatvoreni-v-rusiya-ukraintsi.html", "text": "Над 20 руснаци, осъдени в Украйна на лишаване от свобода, молят руския президент Владимир Путин да ги размени за украински политически затворници, намиращи се в руски затвори, предаде агенция \"Униан\".Уточнява се, че през последните два дни 22-ма руски граждани са написали писмени молби за такава размяна.Украинското министерство на външните работи ще ги изпрати с дипломатическа поща на администрацията на Путин.Представителката на украинската Върховна рада по човешките права Людмила Денисова коментира, че Украйна отдавна е предложила подобна размяна и е изпратила на руската страна съответните списъци с имена. До момента няма отговор от Москва.Киев се обърна към Европейския съд по правата на човека с искане той да задължи Москва да освободи 71 украинци политически затворници, осъдени на територията на Русия и окупирания Крим.Сред тях е режисьорът Олег Сенцов, който на 14 май обяви гладна стачка с искане да бъдат освободени всички украински политически затворници от руските затвори. Състоянието му през последните дни е критично и ООН настоя Кремъл да го освободи без никакви условия, като подчерта незаконния характер на процеса срещу него. За освобождаването му се обявиха ЕС, САЩ, множество публични фигури от Европа и Америка. Москва игнорира призивите.", "date": "2018.08.17", "title": "Над 20 руснаци в украински затвори молят Путин да ги размени за затворени в Русия украинци"}
{"url": "https://news.bg/world/poreditsa-ot-bombeni-zaplahi-sreshtu-samoleti-v-latinska-amerika-i-evropa.html", "text": "Осем самолета в Южна Америка и един в Европа кацнаха аварийно заради бомбени заплахи, предадоха информационните агенции.Чилийските власти съобщиха, че става дума за полети на авиокомпаниите LATAM Airlines и Sky Airline. Според информация на агенция \"Ройтерс\", става дума за четири самолета на тези авиокомпании.По-рано чилийски медии разпространиха информация за инциденти при три полета: от Лима за Сантяго, от Сантяго за Росарио и от Сантяго до Калама.По-късно от компанията LATAM потвърдиха пред чилийското издание BioBio за бомбени заплахи срещу пет нейни самолета, четири от които са излетели от чилийската столица Сантяго. Всички те са кацнали в чилийски градове.Пети самолет на същата компания, който е трябвало да лети от перуанската столица Лима до Сантяго, е бил принуден да кацне в перуанския град Писко, предаде \"Ройтерс\".Никой не е пострадал при инцидентите.По-рано от компанията Condor Airlines съобщиха, че самолет, изпълняващ полет от египетския курорт Хургада за Дюселдорф е кацнал извънредно в на остров Крит, заради намерена на борда бележка, съдържаща бомбена заплаха.Всички пътници и екипажът са били евакуирани.", "date": "2018.08.17", "title": "Поредица от бомбени заплахи срещу самолети в Латинска Америка и Европа"}
{"url": "https://news.bg/crime/zastrahovkite-kam-olimpik-nevalidni-ot-polunosht.html", "text": "Спират застраховките към компания \"Олимпик\" на 17 август, петък, към края на деня, съобщи bTV.Припомняме, на 7 август \", което оперира чрез свой клон и в България, остана без лиценз за извършване на дейност, съобщиха от Комисията за финансов надзор.Първоначалното съобщение за проблемите на дружеството кипърския надзорен орган дойде в началото на май тази година. Тогава \"Олимпик\" не успя да представи достатъчно доказателства за гарантиране на капиталовите възможности и бе подставено под специален лиценз и под управлението на специален администратор - \"Мазарс\" ООД.В резултат на това около 200 хиляди автомобила остават без \"Гражданска отговорност\" сключена с кипърската фирма.Над 50 хиляди автомобила са с втора полица към друга компания, съобщиха от Гаранционния фонд.В първите дни след 17 август КАТ няма да санкционира собствениците на невалидни полици, обявиха от МВР.Няма яснота за . Шофьорите трябва да са наясно, че ако предизвикат катастрофа при невалидна \"Гражданска отговорност\", сами ще трябва да платят щетите, предупреждават от полицията.Въпросът има две страни. Едната е свързана с неизтеклата част от полиците, които ще бъдат прекратени на 17 август. Хората имат право да получат остатъка от внесените от тях премии, имат право да си получат парите обратно, но това ще се случи в рамките на общата процедура по ликвидация на застрахователя, който е кипърски. Другата важна страна е свързана с изплащането на обезщетенията. Тези хора трябва да знаят, че ще си получат обезщетенията. Очакваме допълнителна информация от надзорния орган по застраховането на Република Кипър, който в случая изцяло администрира процедурата по ликвидация и отнемането на лиценза на застрахователя и трябва да ни уведоми, какви ще бъдат приложимите механизми при изплащането на обезщетения. При всички положения хората ще бъдат обезщетени. Това е предвидено и според кипърското законодателство.Не, към КФН няма защо да се подават заявления. Заявления трябва да се подават в офисите на клона на ЗК \"Олимпик\", които все още работят, въпреки че компанията е вече в процедура по ликвидация. Съответно връщането на премиите ще стане в общата процедура по ликвидацията.При всички положения той трябва да си предяви претенцията пред Олимпик\", за да влезе в списъка на кредиторите. А допълнително за това как ще бъдат плащани обезщетенията чрез системата на гаранционните фондове, ще трябва да получим по-подробни указания от надзора на Кипър, който трябва по-подробно да разясни процедурата и на нас. Изпратили сме запитване и очакваме от тях отговор. Вярвам, че до няколко дни ситуацията ще бъде изцяло изяснена.Ако нямат застраховка и направят ПТП, българският Гаранционен фонд ще плати на потърпевшия, но след това ще предяви регресен иск от виновния водач. Застраховката ГО не е просто задължение, а е добре всеки водач на МПС да я сключва, защото тя го защитава, покрива имуществени и неимуществени щети причинени на трети лица.От Гаранционния фонд имаме уверение, че няма да предприемат за момента прекратяване на регистрацията на такива моторни превозни средства, тъй като е възможно през летния месец август много хора да не са разбрали, че трябва да си сключат нова ГО с друг застраховател. Ще бъде проявено разбиране за това, че е необходимо повече време за хората.Към 17.08.2018 г., съгласно данни на Гаранционния фонд, действащите полици по застраховка \"Гражданска отговорност\" на автомобилистите са 197 551. От тях 96 658 полици, което е почти половината, са сключени на разсрочено плащане на 3-месечни вноски, а другите - на 6-месечни вноски. Тези полици се прекратяват автоматично от обявяването в държавния вестник на Република Кипър на назначаването на Временен (предварителен) ликвидатор на застрахователя. Покритието по тези полици се прекратява в 24:00 ч. на тази дата. Клиентите по полиците, сключени на разсрочено плащане, не следва да плащат следващи вноски по тях поради прекратяването на тези полици. Застрахователят служебно разполага с информация за това какви суми трябва да бъдат възстановени на клиентите му по прекратените полици за неизтеклата част от договорите и не е необходимо клиентите да подават искания за това.Нямаме. Съгласно данните в единната информационна система на Гаранционния фонд, след 10.05.2018 г. няма сключена нито една нова застраховка \"Гражданска отговорност\" на автомобилистите от ЗК \"Олимпик\". Полиците по тази застраховка се издават само чрез генериране на номер от тази единна информационна система. Ако все пак има хора, на които някой е \"издал\" такава полица след 10.05.2018 г., трябва да сигнализират КФН, за да бъде извършена проверка.Отговор: Не, в никакъв случай. Повишаването на цените на застраховката на първо място е свързана с недостиг на премии и съответно на изплащане на обезщетенията, които с времето се повишават, а премиите не изразяват това повишаване. И на второ място, повишението е във връзка с едно тълкувателно решение на Върховния касационен съд отпреди няколко седмици, което разшири значително кръга на лицата, които имат право да получат обезщетение при смърт. Досега обезщетения имаха право да получават само най-близките - съпруг, деца, докато от сега нататък, обезщетения могат да получават братя и сестри, баби и дядовци, лели и чичовци, както и други емоционално свързани с починалия лица. Безспорно това ще се отрази на цената на застраховката и всеки застраховател трябва да направи свой собствен разчет за това с колко допълнително ще му се увеличат разходите при изплащане на обезщетение.При всички положения тази система ще заработи. Тази система става все по-важна с оглед на факта, че премиите се повишават и е добре всеки да носи лична отговорност и това да се отрази на цената на застраховката. Добросъвестните водачи да могат да видят ползи от добросъвестното си поведение на пътя. А това, какъв ще бъде бонусът и малусът тепърва предстои да бъде решено от работна група, която включва различни институции. Целта е да се създаде такъв механизъм, който да повлияе на поведението на хората, така че при всяко едно нарушение, което извършват целенасочено на пътя, да знаят, че поради това нарушение, което са извършили, цената на тази застраховка за тях ще бъде съответно по-висока.", "date": "2018.08.17", "title": "Застраховките към \"Олимпик\" невалидни от полунощ"}
{"url": "https://news.bg/world/sasht-otlagat-voenniya-parad-za-dogodina.html", "text": "Военният парад на САЩ, който беше планиран във Вашингтон за 10 ноември, ще се проведе през 2019 г. Това съобщиха от пресслужбата на военното министерство на САЩ, цитирано от телевизия ABC и ТАСС.\"Министерството на отбраната и Белия дом планират да проведат парад, за да почетат паметта на американските ветерани и да отбележат столетие от Първата световна война. Първоначално планирахме да се проведе на 10 ноември 2018 г., но след това решихме да се разгледа възможността да бъде проведен през 2019 г.\", се казва в документа,Предвижданията са, че в парада могат да участват между 5 и 7 хил. военни, заедно с военна техника и авиация. Участниците в парада трябва да преминат от Белия дом до Капитолийския хълм, където е разположен Конгреса на САЩ.Американският президент Доналд Тръмп по време на съвещание от 18 януари в Пентагона е дал да се разбере, че \"би искал във Вашингтон да има мащабен военен парад\", подобен на този, който се провежда ежегодно на Елисейските поля на 14 юли в Националния ден на Франция. От пресслужбата на столичния кмет реагираха на инициативата на президента, заявявайки, че той \"сам ще плати\" за подобно мероприятие.Последният военен парад в американската столица е проведен през 1991 г. в чест на победата във войната в Персийския залив. В него участваха около 8 хил. военнослужещи, по вашингтонските улици преминаха участници в бойните действия и техника. Имаше представители на различните родове войски, музиканти и военни оркестри, както и авиация.", "date": "2018.08.17", "title": "САЩ отлагат военния парад за догодина"}
{"url": "https://news.bg/crime/maskirani-opitali-da-nahluyat-pri-semeystvoto-na-bivsh-zam-ministar-na-turizma.html", "text": "Маскирани са се опитали да нахлуят в къщата, където е бил със семейството си бившият зам.-министър на туризма Бранимир Ботев, съобщи той пред bTV.\"Категоричен съм, че това е опит за демонстративно сплашване\", каза Ботев.От МВР заявиха, че има сигнал за случая, но подробности ще изнесат по-късно през деня.Трима маскирани са прескочили оградата на дома в четвъртък вечерта към 22 часа. Пред телевизията той разказа, че има опит да нахлуят няколко души с качулки, маски и шапки. Навлизането им в къщата е предотвратено по случайност. Един от синовете на бившия зам.-министър е забелязал нападателите и започнал да викаЕдиният от маскираните е прескочил оградата и вече се е насочвал към къщата. В този момент кола е минавала по улицата. Вероятно чувайки виковете, шофьорът е осветил нападателите с фаровете си. Маскираните са прескочили обратно през оградата и са се отдалечили, разказа Ботев.\"Психически няма как това да се преодолее, травмата е жестока\", каза бившият зам.-министър. По думите му, той е обикновен човек. \"Децата, близките ми са свещени за мен. Нямам охрана от НСО. Безумие е това, което се случва\", заяви той.Ботев е убеден, че целта на маскираните не е била обир на дома. Крадците идват призори или през нощта. На улицата има паркирани коли, видимо е, че къщата е обитавана, поясни версията си бившият зам.-министър на туризма.\"Не може да е обир в 10 часа вечерта от маскирани обирджии. Преди три дни дадох интервю за начина, по който се управлява туризма. (Той е) в ръцете на мутрите. Това е противопоказно за българските граждани и туристите\", каза Ботев.\"Считам, че това, което се е случи е пряко свързано с моето интервю, получих определени съвети. Фактите са много простички. Това е близо до Евксиноград\", поясни бившият зам.-министър.Припомняме, в интервюто на Ботев се казва, че той вече не вярва на статистиката, предоставяна от Министерството на туризма.\"Данните на Николина Ангелкова и световните организации много се разминават. Това е защото управляващите не искат да изведат реална статистика колко хора почиват в България. А това се прави защото тези пари отиват в нечий джоб\", заявява Ботев пред телевизия \"България он ер\".Бившият заместник министър е изпратил седем въпроса към Ангелкова, но и думичка не му е било отговорено. Според него става въпрос за заинтересовани страни. По думите му публичните богатства на държавата се дават на частни концесионери, за да ги използват.\"Съсипахме българският туристически продукт. Ние почти не ходим на Черноморието си Четири години Ангелкова прави безобразия. Предстои ни да бъдем изпреварени от Албания и Македония, ако продължаваме така\", заявява Ботев в интервюто преди три дни.", "date": "2018.08.17", "title": "Маскирани опитали да нахлуят при семейството на бивш зам.-министър на туризма"}
{"url": "https://news.bg/regions/chetiri-ekipa-izdirvat-vtoroto-dete-padnalo-v-moreto-kray-varna.html", "text": "Продължава издирването на второто дете, което падна в морето край вълнолома във Варна със свой приятел в сряда, съобщи БНР.Четири водолазни екипа са ангажирани по случая. Те са от Военноморските сили, Военната полиция и Областната дирекция \"Противопожарна безопасност и защита на населението\".Спасителите ще търсят в района на вълнолома, където бяха повлечени двете момчета от вълна с голяма сила.Тялото на първото дете, на 12 години, беше открито в сряда.", "date": "2018.08.17", "title": "Четири екипа издирват второто дете, паднало в морето край Варна"}
{"url": "https://news.bg/world/manafort-mozhe-da-poluchi-302-godini-zatvor.html", "text": "Бившият шеф на изборния щаб на Доналд Тръмп - Пол Манафорт, може да получи до 302 години затвор по обвиненията срещу него, повдигнати в рамките на съдебния процес в щата Вирджиния, предаде Би Би Си.Делото отива към своя край, след като в продължение на 13 дни бяха изслушани 27 свидетели и бяха предоставени доказателства по обвиненията в пране на пари и данъчни измами.Съдебните заседатели могат да се съвещават толкова дълго, колкото преценят, за да стигнат до решение за присъдата. Тази фаза на делото не е лимитирана във времето, макар че опитните юристи се ръководят от принципа \"един ден изслушвания в съдебната зала - един час обсъждания в съвещателната стая\".Ако принципът бъде спазен, като се добави задължителната обедна почивка, присъдата може да бъде произнесена в петък вечерта или понеделник сутринта. Но това може да стане и по всяко друго време.По данни на обвинението, потвърдени от свидетелските показания на партньор на Манафорт - Рик Гейтс, шефът на щаба на Тръмп е открил 31 сметки в чужди банки, за да укрива доходи.Нито той, нито съпругата му, са посочвали тези сметки в данъчните си декларации.Рик Гейтс се превърна в ключов свидетел, след като сключи сделка с прокуратурата, но също може да отиде в затвора задълго, тъй като обвинението го заподозря, че някои от показанията му са лъжа. Ако подозренията се потвърдят, той може да бъде осъден на 200 години лишаване от свобода. Присъдата срещу него ще бъде произнесена от друг съдия.На 14 септември във Вашингтон започва нов процес срещу Манафорт.", "date": "2018.08.17", "title": "Манафорт може да получи 302 години затвор"}
{"url": "https://news.bg/crime/telefonni-izmamnitsi-prikanvat-horata-da-zvannat-na-09-112.html", "text": "Десетки жители от Велинград и Панагюрище са получили обаждания на стационарните си телефони за последното денонощие, съобщиха от МВР-Пазарджик, цитирани от БНР.Потенциалните жертви били призовавани да наберат тел 09 112. Това е новата добавка към класическата схема на мнимия полицай, който разследва телефонни измамници. Междувременно мнимият полицай не прекъсвал телефонната връзка. По този начин хората, които трябвало да се уверят, че наистина разговарят с полицията, отново се свързвали с измамниците.От полицията призовават, да не предоставят по никакъв повод пари и ценни вещи на непознати, дори и те да се представят за полицаи.В случай, че някой иска това от тях, е необходимо да се обадят на свои близки или на кварталния полицай в съответния участък. Най-честите жертви на телефонни измами стават възрастните хора.", "date": "2018.08.17", "title": "Телефонни измамници приканват хората да звъннат на 09 112"}
{"url": "https://news.bg/health/stabilno-e-sastoyanieto-na-zhenata-spasena-s-vertolet-ot-rila.html", "text": "Подобрява се състоянието на 61-годишната жена, която беше спасена с вертолет от езерото \"Бъбрека\" в Рила, съобщиха от Окръжна болница - УМБАЛ \"Света Анна\" - София АД.Тя бе приета в четвъртък, 16 август, в Клиниката по кардиология на УМБАЛ \"Св. Анна\". Жената е стабилизирана, но остава под лекарско наблюдение.Припомняме, жената беше транспортирана с хеликоптер от около 2280 м надморска височина след като е получила силни болки в гръдната област и високо кръвно налягане.", "date": "2018.08.17", "title": "Стабилно е състоянието на жената, спасена с вертолет от Рила"}
{"url": "https://news.bg/politics/schupi-se-saytat-na-ministerstvoto-na-pravosadieto.html", "text": "Сайтът на министерството на правосъдието е недостъпен.На интернет адреса се показва съобщение, на което пише: \"Грешка. Заявеният адрес е недостъпен\". \"Повредата\" бе забелязана след 09:30 часа.Към 14 часа сайтът възстанови нормалната си дейност.Припомняме, че  във вторник, 10 август. Агенцията по вписванията обявиха, че причините са технически, а регистърът трябваше да бъде пуснат още на същия ден. Това обаче не се случи.От  на основната база данни.Бившият правосъден министър  да свика заседание на Съвета по сигурността към МС, за да обсъдят превантивни мерки.От БСП поискаха  и на директора на Агенцията по вписванията Зорница Даскалова заради срива на Търговския регистър.По-рано през деня вицепремиерътза срива на Търговския регистър, дори и при бездействие.Министерски съвет днес взе решение да се създаде От 16 август започна поетапното възстановяване на една от най-големите бази данни в страната.", "date": "2018.08.17", "title": "\"Счупи се\" сайтът на министерството на правосъдието"}
{"url": "https://news.bg/regions/otkriha-2600-l-alkohol-v-nelegalen-sklad-v-burgas.html", "text": "2600 литра нелегален алкохол иззеха митничари при проверка в постройка, стопанисвана от юридическо лице, в бургаския квартал Долно Езерово, съобщиха от Агенция \"Митници\". На адреса е регистриран казан. По време на проверката, извършена на 9 август, митничарите откриват друго помещение на приземния етаж с голям брой бидони по 120 литра.Митничарите установиха, че бидоните са пълни с жълтеникава течност с мирис на етилов алкохол, с общо количество 2600 литра. Измереното на място алкохолно съдържание на продукта е 40% vol.Документи, удостоверяващи плащането на акциз, не са представени, а алкохолът е иззет.Взети са и проби за лабораторен анализ.От началото на юли митническите служители са иззели общо 11 000 литра нелегален контрол в района на Черноморието, а проверките ще продължат до края на туристически сезон.", "date": "2018.08.17", "title": "Откриха 2600 л алкохол в нелегален склад в Бургас"}
{"url": "https://news.bg/world/1000-sluzhiteli-na-google-skochiha-sreshtu-tsenzuriranata-tarsachka-za-kitay.html", "text": "Повече от 1000 служители на Google се подписаха под писмо, с което протестират срещу тайния план на компанията да разработи търсачка, която ще работи в съответствие с наложената в Китай цензура, пише \"Гардиън\".Съдържанието на писмото беше потвърдено от служител на технологичния гигант, който е помогнал за организирането на протеста, но желае да остане анонимен. Недоволните служители призовават ръководството да преразгледа етичния кодекс и правилата за прозрачност на компанията. Служителите се оплакват, че са научили за проекта Dragonfly от медиите.\"Ние спешно се нуждаем от по-голяма прозрачност, от място на масата и ангажимент за ясен и открит процес: служителите на Google трябва да знаят какво градим\", пише в писмото.Преди няколко седмици \"Ню Йорк таймс\" писа, че Google работи върху цензурирана търсачка за китайското правителство, за да може компанията да се върне на пазара в азиатската държава.Google напусна Китай преди 8 г. заради цензурата и хакерски атаки.От ръководството на компанията, според американското издание, са съобщили пред служителите, че разработването на търсачката е в начална фаза и компанията не е близо до разработване на приложение за Китай.Служителите поискаха от Google да сформира група за преглед на етичните правила, да се назначи омбудсман за независими проверки и публикуване на вътрешни оценки за проекти, които повдигат съществени етични въпроси.", "date": "2018.08.17", "title": "1000 служители на Google скочиха срещу цензурираната търсачка за Китай"}
{"url": "https://news.bg/bulgaria/pirogov-i-dve-bolnitsi-v-plovdiv-zasegnati-ot-falita-na-olimpik.html", "text": "Eдна от най-големите болници в страната - \"Пирогов\", както и две общински болници в Пловдив са потърпевши от фалита на застрахователно дружество \"Олимпик\". Това съобщиха от NOVA.От \"Пирогов\" потвърдиха информацията и обясниха, че работят по случая. Все още не е ясно каква е точната сума на полицата им.За шофьорите днес пък е последният ден, в който ще важат застраховките им към фалиралата компания. В полунощ те ще бъдат автоматично прекратени. Водачите трябва да сключат нови към друга компания. Обезщетения ще се търсят от кипърския гаранционен фонд. с гражданска отговорност към \"Олимпик\" и няма да ги санкционират веднага. Няма яснота обаче какъв ще е гратисния период.Въпреки това шофьорите трябва да са наясно, че ако предизвикат катастрофа докато са с невалидна застраховка, сами ще трябва да платят щетите, предупреждават от полицията.Припомняме, на 7 август застрахователното дружество от Кипър \"Olympic Insurance Co. Ltd\", което оперира чрез свой клон и в България, за извършване на дейност, съобщиха от Комисията за финансов надзор.За проблемите на дружеството стана ясно още в началото на май тази година.Общо потърпевшите от застрахователната криза са около 200 000.", "date": "2018.08.17", "title": "\"Пирогов\" и две болници в Пловдив засегнати от фалита на \"Олимпик\""}
{"url": "https://news.bg/bulgaria/targovskiyat-registar-podava-danni-kam-regix.html", "text": "Възобновено е подаването на данни от Търговския регистър и регистъра на юридическите лица с нестопанска цел към средата за междурегистров обмен (RegiX), поддържана от Държавната агенция \"Електронно управление\", съобщават от Агенцията по вписванията.Възстановяването на работата е от днес, 17 август.Това улеснява значително сделките по закупуване и прехвърляне на собственост, включително и на МПС, за които нотариуси и МВР обменят информация по служебен път електронно чрез достъп до средата за междурегистров обмен (RegiX).Продължава работата по възобновяване на достъпа до останалите функционалности на регистъра. Всички специалисти от поддържащата фирма и от агенцията работят денонощно.Предприети са мерки по недопускане на сривове в инфраструктурата за възстановяване на регистъра, както и за устойчивата работа на останалите регистри, уверяват от Агенцията.Характерът на технологичните процеси предполага регистърът да функционира пълноценно и с пълния си набор от вписани данни не по-рано от следващата седмица.Агенция по вписванията отново подчертава, че нарушаването на работата на регистъра не е свързано със злонамерена външна намеса, нито е свързано с инцидент в киберпространството. Рискове за злоупотреби с наличните данни не съществуват.Припомняме, и въпреки че първоначално бе съобщено, че до края на деня работата му ще бъде възстановена, това така и не се случи. Едва на следващия ден стана ясно, че проблемът е по-сериозен. От Министерство на правосъдието информираха прокуратурата, ДАНС и МВР по случая. Едва на 5-тия ден от срива ръководството на Агенцията по вписванията даде брифинг, на който беше обяснено, че са дефектирали четири дискови устройства. Росица Даскалова заяви тогава: \"\"Въпреки изказаните опасения и критики и до този момент няма ясна информация на какво се дължи срива в най-важния за функционирането на икономиката регистър. , като това включва и вина по неизпълнение на задължения и отговорности. от шефката на Агенцията по вписванията, като обаче подчерта, че уволненията не са добри по времето на криза и екстремни обстоятелства. Днес стана ясно, че премиерът , като една от възможните теми най-вероятно е бил именно сривът на Търговския регистър.Паралелно с тази криза от тази сутрин . ", "date": "2018.08.17", "title": "Търговският регистър подава данни към RegiX"}
{"url": "https://news.bg/world/antimonarhicheski-lozungi-v-barselona-za-edna-godina-ot-terora-v-kataluniya.html", "text": "Каталунски сепаратисти опънаха голям банер срещу крал Фелипе VI на сграда до площад на Барселона, където се проведе церемония във връзка с една година от терористичните нападения в Каталуния, информира АФП.\"Испанският крал не е добре дошъл в Каталуния\", пише на банера, на който е портретът на монарха.Кралят и премиерът Педро Санчес се присъединиха към семействата на жертвите на церемония на Площад Каталуния до основния булевард \"Рамбла\", където джихаст уби 14 души с бял бус на 17 август 2017 г. По време на бягството си 22-годишният нападател от Мароко уби млад мъж преди да му открадне колата.Основната сепаратистка гражданска организация в Каталуния използва \"Туитър\", за да изрази подкрепата си за активистите, които използваха този лозунг и през цялата нощ защитаваха свободата на словото.Членове на семействата на загиналите при атаките в Барселона и в курорта Камбрилс, където жена беше убита и няколко души бяха ранени часове след нападението в Барселона, призоваха за \"примирие\" в политическия конфликт между Мадрид и Каталуния.Каталунските сепаратисти се присмяха на краля, тъй като отхвърлят монархията и се надяват Каталуния да стане независима държава, когато той се присъедини към масов протест срещу тероризма в Барселона малко след атаките.Сепаратистките организации в Каталуния организират отделни церемонии в памет на жертвите днес, за да избегнат появата си до краля.", "date": "2018.08.17", "title": "Антимонархически лозунги в Барселона за една година от терора в Каталуния"}
{"url": "https://news.bg/regions/po-malko-bezdomni-kucheta-poveche-kotki-po-ulitsite-na-sofiya.html", "text": "3589 са бездомните кучета в София. Данните са от преброяване на фондация \"Четири лапи\" и Столична община.Най-много са бездомните четириноги в районите \"Сердика\", \"Подуяне\", \"Панчарево\", \"Връбница\" и \"Люлин\", а най-малко те са в районите \"Оборище\", \"Изгрев\" и \"Средец\".Д-р Маргарита Чанкова от \"Четири лапи\" обясни, че спрямо данните от преброяването от 2007 г., бездомните кучета са четири пъти по-малко. Това е шестото преброяване на бездомните четириноги. Преди 11 години те са били 11 124.Зам.-кметът Йоана Христова бе категорична, че е важно действието на национална програма за овладяване на популацията на безстопанствени кучета, защото нито една община не може да се справи сама.Увеличават се  и от началото на годината те са 308. дворни кучета са 307. За първи път при преброяването са установени квартали, в които има само кастрирани улични кучета и те са основно в центъра.Увеличават се обаче бездомните котки. Броят им обаче не е ясен.", "date": "2018.08.17", "title": "По-малко бездомни кучета, повече котки по улиците на София"}
{"url": "https://news.bg/politics/ot-demokratichna-balgariya-iskat-ostavkata-i-na-tsacheva-i-na-shefa-na-lireks.html", "text": "За оставката на директора на Агенцията по вписванията настояха от обединение Демократична България. Тяхната позиция бе публикувана почти по времето, когато до медиите стигна информацията, че , въпреки че ден по-рано обясни на пресконференция, че напускането й не стои на дневен ред.Те настояват и за отстраняване на шефа на фирма \"Лирекс\", която поддържаше Търговския регистър. Според тях оставането на поста на правосъдния министър Цецка Цачева се превръща в негатив.Като причина за исканите оставки от Демократична България посочват безпрецедентния срив на Търговския регистър. \"Продължава да няма нито ясно обяснение за това какви са конкретните причини за аварията, нито какви са щетите, нито има план за възстановяване на регистъра. И министър председателят Борисов, и министърът на правосъдието Цачева, и вицепремиерът Томислав Дончев се държат напълно неадекватно\", пишат от новото демократично обединение.Според демократите всяка публична изява показва политическата и технологична невменяемост и това става в момент на криза на националната киберсигурност.От политическата формация коментират предишното решение на премиера, че ще сменя шефката на Агенцията по вписванията Зорница Даскалова едва след овладяване на ситуацията като криза, която става заложник на некомпетентен човек. Този човек в момента има единствен интерес да замита следите за своята отговорност.За капак на всичко, днес се е , пишат от ДБ.Според тях от правителството не осъзнават някои важни неща:От Демократична България смятат, че ако не бъдат отстранени шефовете на Агенцията по вписвания и на фирма \"Лирекс\", то виновните за скандала ще бъдат оставени да контролират ситуацията в Търговския регистър и да замитат следите.Според демократите овладяването на кризата трябва да бъде поверено на компетентен и независим човек. \"Министър Цачева е очевидно напълно безпомощна и оставането й на поста все повече се превръща в негатив\", пишат демократите.Те искат премиерът личнo и cпeшнo дa oглacи пoдpoбeн плaн c мepĸи зa cъxpaнявaнe и възcтaнoвявaнe нa дaннитe oт Tъpгoвcĸия peгиcтъp. Πълнaтa пpoзpaчнocт, вĸлючитeлнo нa договорите с фирмите по поддръжка, e oт ocнoвнo знaчeниe зa вpъщaнe нa дoвepиeтo нa гpaждaнитe, бизнeca и мeждyнapoднитe ни пapтньopи в cпocoбнocттa нa Бългapия дa имa eлeĸтpoннo yпpaвлeниe и дa гapaнтиpa cвoятa ĸибepcигypнocт, смятат от демократичното обединение.Те очакват бързо да се открият пpичинитe зa тaзи aвapия, както и да се разбере дaли e имaлo oпит зa мaнипyлиpaнe нa дaнни.Зa цeлтa тpябвa дa бъдe пoĸaнeнa фиpмaтa-пpoизвoдитeл нa xapдyepa дa aнaлизиpa cлeдитe oт дeйcтвиятa c нeгo. Tpябвa и paзcлeдвaнe зaщo нe ca cпaзвaни импepaтивнитe изиcĸвaния зa apxивиpaнe, настояват демократите.Те очакват пpeмиepът дa ce aнгaжиpa, чe щe бъдe пoтъpceнa пълнaтa oтгoвopнocт нa Лиpeĸc, ĸaĸтo и чe щe бъдaт пpepaзглeдaни и ocтaнaлитe дoгoвopи, ĸoитo фиpмaтa изпълнявa.Сред останалите очаквания на партийната организация са пpaвитeлcтвoтo дa пoĸaни EK дa оцени cъcтoяниeтo нa Tъpгoвcĸия peгиcтъp, дoĸoлĸoтo нeгoвaтa пoддpъжĸa e в изпълнeниe нa peдицa зaдължeния и cтaндapти пo Eвpoпeйcĸoтo пpaвo. Демократите очакват и нaциoнaлeн ĸoнceнcyc зa цялocтнo пpeocмиcлянe нa пoлитиĸaтa пo изгpaждaнe нa eлeĸтpoннo yпpaвлeниe и гapaнтиpaнe нa ĸибepcигypнocттa, зaщoтo ce виждa, чe в мoмeнтa тя e нaй-мaлĸoтo нeaдeĸвaтнa.\"Призоваваме премиера Борисов да осъзнае, че тази криза няма да бъде овладяна с обичайните лакърдии и че тя значително надхвърля компетентността на екипа му. С всеки следващ ден неадекватност и замазване, съмненията за умисъл ще се засилват\", пишат на финала демократите.Припомняме, след  Даскалова заяви, че няма засега намерение да подава оставка, а като определение за кризата каза: \"\"За срива от Агенцията обясниха дефектирали четири дискови устройства. Въпреки изказаните опасения и критики и до този момент няма ясна информация на какво се дължи срива в най-важния за функционирането на икономиката регистър. , като това включва и вина по неизпълнение на задължения и отговорности.От БСП поискаха оставката освен  заради срива на Търговския регистър, и на правосъдния министър Цецка Цачева.Припомняме, че Зорница Даскалова зае поста изпълнителен директор на Агенция по вписванията в края на май 2017 година, назначена на мястото на . Тогава не стана докрай ясни причините за уволнението и нередностите в работата на Маркова, заради които тя бе уволнена.", "date": "2018.08.17", "title": "От Демократична България искат оставката и на Цачева, и на шефа на \"Лирекс\""}
{"url": "https://news.bg/world/nyama-parad-oznachava-poveche-samoleti-presmetna-tramp.html", "text": "Президентът на САЩ Доналд Тръмп обвини \"местните политици, които управляват Вашингтон (лошо)\" в надуване на разходите за планирания от него военен парад.Вчера военното министерство обяви, че събитието е отложено за следващата година, след като стана ясно, че разходите за организирането на парада са в размер на 92 милиона долара в сравнение с първоначалните изчисления за 14 милиона долара., написа американският лидер в \"Туитър\".", "date": "2018.08.17", "title": "Няма парад означава повече самолети, пресметна Тръмп"}
{"url": "https://news.bg/world/bivsh-igrach-po-kriket-e-noviyat-premier-na-pakistan.html", "text": "Пакистанските депутати избраха бившия играч по крикет Имран Хан за премиер на страната, съобщава АФП.Хан ще положи клетва като следващия министър-председател на ядрената държава в събота.\"Имран Хан си осигури 176 гласа\", обяви председателят на парламента след гласуването в долната камара, предавано на живо.Световният шампион по крикет си осигури просто мнозинство от 172 гласа, за да поеме властта. Съперникът му Шахбаз Шариф спечели 96 гласа.", "date": "2018.08.17", "title": "Бивш играч по крикет е новият премиер на Пакистан"}
{"url": "https://news.bg/crime/spetssadat-dade-hod-na-deloto-sreshtu-rumyana-chenalova.html", "text": "За пети път Специализираният наказателен съд даде ход на делото срещу уволнената съдийка Румяна Ченалова, съобщи БНР.Това стана почти две години след като прокуратурата внесе обвинителен акт, според който през 2013 година, в качеството си на действащ магистрат, Ченалова е извършила престъпление по служба и е съставила документ с невярно съдържание.Според съда в обвинението има пропуски, но те не са от мащаб, който да ограничи правата на бившата съдийка.Делото трябва да започне по същество през месец октомври, а сред свидетелите, които ще дават показания, е и бившият директор на ДАНС Петко Сертов.За първи път Ченалова е дадена на съд през 2016 г. във връзка с дело по искова молба на \"Обединени енергийни търговци\" срещу НЕК, на което е била съдия.Според прокуратурата Румяна Ченалова е действала в полза на частното дружество, от което НЕК е претърпяла сериозни финансови щети.Тогава защитата на Ченалова иска да се прекрати досъдебното производство и делото да се върне на прокуратурата, тъй като не са отстранени нарушения по обвиненията. След два месеца забавяне на прокуратурата за отстраняване на нарушенията, делото е върнато в съда.Ченалова заявява, че като нейно нарушение са приписани задължения на ищците, в които съдията няма място. И по думите ѝ ако делото не е било прехвърлено в спецсъда, тя щяла да има оправдателна присъда.Припомняме, името на съдия Ченалова стана известно след изказването на бившия френски посланик у нас  на клон на френско дружество чрез съдебната система. Кабан заяви, че и в съда у нас \"има гнили ябълки\". Гласът на съдия Ченалова изтече в прословутите записи, . Шефът на СГС Владимира Янева бе отстранена от длъжност и съдена за издаване на неправомерни разрешения за СРС-та. Самата прокуратурата обаче Съдия  и спрямо нея бе повдигнато въпросното обвинение, което касае работата ѝ в Търговското отделение на СГС.Ченалова е била съдия по редица известни дела - от аферата \"Сапард\" до убийството пред  в София, мегаделото \"Октопод\" срещу бившата барета Алексей Петров, както и в делата по  и депутата Делян Пеевски.", "date": "2018.08.17", "title": "Спецсъдът даде ход на делото срещу Румяна Ченалова"}
