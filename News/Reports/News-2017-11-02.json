{"url": "https://news.bg/int-politics/hilyadi-kataluntsi-na-protest-sled-arestite-na-liderite-im.html", "text": "Хиляди каталунци се събраха на протест в Барселона тази вечер след арестите на лидерите им, предаде Sky News. Те се обявиха за освобождаването им. Припомняме, че осмина членове на каталунското правителство бяха арестувани, след като прокуратурата повдигна серия обвинения. На деветия бе наложена глоба. Лидерът Карлес Пучдемон, който се самообяви за президент в изгнание, докато се намира в Белгия, се появи по каталунската телевизия.Той призова сънародниците си към мирна съпротива. В \"Туитър\" той написа, че легитимните власти в Каталуния са свалени зарди идеите им. Самият Пучдемон не се яви днес пред съда. Срещу него бе издадена европейска заповед за арест. Самият той е склонен да се върне в Испания, но ако му бъде гарантиран справедлив процес. Мадрид отмени автономията на Каталуния, уволни регионалните власти и наложи контрол. Това бе направено в отговор на едностранно обявената независимост на региона. ", "date": "2017.11.02", "title": "Хиляди каталунци на протест след арестите на лидерите им "}
{"url": "https://news.bg/society/nad-200-hil-lv-sa-sabrani-po-daritelskata-kampaniya-na-bchk.html", "text": "От Българския червен кръст съобщиха, че са събрани над 200 хил. лв. от националната дарителска кампания.По различни пътеки благотворителната акция е събрала 218 335 лв. Кампанията продължава и от БЧК призовават всеки, които има желание да помогне да го направи. Даряването е възможно по три канала. Единият вариант е чрез SMS на кратък номер 1466 на цена 1 лев към всички мобилни оператори. Дарителските SMS-и за кампаниите на БЧК са освободени от ДДС.Може да се преведе сума и по банков път на сметката на БЧК - BG29UNCR70001506750406, UNCRBGSF в банка УниКредит Булбанк с адрес ул. \"Калоян\" 3, София 1000, България.Третата възможна опция за даряване е чрез онлайн дарения на сайта на организацията.Обществен съвет от представители на държавни институции, обществени организации и медии ще управлява събраните средства от дарителската кампания.", "date": "2017.11.02", "title": "Над 200 хил. лв. са събрани по дарителската кампания на БЧК"}
{"url": "https://news.bg/politics/radev-v-moderniya-svyat-tryabva-da-badem-svarzani-digitalno.html", "text": "Светът става все по-непредсказуем. Това предупреди държавният глава Румен Радев пред студенти по време на дискусия за дигиталното бъдеще на Европа.Трябва да бъдем единни. За да сме единни, трябва да бъдем свързани, посочи държавният глава и допълни, че в нашия свят трябва да бъдем свързани дигитално.Европа, по думите му, не изостава дигитално, но старият континент може да постигне повече.Президентът е доволен, че страната ни расте в това отношение. IT секторът бележи ръст от 250% в последните години. Над 2 милиона души в последните десет години са ангажирани в индустрията. Това обаче не е достатъчно и е нужно повече, подтикна към още развитие президентът Радев.Държавният глава смята, че голямо предизвикателство е как огромният обем от информация да се превърне в знание.Огромно предизвикателство са и фалшивите новини. Информацията, трансформирана в знания, е огромна сила, категоричен бе държавният глава.Новите поколения трябва да търсят нови решения за трансформиране на информацията. Пред държавния глава студентите от СУ поискаха да стигнем Швейцария по икономическо развитие. Президентът Радев отговори, че председателството е голям шанс за нас. Ние ще направим така, че Европа да бъде единна, изтъкна Радев. Страната ни ще акцентира на кохезията, защото Европа без различия ще е по-силна, изказа увереност Радев.От каква регулация се нуждаем, това попита швейцарският президент Дорис Лойтхард. Тя настоя да се пазят демократичните ценности в дигитализацията.Швейцарският държавен глава изтъкна възможностите пред страната ни следващата година, когато поемаме ръководството на ЕС, като изрази убеденост, че председателството ни ще е успешно.Демокрацията не е статично явление и се влияе от дигитализацията, по думите й. Швейцария има своя стратегия за дигитално развитие, допълни Дорис Лойтхард.", "date": "2017.11.02", "title": "Радев:  В модерния свят трябва да бъдем свързани дигитално"}
{"url": "https://news.bg/world/makedoniya-osadi-33-ma-za-atakite-v-kumanovo-prez-2015-g.html", "text": "Македонски съд призна за виновни 33 души, обвинени за членство в етническа албанска военна група планирала терористични атаки, съобщава АП.Те са арестувани след полицейска акция през 2015 г. Нападението и последвалата престрелка близо до северния граничен град Куманово с осем загинали полицаи и 14 убити терористи.Седем от обвиняемите получиха доживотни присъди, а други 13 бяха осъдени на 40 години затвор. Останалите получиха присъди от 12 до 20 години.Полицейски служители осигуряваха сигурността на Върховния съд в Македония по време на съдебния процес на 37-те мъже, обвинени в нападения и тероризъм. 37 души бяха обвинени за участие в престрелката в Куманово, съдът осъди 33-ма от тях.Припомняме, въоръжените екстремисти са планирали много нападения в Македония с цел дестабилизиране на страната. Групировката е била оглавявана от петима бивши участници в разформированата вече Армия за освобождение на Косово /АОК/.Това заяви в телевизионно обръщение македонският президент Георге Иванов. Той направи изявление след извънредно заседание на македонския Съвет за национална сигурност в Скопие. По думите на Иванов, членовете на групата са екстремисти със забележителна военна подготовка и умения.С тревога следим събитията в Македония, заяви тогава Бойко Борисов по време на парламентарния блиц контрол в отговор на въпрос на ПФ за ситуацията в югозападната ни съседка и какви мерки се предприемат.Според ПФ България трябва да има водеща роля за определяне на политиките на Западните Балкани. Патриотите искаха специален държавен фонд, който да подпомага българите зад граница при евентуални подобни кризи.", "date": "2017.11.02", "title": "Македония осъди 33-ма за атаките в Куманово през 2015 г."}
{"url": "https://news.bg/world/prodalzhava-stachkata-na-gratskite-pristanishtni-rabotnitsi.html", "text": "Пристанищните работници в западния гръцки град Игуменица и намиращия се срещу нея остров Керкира са приели решение за продължаване на активните стачни действия.Това информира българското външно министерство в съобщение до медиите. Според наличната към момента информация, стачката ще продължи до 06.00 ч. на 04.11.2017 г., събота.Стачните действия се изразяват в неизпълнение на редовните маршрутни линии на корабния транспорт. В резултат на това двете пристанища де факто не работят и те не могат да бъдат достигнати по вода.Министерство на външните работи препоръчва на българските граждани до приключване на стачните действия да не планират пътувания с кораб до остров Керкира или от Игуменица до Италия и обратно.", "date": "2017.11.02", "title": "Продължава стачката на гръцките пристанищни работници "}
{"url": "https://news.bg/int-politics/polsha-spira-da-puska-na-teritoriyata-si-ukraintsi-s-antipolski-vazgledi.html", "text": "Полша планира да не допуска на територията си украинци с \"антиполски възгледи\". Това обяви полският външен министър Витолд Вашчиковски, подчертавайки националистическия уклон на неговата управляваща партия, която често говори за \"историческите несправедливости\", причинени на поляците от техните съседи, съобщава \"Ройтерс\".Вашчиковски отбеляза, че политиката спрямо украинците била реакция на неуважението, проявено на полско гробище в западния украински град Лвов, който е бил част от Полша преди Втората световна война.Външното министерство посочи, че лъвските скулптури, които се намират на входа на гробището, които носят щитове, надписани с полските фрази \"Винаги верни\" и \"За теб, Полша\", са били покрити с кутии.Вашчиковски изтъкна, че на украинците, които изразяват настроения против Полша или възпрепятстват поддържането на застаряващите полски символи в Украйна, ще им бъдат отказвани визи. Той не уточнил как политиката ще бъде прилагана на практика.\"В момента стартираме процедури, които няма да позволят на хора с екстремни антиполски възгледи да идват в Полша... Онези, които показват и използват административни инструменти срещу Полша, също ще си понасят последствията\", изтъкна Вашчиковски по държавната телевизия TVP1.Полша е дом на между 1,5 и 2 млн. украинци, които напуснаха страната си, търсейки работа след събитията в началото на 2014 г. в Киев и последвалия конфликт с проруските сепаратисти в Източна Украйна, които доведоха икономиката до тежка криза.Въпреки подкрепата на Полша за независима Украйна, която може да се изправи срещу Русия, напрежението заради проблемната обща история на страните се увеличи, откакто партията \"Право и справедливост\" дойде на власт в Полша преди две години.През миналата година Полша прие резолюция, с която обяви избиването на десетки хиляди поляци през Втората световна война от части на Украинската въстаническа армия (УПА) за \"геноцид\". Украйна отхвърля, че става въпрос за геноцид, посочвайки, че убийствата били трагедия и призовава за помирение и опрощение.Вашчиковски предупреди, че симпатиите на Полша към борбата на Украйна с Русия не трябва да изтикват \"историческите проблеми\" на заден план.\"Не може да бъде така, че геополитиката, че руската агресия ще бъде извинение и че в продължение на години няма да уреждаме проблемите, които ни разделят\", подчерта Вашчиковски.", "date": "2017.11.02", "title": "Полша спира да пуска на територията си украинци с антиполски възгледи"}
{"url": "https://news.bg/politics/gerb-iska-ostavkata-na-kmeta-na-batak.html", "text": "Общинското ръководство на ГЕРБ-Батак взе решение чрез общинските съветници на партията да поиска оставката на кмета на Община Батак Петър Паунов.Причината е уронване престижа и доброто име на общината в резултат на незаконни действия за промяна на собствеността на държавен в общински имот край язовир Батак и последвалата му продажба. Също така и за обществени поръчки, спечелени в разрез с моралните норми от сина на кмета - Крум Паунов, като управител на семейната им фирма \"Престиж -Паунов\" ЕООД.Председателят на групата на ГЕРБ в Общински съвет-Батак и общински ръководител на партията Атанас Коларов уточни, че решението за промяна на собствеността на имота край язовир Батак е взето на последното заседание на местния парламент в предишния мандат на кмета Паунов.Сегашният Общински съвет обаче го отменя като незаконосъобразно. Въпреки това продажбата е осъществена. Искането на оставката ще бъде внесено на редовното заседание на Общинския съвет на 3 ноември от 16.00 часа.", "date": "2017.11.02", "title": "ГЕРБ иска оставката на кмета на Батак"}
{"url": "https://news.bg/economics/gotvyat-otpadane-na-taksite-za-rouming-sas-stranite-ot-zapadnite-balkani.html", "text": "До месец отпадат таксите за роуминг за cтpaнитe oт Зaпaднитe Бaлĸaни. Това cъoбщи миниcтъpът нa тpaнcпopтa, инфopмaциoннитe тexнoлoгии и cъoбщeниятa Ивaйлo Mocĸoвcĸи, цитиран от money.bg и БТА.Предстои пoдпиcвaнe нa мeмopaндyм нa пpaвитeлcтвeнo нивo, дoпълни тoй. След това oпepaтopитe ще могат дa пoдпишaт cпopaзyмeния пo мeждy cи, ĸoeтo щe дoвeдe дo нaмaлявaнe нa цeнитe при paзгoвopитe с Aлбaния, Бocнa и Xepцeгoвинa, Maĸeдoния, Cъpбия и Чepнa гopa.Сега цeнитe нa paзгoвopитe cъc cтpaнитe oт Зaпaднитe Бaлĸaни ca cтo пъти по-високи в cpaвнeниe c нaциoнaлнитe тapифни плaнoвe в Бългapия, ĸoитo ca вaлидни и пpи пътyвaнe в Eвpoпeйcĸия cъюз. \"He мoжe зa имaмe 6-7 лeвa нa минyтa тaĸca c Maĸeдoния, c Бocнa или Cъpбия. Toвa ca чyдoвищни цeни\", заяви миниcтъpът.Toй ĸaзa oщe, чe oчaĸвa oпepaтopитe дa пoдпишaт cпopaзyмeниeтo дo ĸpaя нa гoдинaтa. Ocнoвнa зaдaчa нa дъpжaвaтa пo вpeмe нa Πpeдceдaтeлcтвoтo ни щe бъдe и пoпyляpизиpaнe нa шиpoĸoлeнтoв интepнeт, виcoĸocĸopocтнa тpaнcгpaничнa cвъpзaнocт, ĸaĸтo и нaмaлявaнeтo нa цeнитe зa poyминг ycлyгaтa, допълни транспортният министър.", "date": "2017.11.02", "title": "Готвят отпадане на таксите за роуминг със страните от Западните Балкани"}
{"url": "https://news.bg/politics/mrrb-iska-oshte-200-mil-lv-za-infrastruktura-nad-predvidenite.html", "text": "Приходите на Министерството на регионалното развитие и благоустройството в бюджет 2018 се повишават с 18,4 млн. лв. спрямо тазгодишния.В проектобюджета е предвидено най-голямото повишаване на приходите да дойде от винетните такси - с 23 млн. лв нарастват приходите на ведомството.Част от очакваните приходи са от увеличението на еднодневните винетки за тежкотоварни автомобили над 3,5 тон. Внедряването на тол системата от 2019 г. ще позволи реализацията на големите проекти на база увеличените приходи, съобщи министърът на регионалното развитие и благоустройството Николай Нанков.Това се случи при представянето на проекта на бюджет на министерството пред Комисията по регионална политика, местно самоуправление и благоустройство към Народното събрание. Министърът изтъкна, че бюджет 2018 е добър и балансиран и са спазили указанията на министъра на финансите и разходните тавани при разработването му.Общо очакваните приходи на ресорното министерство са 372 573 100 лв., посочи Нанков. Той акцентира, че постъпленията в Агенцията по геодезия, картография и кадастър и Дирекцията за национален строителен контрол ще бъдат по-малко. По точно - 2 млн. лв. по-малко да бъдат приходите на АГКК заради намаляване на административната тежест за гражданите и бизнеса и отпадане на някои от услугите, обясни министърът и допълни, че с 2,56 млн. лв. по-малко са планираните приходи в бюджета на ДНСК. Това пък се дължи на ограничаване на контролната дейност на дирекцията с изменението на Закона за устройство на територията.Разходите на министерството се очаква да скочат със 17 млн. лв. през 2018 г. а предвидената сума е в размер на 418 365 000 лв., информира регионалният министър.Разходите са планирани в изпълнение на три области на политики и девет бюджетни програми. От тях 15,5 млн. лв. са за укрепване на свлачища, 1 млн. лв. - за благоустройствени дейности в населените мести, а 500 000 лв. са за ремонт на общински пътища. Останалите 500 000 лв. са във връзка с увеличение на минималната работна заплата и осигурителните вноски за фонд пенсии с 1%, обясни Николай Нанков. Той добави, че средствата за ВиК по план ще се повишат с 6 млн. лв. Парите ще бъдат използвани за реконструкция на водопроводни мрежи в населените места.Освен предвиденото в проектобюджета до тук, по искане на МРРБ за финансиране на приоритетни инфраструктурни проекти и програми над разходния таван за 2018 г., по централния бюджет са предвидени допълнителни 85 млн. лв. за магистрала \"Хемус\", 110 млн. лв. за обходния път на Габрово - фази 1 и 2, както и 160 млн. лв. за разплащане към Българската банка за развитие по Националната програма за енергийна ефективност.Преди началото на новата година към банката се очаква да бъдат разплатени общо 693 млн. лв. за въведени в експлоатация сгради, а през периода 2018 г. до 2020 г. разплатените средства се очаква да достигнат 1, 307 млрд. лв.", "date": "2017.11.02", "title": "МРРБ иска още 200 мил. лв за инфраструктура над предвидените"}
{"url": "https://news.bg/world/arestuvani-sa-chlenove-na-katalunskoto-pravitelstvo.html", "text": "Арестувани са членовете на каталунското правителство, които по-рано днес се явиха пред съда, предаде BBC. Съдът нареди това след искане на прокуратурата. Изключение е направено само за Санти Вила, бивш каталунски министър по въпросите на заетостта и бизнеса, който подаде оставка преди каталунският парламент да обяви независимост миналия петък.Припомняме, че испанската прокуратура е поискала европейска заповед за арест за сваления от власт президент на Каталуния Карлес Пучдемон и четирима други заради ролята им в спорния референдум за независимост на североизточната испанска област, съобщават световните информационни агенции.И петимата не се явиха пред Върховния съд на Испания днес по обвинения в бунт, противодържавна дейност и злоупотреба с публични средства.Адвокатът на Пучдемон заяви, че климатът не бил добър за неговата поява.Осмина други уволнени членове на регионалното правителство на Каталуния се явиха, за да дадат показания пред съда.Прокуратурата в Мадрид поиска осмината да бъдат вкарани в затвора за ролята им след свидетелските им показания.Испания беше връхлетяна от конституционна криза след провеждането на референдума на 1 октомври, незачитайки решение на испанския конституционен съд, което обяви референдума за незаконен.", "date": "2017.11.02", "title": "Арестувани са членове на каталунското правителство "}
{"url": "https://news.bg/world/ukrayna-gotova-da-satrudnichi-satrudnichi-na-fbr-po-deloto-sreshtu-manafort.html", "text": "Украинската прокуратура ще сътрудничи на ФБР по делото срещу Пол Манафорт, обвиненият бивш шеф на предизборния щаб на американския президент Доналд Тръмп, предаде АП. са заявили от там. Манафорт и бизнес партньорът му Рик Гейтс не се признаха за виновни вчера по обвинението за пране на пари, заговор срещу САЩ и други обвинения във връзка с разследването за намеса на Русия в президентските избори в САЩ през 2016 г.Федерален съдия разпореди домашен арест за двамата, като им наложи парични гаранции съответно от 10 и 5 млн. долара.Адвокатът на Манафорт заяви вчера, че нямало доказателства, че неговият клиент се е сговарял тайно с руското правителство, докато е работил за предизборния щаб на Тръмп. Нито Тръмп, нито неговият предизборен щаб е споменат в обвинителния акт.Манафорт беше шеф на предизборния щаб на Тръмп от юни до август 2016 г., преди да подаде оставка заради информации, че може да е получил милиони долари при незаконни плащания от проруска политическа партия в Украйна, чийто лидер е бил бившият украински президент Виктор Янукович.Обвинението твърди, че и Манафорт, и Гейтс са генерирали десетки милиони долари приходи от работа в Украйна и са изпрали пари чрез множество американски и чуждестранни компании, за да прикрият плащанията от американските власти.", "date": "2017.11.02", "title": "Украйна готова да сътрудничи сътрудничи на ФБР по делото срещу Манафорт "}
{"url": "https://news.bg/crime/otlozhiha-deloto-za-ruhnaliya-hotel-veronika-zaradi-bolnichen.html", "text": "Един от подсъдимите по делото за смъртта на четиримата работници при срутването на хотел \"Вероника\" - Пламен Н. е представил болничен лист пред съда. Документът е валиден до 5 ноември.Поради предадения болничен лист и уведомление от адвокат Димитър Димитров беше отложено днешното заседание на Окръжен съд - Варна.Пламен е от фирма \"Бултранспорт груп\" ЕООД, подизпълнител на обекта, който бил координатор по здравословни и безопасни условия на труд и отговорник на срутилият се обект.Делото ще продължи на 8-и ноември от 09.00 часа.Припомняме, инцидентът стана на 8 април 2015 г. , когато 11-етажният хотел \"Вероника\" се срути върху четирима работници, които загинаха на място.След 2-годишно разследване Окръжна прокуратура-Варна внесе обвинението в съда. В няколко поредни заседания ще бъдат изслушани 43-ма свидетели и 12 вещи лица.", "date": "2017.11.02", "title": "Отложиха делото за рухналия хотел \"Вероника\" заради болничен"}
{"url": "https://news.bg/crime/meyzer-obzhalva-prisadata-si.html", "text": "Постъпила е въззивна жалба до Апелативен съд - Варна от адвоката на Анита Ж., известна като Анита Мейзер, който обжалва присъдата \"лишаване от свобода\" от 4 години и 6 месеца и размера на исковата молба на гражданския ищец (150 000 лв.).Това се казва в прессъобщение на съда. Припомняме, че подсъдимата беше призната за виновна и за двете престъпления, за които ѝ бяха повдигнати обвинения. Първото - на 14 август 2016 година причинява смъртта на съпруга си по непредпазливост. Второто - на същата дата предлага подкуп на полицай в Областната дирекция на МВР във Варна.За причинената по непредпазливост смърт на съпруга си Мейзер беше осъдена на затвор за срок от 3 години и 6 месеца.За предлагането на подкуп на полицейски служител с цел да не извърши служебните си задължения Мейзер беше осъдена на 4 години и 6 месеца затвор и глоба в размер на 8 000 лв. Анита Мейзер ще изтърпи по-тежкото от двете наказания.Въззивна жалба до Апелативен съд - Варна е подадена и от Петранка Д. , наследник на починалия Николай Д. , в която се иска увеличаване на присъда \"лишаване от свобода\", както и увеличение на размера по гражданския иск до максималния (300 000 лв.).", "date": "2017.11.02", "title": "Мейзер обжалва присъдата си "}
{"url": "https://news.bg/int-politics/hakerite-na-rusiya-vilneli-v-tsyal-svyat-ne-samo-sreshtu-sasht.html", "text": "Хакерите, които подриха американските президентски избори, са имали амбиции далеч отвъд кампанията на Хилари Клинтън, удряйки имейлите на украински офицери, руски опозиционни фигури, контрагенти на Пентагона и хиляди други, които представляват интерес за Кремъл. Това показва непубликуван досега дигитален списък с ударените цели, до който са се добрали от \"Асошиейтед прес\".Списъкът съдържа най-подробните съдебни доказателства досега за тясното сътрудничество между хакерите и руското правителство, разкривайки операция, която се простира години назад, като са се опитали да проникнат в имейлите на 4 700 потребители на Gmail в целия свят - от представителя на папата в Киев до руската пънк група Pussy Riot в Москва.Уточнява се, че става въпрос за хора, които Русия е искала да шпионира, смущава, дискредитира или смълчава.Констатациите на \"Асошиейтед прес\" се основават на база данни от 19 хил. злонамерени линка, събрани от фирмата за киберсигурност Secureworks, десетки измамни имейли и интервюта с повече от 100 хакнати цели.Списъкът разкрива пряка линия между хакерите и изтичанията, които разтърсиха американската президентска надпревара в последните ѝ етапи, най-вече частните имейли на шефа на предизборния щаб на Хилари Клинтън - Джон Подеста.Въпросът кой е хакнал демократите отново се превърна в централен в САЩ след разкритията в понеделник, че съветникът от предизборния щаб на Доналд Тръмп - Джордж Пападопулос, е бил информиран в началото на миналата година, че руснаците имали \"мръсотии\" за Хилари Клинтън, включително \"хиляди имейли\".Говорителят на Кремъл Дмитрий Песков определи идеята за намеса на Русия като \"неоснователна\". Но списъкът, с който са се сдобили от \"Асошиейтед прес\", предоставя силни доказателства, че Кремъл е правил точно това.", "date": "2017.11.02", "title": "Хакерите на Русия \"вилнели\" в цял свят, не само срещу САЩ"}
{"url": "https://news.bg/world/zelenite-s-mandat-za-sastavyane-na-novo-islandsko-pravitelstvo.html", "text": "Исландският президент даде мандат за съставяне на правителство на лидера на Движение \"Леви зелени\" Катрин Якобсдотир, каквито бяха и очакванията след вота, предаде \"Ройтерс\".След получаването на мандата, лидерът е заявил, че търси широка коалиция. През септември премиерът Бярни Бенедиктсон от консервативната Партия на независимостта насрочи избори, след като високопоставен член на трипартийната дясноцентристка коалиция напусна заради съдебен спор.Тя обаче бе големият губещ на последния вот. Лявата коалиция, включваща Движение \"Леви зелени\", Пиратската партия и Социалдемократическият алианс, ще държи 32 места в 63 местния парламент.За четвърти път се провеждат избори в Исландия от 2008 г.Преди година бяха свикани предсрочни избори, след като тогавашният премиер Зигмундур Гунлаугсон беше принуден да подаде оставка, тъй като името му се свързваше с офшорни компании. Повече от 600 исландци - изненадващо висок брой за страна, която е с население от 335 000 души, изплуваха от \"Панамските документи\", включително Бенедиктсон, който тогава заемаше поста на финансов министър.Въпреки това Бенедиктсон успя да състави коалиция с центристите от \"Светло бъдеще\" и с дясноцентристката Реформаторска партия. Това правителство беше с най-краткия мандат в историята на Исландия.", "date": "2017.11.02", "title": "\"Зелените\" с мандат за съставяне на ново исландско правителство "}
{"url": "https://news.bg/politics/rusiya-nastoya-balgariya-da-preustanovi-vandalizma-sreshtu-savetskite-pametnitsi.html", "text": "Русия настоява България да пресече проявите на вандализъм срещу паметници на съветски войници. Това натърти говорителката на руското външно министерство Мария Захарова, коментирайки оскверняването на паметника на съветската армия в София в нощта на 31 октомври, съобщава ТАСС.\"Убедени сме, че подобни престъпни действия никога няма да получат съчувствие и разбиране сред широките слоеве на българския народ\", изтъкна Захарова, като добави: \"Настояваме ръководството на България най-накрая да направи всичко необходимо за недопускането занапред на прояви на гавра с паметта на съветските войници, които са дали живота си за спасяването на европейския континент от нацизма.\"По думите ѝ, този път \"вандалите надминаха себе си - те изписаха на паметника лозунги с открит антисемитски характер\". Захарова подчертава още, че този акт бил \"особено циничен в светлината на обстоятелството, че по време на Втората световна война нашите войници успяха да предотвратят депортирането на евреите от България и по този начин да спасят около 50 хил. души от сигурна смърт\".Захарова посочва също така, че \"хората, които оскверниха паметника, нямат представа от собствената си история\".Изказването на представителя на външното министерство на Русия озадачава със свободното боравене с историческите факти и обстоятелства, тъй като не е известно съветската армия да има каквато и да е роля при спасяването на българските евреи, което се случва през март 1943 г., докато съветската армия навлиза у нас на 5 септември 1944 г., т. е. около година и половина по-късно.", "date": "2017.11.02", "title": "Русия настоя България да преустанови вандализма срещу съветските паметници"}
{"url": "https://news.bg/world/turtsiya-zadarzha-poveche-ot-280-dushi-za-dzhihadizam.html", "text": "Турция е задържала около 280 души за джихадизъм. Арестите са били извършени за последните 11 дни. Предполага се, че задържаните са свързани с групировката \"Ислямска държава\". Иззети са били 66 самоделни взривни устройства при арестите. Операцията е била проведена в 25 турски вилаета. 187 души от задържаните не са турски граждани, но националността им не се уточнява. Повече от 300 души са загинали при атентати на ДАЕШ в страната от 2015 година насам. ", "date": "2017.11.02", "title": "Турция задържа повече от 280 души за джихадизъм "}
{"url": "https://news.bg/world/iran-mirniya-protses-i-drugi-vaprosi-obsadiha-netanyahu-i-mey.html", "text": "Иран, мирния процес и други въпроси обсъдиха премиерите на Израел и Великобритания Бенямин Нетаняху и Тереза Мей на срещата си на \"Даунинг стрийт\", предадоха световните информационни агенции. По отношение на ядрената сделка с Иран, Нетаняху настоя, че трябва да се поправи документът. Стар противник на сделката, той зае позицията, че по-скоро трябва да се преосмисли договорката, отколкото да се анулира. Великобритания все така вярва в разделението на двете държави Израел и Палестина като решаване на конфликта. В същото време обаче продължаващите строежи, които Тел Авив разрешава в палестински територии, притесняват Лондон. Нетаняху от своя страна благодари на британския си колега за позицията й срещу антисемитизма, която тя ще изрази в реч по-късно. Той обяви още веднъж ангажимента си за постигането на мира в страната му. Израелският премиер пристигна в Лондон във връзка 100 г. от Балфурската декларация, която помага в процеса по създаването на еврейска държава и още повече разпалва израелско-палестинския конфликт.Припомняме, че палестинците отбелязаха годишнината с протести и поискаха извинение от Лондон. Те считат, че с този акт преди 100 години е причинено само страдание на техния народ. ", "date": "2017.11.02", "title": "Иран, мирния процес и други въпроси обсъдиха Нетаняху и Мей "}
{"url": "https://news.bg/world/chetirima-zadarzhani-pri-opit-za-ataka-v-istanbul.html", "text": "Най-малко четирима души са били задържани в Истанбул тази вечер, съобщиха световните информационни агенции.Те са пристигнали с два автомобила в мол в града и според властите, са планирали терористична атака. Съобщава се, че четиримата са етнически турци с австрийско гражданство.Припомняме, че Анкара засили антитерористичните мерки след серията нападения в страната. По-рано беше съобщено, че само за 11 дни са били задържани повече от 280 души по обвинения в джихадизъм. Предполага се, че те са свързани с групировката \"Ислямска държава\".Около 300 са жертвите на нападения на групировката в страната от 2015 година насам.  ", "date": "2017.11.02", "title": "Четирима задържани при опит за атака в Истанбул "}
{"url": "https://news.bg/bulgaria/oshte-zakoni-za-ktb-gotvi-dps.html", "text": "Приемането на закон за пресичането на вторичното ограбване на КТБ не означава специално законодателство и критиците на текстовете са платени с парите от грабежа.Това заяви депутатът от ДПС Хамид Хамид, цитиран от bTV и в. \"Сега\". Той е съавтор и съвносител на законопроекта заедно с Йордан Цонев и Делян Пеевски.Хамид посочи и че заедно със съпартийците си готви още няколко свързани с КТБ законопроекта.\" коментира той.Апетитни активи са отнемани по схема със заеми за кухи фирми, несъстоятелност по веригата и претенции на друго дружество \", обясни депутатът.Хамид беше категоричен, че няма проблем да се приема законодателство със задна дата и припомни, че  друг път по изключение са били приемани закони със задна дата, имало е десетки такива закони. По думите му основните текстове ще важат за всички банки от този момент нататък.На въпрос ще бъде ли подкрепен законът \"Пеевски-Цонев-Хамид\" и от другите партии, той отговори:\"Той преповтори тезата на ДПС, че националистите във властта могат да станат причина за падане на кабинета на ГЕРБ. \", заяви депутатът.Хамид предрече, че сегашният престой на \"Обединени патриоти\" в управлението ще има същия катастрофален завършек за тях, както се е случило по време на миналото правителство с Реформаторския блок.", "date": "2017.11.02", "title": "Още закони за КТБ готви ДПС"}
{"url": "https://news.bg/int-politics/sarbiya-ne-iska-da-izbira-mezhdu-rusiya-i-zapada.html", "text": "Сърбия не иска да избира между Русия и Запада. Страната ще продължи да следва курса си на внимателен балансьор. Това заяви въшният министър Ивица Дачич в отговор на призивите на САЩ най-сетне да си изберат страна, предаде \"Ройтерс\".Заместник-помощник държавният секретар на САЩ за Централна и Източна Европа Хойт Брайън Ий заяви по-рано, че Белград \"не може да седи на два стола едновременно\", с което разгневи сръбските власти. , заяви Дачич. Агенцията припомня сложните отношения на Сърбия и с Русия, и с ЕС. Днешните управляващи в страната са бивши ултранационалисти, които днес се стремят към членство в ЕС, но в същото време търсят помощта на Москва. ", "date": "2017.11.02", "title": "Сърбия не иска да избира между Русия и Запада "}
{"url": "https://news.bg/finance/zatyagat-se-regulatsiite-za-pensionnite-fondove-s-noviya-kodeks.html", "text": "Слeд гoлeмитe пpoвepĸи нa пeнcиoннитe фoндoвe пpeз 2016 гoдинa, тaзи ще дoнece гoлeми пpoмeни в peгyлиpaнeтo им.Bъпpeĸи чe cтpec-тecтoвeтe, чиитo peзyлтaти бяxa oпoвecтeни пpeз фeвpyapи мeceц, нe пoĸaзaxa пpoблeми в ceĸтopa, зaĸoнoдaтeлят зa втopи път в рамките на година пpaви oпит зa пpoмeни в Koдeĸca зa coциaлнo ocигypявaнe (KCO). И пo вcичĸo личи, чe тoзи път щe ycпee.Днес в пленарна зала парламентът гласува измененията в закона.Това става, след като Koмиcиятa пo бюджeт и финaнcи oдoбpи нa пъpвo чeтeнe пpeз мeceц ceптeмвpи пpoмeнитe, c ĸoитo ce въвeждaт нoви, пo-cтpoги изиcĸвaния зa yпpaвлeниeтo нa инвecтициитe нa пeнcиoннитe фoндoвe. Mинaлaтa ceдмицa пpoмeнитe минaxa ycпeшнo и нa втopo чeтeнe, ĸoeтo им пpoпpaви път ĸъм днешното oĸoнчaтeлнoтo глacyвaнe. Kaĸвo oбaчe ĸoнĸpeтнo вĸлючвaт тe?Πo-дoбъp мeниджмънтΠeнcиoннитe фoндoвe вeчe yпpaвлявaт aĸтиви зa близo 11 милиapдa лeвa, ĸoитo тeпъpвa щe ce yвeличaвaт oщe. Eтo зaщo зaĸoнoдaтeлят зaлaгa нa пo-cтpoги изиcĸвaниятa ĸъм xopaтa, ĸoитo yпpaвлявaт пapитe нa бъдeщитe пeнcиoнepи.Члeнoвeтe нa yпpaвитeлнитe и ĸoнтpoлнитe opгaни нa oтдeлнитe пeнcиoнни фoндoвe щe пoдлeжaт нa пpeдвapитeлнo oдoбpeниe oт Koмиcиятa пo финaнcoв нaдзop, ĸaĸтo e пpи бaнĸитe и зacтpaxoвaтeлнитe ĸoмпaнии.Зaeднo c тoвa ce въвeждaт и peдицa зaвишeни изиcĸвaния зa ĸвaлифиĸaциятa нa мeниджъpитe дa имaт пoнe мaгиcтъpcĸa cтeпeн нa oбpaзoвaниe и тo в пoдxoдящa cфepa. Дoceгa зaĸoнът пpeдвиждaшe caмo виcшe oбpaзoвaниe, бeз дa ĸaзвa ĸaĸвo.Дpyгo нoвo изиcĸвaнe e yпpaвлeниeтo нa вcяĸo дpyжecтвo дa ce ocъщecтвявa oт пoнe двaмa изпълнитeлни диpeĸтopи или изпълнитeлeн диpeĸтop и пpoĸypиcт. Дoбaвя ce и изиcĸвaнe пoнe 1/3 oт cъвeтa нa диpeĸтopитe или нaдзopния cъвeт дa ca нeзaвиcими.Πo-гoлямa cигypнocт зa пapитeΠeнcиoннитe дpyжecтвa yпpaвлявaт пapитe, нo нe ги cъxpaнявaт. Eтo зaщo вaжнa poля имa и бaнĸaтa-пoпeчитeл, ĸoятo e oтгoвopнa зa aĸтивитe. Tя щe имa нoвoтo зaдължeниe нa вcяĸo тpимeceчиe дa ги пpoвepявa и дa инфopмиpa дpyжecтвoтo зa нepeднocти. Taĸъв cлyчaй би бил, aĸo дaдeн aĸтив изгyби pязĸo cтoйнocттa cи и тpябвa дa бъдaт взeти мepĸи зa cтaбилизиpaнeтo мy.Aĸo дaдeнa бaнĸoвa инcтитyция ce пpoвaли в тaзи cи poля, пpoмeнитe в KCO пpeдвиждaт тя дa oтгoвapя зa пpeтъpпeнитe вpeди ĸaĸтo пpeд пeнcиoннитe фoндoвe, тaĸa и диpeĸтнo пpeд ocигypeнитe.Πo-eфeĸтнo yпpaвлeниeAĸo дoceгa зa ĸaчecтвeнoтo yпpaвлeниe нa aĸтивитe ce зaлaгa нa вътpeшeн ĸoнтpoл oт cпeциaлизиpaнa cлyжбa във вcяĸo дpyжecтвo, тo c пpoмeнитe ce въвeждa пo-пoдpoбнa cиcтeмa зa yпpaвлeниe, ĸoятo дa ocигypи нaдeжднoтo yпpaвлeниe нa пapитe зa втopa пeнcия.Tя вĸлючвa нoви пpaвилa зa yпpaвлeнcĸaтa пoлитиĸa нa вceĸи фoнд, тaĸa чe дa нaмaли pиcĸa oт вoлни или нeвoлни гpeшĸи. Cpeд тяx дa тaĸивa зa yпpaвлeниe нa pиcĸa, вътpeшния ĸoнтpoл, вътpeшния oдит и poлятa нa aĸтюepитe. Ocвeн тoвa вcяĸo пeнcиoннo дpyжecтвo щe пpeдcтaвя eжeгoднo 3-гoдишeн бизнec плaн.Πoвeчe възмoжнocти зa инвecтиpaнe на международните пазари и най-строг контрол за инвестиции в свързани лицаEднa oт вaжнитe пpoмeни e тaзи зa дeфинициятa зa cвъpзaни лицa, ĸoятo бeшe и eдин oт нaй-ocпopвaнитe acпeĸти нa зaĸoнa. Ceгaшнoтo oпpeдeлeниe ce paзшиpявa знaчитeлнo, ĸaтo ce въвeждaт и нoви дефиниции.Taĸa нaпpимep пpaви впeчaтлeниe, чe ce въвeждa пoнятиeтo \"тecни вpъзĸи\", ĸoeтo цeли дa oбxвaнe пo-шиpoĸ ĸpъг oт пoтeнциaлни oбвъpзaнocти пpи инвecтиpaнeтo. Зaeднo c нeгo ce дoбaвят и пoнятия ĸaтo \"близъĸ члeн нa ceмeйcтвoтo\" и \"cъвмecтнo пpeдпpиятиe\". Приетите изменения в тази насока правят Кодекса най-стриктният български нормативен акт по отношение на инвестициите и сделките със свързани лица.Cъщeвpeмeннo ce дaвaт нoви възмoжнocти зa инвecтиpaнe - нaй-вeчe cвъpзaни c мeждyнapoднитe пaзapи. Paзpeшaвaт ce инвecтициитe в aĸции, тъpгyвaни нa пaзapитe в cтpaнитe-члeнĸи нa EC. Дoceгa дeфинициятa пoзвoлявaшe caмo aĸции, вĸлючeни в бopcoви индeĸcи.Πo-шиpoĸи пpaвoмoщия нa нaдзopa и пo-coлeни глoбиУвeличeнитe изиcĸвaния ĸъм пeнcиoннитe фoндoвe пpeдпoлaгaт и пo-гoлямa poля нa инcтитyциятa, ĸoятo ги ĸoнтpoлиpa. Eтo зaщo Koмиcиятa зa финaнcoв нaдзop пoлyчaвa знaчитeлнo пoвeчe пpaвoмoщия. Ha пpaĸтиĸa, тя щe мoжe нaпълнo дa пoeмa ĸoнтpoлa пpи нyждa - ĸaтo ocвoбoждaвa мeниджъpи, cвиĸвa oбщи cъбpaния, нaзнaчaвa ĸвecтopи и дpyги.Зa цeлтa знaчитeлнo ce yвeличaвaт и глoбитe, ĸoитo мoжe дa нaлaгa, ĸaтo зa oпpeдeлeни нapyшeния paзмepът им мoжe дa дocтигнe дo 400 000 лeвa вмecтo дoceгaшнитe 200 000 лeвa.He нa пocлeднo мяcтo ce yвeличaвaт и зaдължeниятa нa oдитopитe. Aĸo дoceгa тe глeдaxa ocнoвнo финaнcoвитe oтчeти нa ĸoмпaниитe, тo c нoвoвъвeдeниятa в KCO щe cлeдят и зa peдицa дpyги нeщa.Cpeд тяx нa пъpвo мяcтo зa cпaзвaнeтo нa paзпopeдбитe нa ĸoдeĸca, гoдишнитe дoĸлaди зa дeйнocттa нa дpyжecтвaтa, ĸaĸтo и зa paзпpeдeлeниeтo нa пeчaлбaтa и пoĸpивaнeтo нa зaгyбитe.", "date": "2017.11.02", "title": "Затягат се регулациите за пенсионните фондове с новия Кодекс"}
{"url": "https://news.bg/crime/turski-granichari-udryat-balgarin-na-gkpp-lesovo.html", "text": "Турски граничари са ударили български гражданин на ГКПП Лесово. Прокуратурата разследва случая, при който служители на пункт Хамзабейли са използвали физическа сила спрямо български гражданин, съобщиха от прокуратурата.На 29 октомври 2017 г. около 07,45 часа банкова служителка от втора бариера на граничния пунк е телефонирала в дежурната част на ГКПП - Лесово. Тя е съобщила за саморазправа с български гражданин, на българска територия. Това е станало на място, където се дезинфектират влизащи в страната леки автомобили.Изпратени са двама наши граничари да проверят на място случая. Те видели, че турски граничари от пункт Хамзабейли са навлезли на територията на България и са използвали физическа сила спрямо български гражданин. Той е с оток и синини в областта на лявото око. Сънородникът ни вече е преминал границата с лек автомобил.За инцидента е уведомена и районна прокуратура - Елхово на 01 ноември 2017 г. Образувано е досъдебно производство за причиняване на лека телесна повреда на българския гражданин от длъжностни лица, при изпълнение на службата им. Разследват се причините за възникване на инцидента, действията на чуждестранните длъжностни лица и начина на влизането им на територията Република България.За случая е уведомен и главният прокурор Сотир Цацаров, който е разпоредил разследването да стане лично от прокурор, в максимално кратки срокове.", "date": "2017.11.02", "title": "Турски граничари удрят българин на ГКПП \"Лесово\""}
{"url": "https://news.bg/world/tramp-ottegli-iskaneto-si-napadatelyat-ot-nyu-jork-da-bade-praten-v-guantanamo.html", "text": "Президентът на САЩ Доналд Тръмп оттегли призива си от вчера заподозряният за атаката в Ню Йорк тази седмица да бъде изпратен във военния затвор в Гуантанамо, но застана зад коментарите си, че нападателят трябва да получи смъртна присъда, информира Ройтерс.а, написа Тръмп в \"Туитър\"., отбеляза американският лидер.", "date": "2017.11.02", "title": "Тръмп оттегли искането си нападателят от Ню Йорк да бъде пратен в Гуантанамо"}
{"url": "https://news.bg/culture/otkriha-neizvestna-dosega-kamera-v-heopsovata-piramida.html", "text": "Учени са открили скрита камера в Голямата пирамида (известна и като Хеопсовата пирамида) в Гиза в Египет, като това е първото подобно откритие в структурата на монумента от XIX в. насам, което вероятно ще предизвика нов прилив на интерес към фараоните, съобщават \"Асошиейтед прес\" и БиБиСи.В статия, публикувана в сп. Nature, международен екип от учени разкрива, че 30-метровото празно пространство, намиращо се дълбоко в пирамидата, е разположено над Голямата галерия на монумента и има подобно напречно сечение. Предназначението на камерата е неясно и все още не е известно дали е построена с някаква функционална цел.Учените са направили откритието, използвайки образна диагностика с космически лъчи, известна като мюон томография, записвайки поведението на субатомни частици, наречени мюони, които проникват в скалата, подобно на рентгеновите лъчи, само че много по-дълбоко.Голямата пирамида е известна също и като Пирамида на Хуфу, кръстена на своя строител, фараон от четвъртата династия, който е царувал от 2509 до 2483 пр. Хр. Посетителите на пирамидата, която се намира в покрайнините на египетската столица Кайро, могат да вървят нагоре по дълъг тунел, за да стигнат до Голямата галерия. Новооткритата камера не изглежда да е свързана с никакви познати вътрешни проходи.Учените, участвали в сканирането, определиха откритието като \"пробив\", който подчертава полезността на съвременната физика на елементарните частици в археологията.\"Това е пробив\", изтъква Мехди Тайоуби, който е съосновател на проекта за сканиране на пирамидите (ScanPyramids) и президент на Института за опазване на културното наследство в Египет, допълвайки: \"Може да се състои от една или няколко структури... вероятно това би могло да бъде друга Голяма галерия. Би могло да е камера, би могло да е много други неща.\"\"Била е скрита, смятам, от построяването на пирамидата\", уточни той.Пирамидите в Гиза, последното оцеляло чудо на древния свят, пленяват посетителите от тяхното построяване като царски погребални камери преди около 2 500 години. Експертите все още са разделени за това как са били построени, така че дори относително дребни открития предизвикват голям интерес.В края на миналата година например, при термично сканиране беше идентифицирана голяма аномалия в Голямата пирамида - три съседни камъка в основата ѝ, които регистрират по-високи температури от другите, подклаждайки въображенията по целия свят.Спекулациите, че гробницата на фараона Тутанкамон съдържа допълнителни предверия, предизвика интерес през последните години, преди сканиране от проникващи радари и други инструменти да се окажат празни, което породи съмнения относно твърдението.Тайоуби изтъкна, че екипът планира да работи с други учени, за да бъде структурирана хипотеза относно откритата камера.\"Добрата новина е, че камерата е там и тя е много голяма\", подчерта ученият.", "date": "2017.11.02", "title": "Откриха неизвестна досега камера в Хеопсовата пирамида"}
{"url": "https://news.bg/world/mladite-voyvodi-iskat-antifashistite-da-malchat-za-imeto-na-dimitrovgrad.html", "text": "Младежката организация на ВМРО категорично се обяви за сменянето на името на град Димитровград в Сърбия с неговото старо име - Цариброд.Според младите войводи от ВМРО призивите на Българския антифашистки съюз (БАС) и Българската социалистическа партия (БСП) саботират водените преговори между България и Сърбия за връщането на старото име на града.В декларация от Националният младежки комитет (НМК) на ВМРО посочват, че връщането на старото име на Димитровград е изключително важно, защото с този акт ще бъде възстановена \"поне частица от една историческа справедливост, отнасяща се до българите в Западните български покрайнини\".Младите войводи обаче най-много се разгневили от вчерашната позиция на БАС, в която се посочва, че Георги Димитров е българският политик, който има \"най-голям принос за дружбата и приятелството между нашите два народа\".Отговорът на младите националисти - \"Не, Георги Димитров не е български герой.\" Според тях Димитров е предал българската кауза, за която са загинали милиони българи. Той също така е потъпкал идеала за силна и обединена България и го продал за жълти стотинки на Коминтерна.\"Георги Димитров предаде българите в Македония, като ги остави на насилствената асимилация в Югославия, но не се спря до тук. Той работеше за създаването на \"македонска\" нация, на македонска народност в Пиринския край\", категорично заявяват младите войводи.Според НМК на ВМРО действията на БАС и БСП са израз на борба срещу българщината и българите като цяло. БАС и БСП също така работели само за чужди интереси, \"било то за Белград или за Москва, а както често се е случвало - в услуга на двете\".В този контекст младежите на ВМРО застават твърдо зад искането Димитровград да бъде преименуван на Цариброд. Според тях там живеят българи от векове. \"За съжаление днес ни дели изкуствена граница, поставена след позорния Ньойски договор.\"", "date": "2017.11.02", "title": "Младите войводи искат антифашистите да мълчат за името на Димитровград"}
{"url": "https://news.bg/politics/rabotodatelite-ne-sreshtnaha-podkrepa-sred-levitsata.html", "text": "Левицата и работодателите не се разбраха. Бизнесът се срещна с червените в търсене на подкрепа за премахване на клас прослужено време. \"Не постигнахме съгласие\", обобщи Драгомир Стойнев.Работодателите са искали и подкрепата на БСП за премахването на минималните осигурителни прагове. Не считаме, че на този етап това са най-важните теми в обществото, отсече той.Трябва да се говори за реформи, които да доведат до устойчив икономически растеж и за политика, която да води до увеличение на доходите на работниците, смята социалистът.Според левицата социалният диалог трябва да бъде възстановен и правителството да си влезе в ролята, а не да взема страната единствено на синдикатите. Правителството не може да се държи като наблюдател, критикува Стойнев.Червените смятат, че правителството го е страх от протести. \"Работодателските организации не можаха да отговорят на питането ни защо след като заплатите в България са най-ниски в Европа, а данък печалба е по-нисък, то те не са конкурентнооспособни\", включи се и съпартиецът му Румен Гечев.Най-конкурентните икономики по света са тези с високи доходи. Трябва да видим как да направим българската икономика конкурентноспособна, доходите да растат, а не да ги замразяваме и да търсим псевдоконкурентноспособност, убеден е социалистът.", "date": "2017.11.02", "title": "Работодателите не срещнаха подкрепа сред левицата"}
{"url": "https://news.bg/crime/savetvat-potrebitelite-kak-da-se-pazyat-ot-onlayn-abonamentni-kapani.html", "text": "За по критично мислене у потребителите, призовават от Европейския потребителски център (ЕПЦ) в България. Нужен е преценяващ поглед към онлайн реклами, защото иначе на потребителите се налага да плащат за нежелани стоки или абонаменти, обясняват още от организацията. Това е и причината мрежата от Европейски потребителски центрове ECC-Net да даде съвети как да се идентифицират и избягват абонаментните капани.Белег за такива абонаментни услуги са безплатни пробни пакети или евтини оферти, които се срещат в социалните мрежи.Примамливите реклами увличат потребителите в импулсивни и необмислени, дори нежелани покупки.От ЕПЦ обясняват, че ако потребителят е обвързан с оферта, за която не е дал изричното си съгласие, сделката може да се счита за подвеждаща и невалидна.От организацията изтъкват, че е особено важно да се идентифицира капанът. Познаването на правата на потребителите е ключовият момент в противопоставянето на всяка нежелана сделка.ЕПЦ се позовават на проучване, проведено в 6 европейски държави - Швеция, Норвегия, Финландия, Нидерландия, Белгия и Австрия. Резултатите от изследването показват, че хората имат ограничени познания за правата си, що се отнася до нежелана поръчка или абонаментен капан.Потребителите не са наясно, че имат право на отказ, както и възможност да поискат от банката да им върне взетата сума от кредитната карта.Същото проучване сочи, че средната сума на абонаментен капан, в който са попадали потребителите от шестте държави за последните 3 години, е била 116 евро.ECC-Net представя кратко видео с информация за характеристиките на капаните, в които може да попадне човек. Видеото цели да информира потребителите и да ги направи по-способни да идентифицират онлайн капани, за да ги избягват.\"С това видео и нашите съвети се надяваме да дадем възможност на потребителите да реагират адекватно, ако бъдат притиснати да направят покупка, както и да могат да избягват съмнителните предложения\", коментира Игнат Арсенов, директор на ЕПЦ България.От ЕПЦ съветват потребителите да са бдителни и преди да въведете име, имейл или адрес в даден сайт, да проверят дали ще бъдат обвързани с покупка или абонамент. Задължително е на сайта да бъде ясно посочено, когато се поръчва стока или услуга дали след това се сключва задължителен абонамент.Центърът информира, че не се изисква да се плаща или да се връща пакет, който потребителят не е поръчвал. Освен това е в задълженията на продавача да докаже, че някой се е съгласил да направите дадена покупка или поръчка.Сред съветите на ЕПЦ е и продавачът изтегли пари от платежна карта без Ваше съгласие, то може да подадете жалба до банката си и да поискате да Ви се възстановят.", "date": "2017.11.02", "title": "Съветват потребителите как да се пазят от онлайн абонаментни капани"}
{"url": "https://news.bg/world/stotitsi-palestintsi-protestirat-sreshtu-godishninata-ot-balfurskata-deklaratsiya.html", "text": "Стотици палестинци излязоха на протест в Рамала във връзка 100 г. от Балфурската декларация, която помага в процеса по създаването на еврейска държава и още повече разпалва израелско-палестинския конфликт, информира АП.На тази дата през 1917 г. тогавашният външен министър на Великобритания Артър Балфур заявява в писмо, че британското правителство подкрепя еврейски дом в Палестина. Писмото е до лидера на британската еврейска общност лорд Уолтър Ротшилд.Палестинският президент Махмуд Абас използва случая да заклейми декларацията. В коментар за \"Гардиън\" Абас пише, че \"\".С декларация палестински лидери призовават Великобритания да се извини.Някои от демонстрантите носеха черни флагове и призоваваха да се позволи на палестинските бежанци да се завърнат. Маршът бе от площад \"Арафат\" в Рамала до британското културно представителство., каза 70-годишният Абу Амро, докато развяваше флага на Палестина.Израелците отбелязват годишнината, свързана с декларацията, тъй като се разглежда като голяма стъпка към основаването на израелската държава през 1948 г.Но войната около създаването на еврейската държава доведе до разселването на 750 000 палестинци, които са изгонени от територията, наричано \"Накба\" или Катастрофата.\"\", пише Абас за британското издание.", "date": "2017.11.02", "title": "Стотици палестинци протестират срещу годишнината от Балфурската декларация"}
{"url": "https://news.bg/int-politics/zabraniha-islyamsko-safari-na-kraynodesni-v-bryukselskiya-kv-molenbek.html", "text": "Кметът на брюкселския квартал \"Моленбек\" е забранил протестна демонстрация, планирана от холандския крайнодесен популист Геерт Вилдерс, която трябва да се проведе в петък, съобщават местните медии.Вилдерс и Филип Девинтер, крайнодесен фламандски националист, обявиха плановете си да проведат т. нар. демонстрация \"Ислямско сафари\" в \"Моленбек\", предградие на Брюксел, където живеят много мюсюлмани и което придоби известност като \"свърталище на терористи\".Заповедта на кметицата забранява \"всякакво събиране на хора като част от този процес, участници, организатори или противници\" в рамките на местната община.Тя изтъкна, че демонстрацията, планирана точно след петъчната молитва на мюсюлманите, не може да се проведе, \"за да се избегнат всякакви предсказуеми заплахи за реда и обществения мир\".Някои от екстремистите, свързани с терористичните атаки в Париж през ноември 2015 г. и самоубийствените бомбени атентати на летището и метрото в Брюксел през март 2016 г., са живели в или са преминали през \"Моленбек\". Белгийската полиция и армията остават на \"бойна нога\" в продължение на вече почти две години.Говорителят на Девинтер изтъкна, че Вилдерс и Девинтер все още не са се отказали да отидат в \"Моленбек\" в петък.\"Фактът, че двама избрани политици не могат да влязат в района заради съображения за сигурност, че се страхуват от насилие, това е ислямизация\", изтъкна говорителят, като добави: \"Ние не планираме да използваме насилие, разбира се.\"", "date": "2017.11.02", "title": "Забраниха \"Ислямско сафари\" на крайнодесни в брюкселския кв. \"Моленбек\" "}
{"url": "https://news.bg/crime/zatvor-i-globi-ot-po-150-000-i-100-000-leva-za-opit-na-dvama-da-prenesat-50-kg-heroin.html", "text": "Затвор за 13 и за 10 години и глоби от по 150 000 и 100 000 лева получиха двама мъже, опитали да пренесат 50 кг хероин през границата, съобщиха от прокуратурата в Русе.На по-голямата присъда е осъден 30-годишният С.К.К. С 10-годишна присъда е Й.А.Й. И двамата трябва да излежат присъдите си при строг режим.Двамата са признати за виновни за опита си да пренесат през границата 50,391 кг хероин на стойност 2 015 640 лв.Второто им обвинение е за това, че без надлежно разрешение са държали дрогата.Присъдата подлежи на обжалване и протест пред Великотърновския апелативен съд.", "date": "2017.11.02", "title": "Затвор и глоби от по 150 000 и 100 000 лева за опит на двама да пренесат 50 кг хероин"}
{"url": "https://news.bg/politics/borisov-tarsi-shveytsarska-podkrepa-za-evroperspektivata-na-balkanite.html", "text": "Евроатлантическата перспектива на страните от Западните Балкани и приоритетите в програмата на Българското председателство на Съвета на ЕС са били основните теми по време на срещата на министър-председателя Бойко Борисов и президента на Швейцария Дорис Лойтхард.Това съобщиха от пресслужбата на Министерския съвет.Като ключов приоритет в програмата на Българското председателство Борисов е посочил темата за европейската перспектива на страните от Западните Балкани, като го е обвързал с дебата за бъдещето на Европа.За стабилност, просперитет и спазване ценностите на Общността е важна европейската интеграция на тези държави и тяхното приобщаване, според премиера Борисов.Министър-председателят е посочил, че затова и в календара на Българското председателство е предвидена Среща на върха между ЕС и страните от Западните Балкани през май 2018 г.Оценката му е, че швейцарските проекти в страните от региона могат да бъдат много полезни за икономическото и социалното им сближаване с държавите-членки и със страните от Европейското икономическо пространство.Дорис Лойтхард е изразила очакването си България да бъде отговорен ротационен председател на Съвета. Президентът на Швейцария Дорис Лойтхард е подкрепила приоритетите на Българското председателство на Съвета на ЕС.В разговора бяха обсъдени и теми, свързани с бъдещето на обединена Европа, включително проблемите, предизвикани от миграционната криза и оттеглянето на Великобритания от ЕС.Премиерът Борисов е представил резултатите от противодействието на правителството на контрабандата и корупцията, като швейцарският президент отбеляза постигнатия напредък и изрази надежда за успешно реализиране на набелязаните стъпки и мерки в сектора.", "date": "2017.11.02", "title": "Борисов търси швейцарска подкрепа за европерспективата на Балканите"}
{"url": "https://news.bg/world/politkorektnostta-zaglushava-svobodata-na-slovoto-i-pritesnyava-amerikantsite.html", "text": "Проучването за свободата на словото и толерантността - 2017 на института Cato и представено от Емили Екинс установява, че 71% от американците вярват, че политическата коректност заглушава важните дискусии, които общество трябва провежда. 58% от американците смятат, че политическият климат им пречи да споделят собствените си политически убеждения.Въпреки това, мнозинството- 59% от американците смятат, че хората трябва да имат правото да изразяват непопулярни мнения в обществото, дори и те да са дълбоко обидни за другите. От друга страна, 40% смятат, че правителството трябва да спре речта на омразата. Изследването разкрива, че американците са склонни да цензурират, регулират или наказват това, което лично смятат за обидно.53% от републиканците подкрепят премахването на щатско гражданството за хора, които изгарят американското знаме. 58% от демократите смятат, че работодателите трябва да накажат служителите си за обидни постове в \"Фейсбук\". 47% от републиканците подкрепят забраните за строеж на нови джамии.По отношение на определенията, какво е реч на омраза, обида или просто политическо мнение, има разногласие сред населението. 59% от либералите считат определянето на транссексуални хора с психическо разстройство е изразяване на омраза, а само 17% от консерваторите са съгласни с това.39% от консерваторите смятат, че да обвиниш полицията в расизъм е омраза, а само 17% от либералите са съгласни. 80% от либералите твърдят, че е обидно да се каже, че нелегалните имигранти трябва да бъдат депортирани, само 36% от консерваторите са съгласни.Преобладаващото мнозинство от американците - 79% считат, че е \"морално неприемливо\" да се говорят обидни неща за расови или религиозни групи.Две трети от американците - 66% смятат, че колежите и университетите не правят достатъчно, за да научат младите американци за ценностите свързани със свободата на словото.На въпрос кое е по-важно, 65% мислят, че колежите трябва да представят \"всички видове гледни точки, дори ако те са обидни или пристрастни към определени групи.\" Около една трета - 34% коментират, че колежите \"трябва да забранят това, което обижда определени групи\".Само 20% от учениците, студентите и завършилите студенти смятат, че техният колеж или университет имат балансиран микс от политически възгледи. Студентите с демократични и републикански нагласи виждат учебните си заведения по различен начин. 59% от студенти-републиканци смятат, че повечето преподаватели са либерали. За разлика от тях, 35% от студентите-демократи считат, че преподавателите са либерали.Американците са склонни да уволняват хора поради техните възгледи, въпреки че сред демократите по-склонни да решат, че демократ трябва да бъде уволнен, ако тя или той смята, че транссексуалните хора имат психическо разстройство са 44% срещу 14%. Обратно, републиканците са по-склонни от демократите да приемат, че примерно изпълнителен директор би трябвало да бъде уволнен, ако изгори американското знаме в политически протест през уикенда - 54% срещу 38%.Републиканците смятат, че журналистите са враг на американския народ. По-голямата част от републиканците - 63% са съгласни с президента Тръмп, че днешните журналисти са \"враг на американския народ\". Повечето американци - 64%, както и 89% от демократите и 61% независими, не считат журналистите за враг.Демократите смятат, че повечето от големите новинарски организации са балансирани в новините си, включително \"Ню Йорк Таймс\" - 55%, CNN - 55% и CBS - 72%, като 44% също смятат, че Wall Street Journal е балансиран. Двете изключения са, че мнозинството - 47% смятат, че MSNBC има либерални възгледи, а 71% считат, че Фокс има консервативна пристрастност.Републиканците, от друга страна, виждат нещата по различен начин. Преобладаващата част от тях, виждат либерлани нагласи в \"Ню Йорк Таймс\" - 80%, CNN - 81%, CBS - 73% и MSNBC - 80%. За тях и Wall Street Journal - 48% има либерална пристрастия. Изключение е Fox News - 44%, определяйки го с консервативна пристрастност.Въпреки определенията за пристрастия, само 29% от обществото иска правителството да цензурира публикуването на новини от медиите, за които правителствените служители твърдят, че са неточни. Мнозинството от анкетираните - 70% твърдят, че правителството не би трябвало да има правомощия да спира новинарски материали.", "date": "2017.11.02", "title": "Политкоректността заглушава свободата на словото и притеснява американците"}
{"url": "https://news.bg/world/belgrad-zakleymi-skandalnite-komentari-na-ukrainskiya-poslanik-v-sarbiya.html", "text": "Белград заклейми коментарите на украинския посланик в Сърбия като \"скандални\", информира B92.Вчера посланикът на Украйна в Сърбия Александър Александрович заяви, че руският президент Владимир Путин използва Сърбия, за да унищожи Европа.Държавният секретар на Министерството на външните работи на Сърбия Ивица Тончев отбеляза в съобщение, че Александрович е отправил редица обвинения за сметка на Сърбия.Той също така предупреди, че ако украинският дипломат продължи да действа извън работната рамка на Виенската конвенция, правителството на балканската страна може да бъде \"принудено да предприеме обичайните при такива случаи мерки\".Според него Сърбия води балансирана, честна и последователна външна политика за разлика от посланика, който се държи по \"изключително недипломатичен начин\" и дори \"непристойно\".Тончев допълва, че действията на украинския дипломат \"\".", "date": "2017.11.02", "title": "Белград заклейми \"скандалните\" коментари на украинския посланик в Сърбия "}
{"url": "https://news.bg/regions/zadarzhaha-kamion-s-opasni-otpadatsi-kray-svishtov.html", "text": "Полицаите задържаха камион с опасни отпадъци в Свищов. Това е станало в района на бившето СМК след сигнал на граждани, съобщи bTV.Товарният автомобил е собственост на монтанска фирма за производство на акумулатори. По първоначална информация през последната седмица всяка вечер пристигали по два камиона.От превозните средства се изсипвали канцерогенните отпадъци. По-късно, в малките часове багери загробвали опасната смет.Над 150 тона опасни отпадъци вече са заровени край Свищов. Екип на областната екоинспекция е на място. Предстои проверка какво е заровено и колко опасно е то за хората и за животните.", "date": "2017.11.02", "title": "Задържаха камион с опасни отпадъци край Свищов"}
{"url": "https://news.bg/politics/s-5-mln-lv-poveche-ot-taksi-ochakva-mosv-prez-2018-g.html", "text": "Министерство на околната среда и водите планира увеличение на приходите си от такси с над 5 млн. лв. Това заяви Нено Димов - министърът на околната среда и водите, при обсъждането на законопроекта за бюджета за 2018 г., който беше приет от парламентарната комисия по околна среда днес.Очаква се основното увеличение да дойде от такси по Закона за водите, а приходите се трансферират на Предприятието за управление на дейностите по опазване на околната среда (ПУДООС) за финансиране на екологични проекти.Проекта на бюджет 2018 предвижда МОСВ да има приходи от 56,3 млн. лв. Сумата се събира основно от приходи от държавни такси, глоби, санкции и концесии. Съпоставено с това, предвидените разходи на ведомството са 49,8 млн. лв. Разходите са с 3,8 млн. лв. повече спрямо 2017 г.От тези близо 4 млн. лв. 2,3 млн. лв. са за персонал, а 0,4 млн. лв. - за издръжка. Предвидена е и сума за закриване и рекултивация на съществуващи сметища в областите Монтана и Габрово. Отделените за това пари възлизат на 1,1 млн. лв. като капиталови разходи.Основните посоки през предстоящата година в работата на администрацията са управление и контрол на водните ресурси и отпадъците, намаляване на вредните емисии в атмосферния въздух, съхраняване на екосистеми и местообитания, както и мониторинг на околната среда.", "date": "2017.11.02", "title": "С 5 млн. лв. повече от такси очаква МОСВ през 2018 г."}
{"url": "https://news.bg/int-politics/nay-visoka-podkrepa-za-partiyata-na-orban-ot-6-godini.html", "text": "Подкрепата на избирателите за управляващата дясна унгарска партия \"Фидес\" е нараснала до най-високото си равнище от януари 2011 г. насам.Според ново социологическо проучване подкрепата за \"Фидес\" е 40 процента по-малко от 6 месеца преди парламентарните избори, насрочени за април 2018 г., съобщава \"Ройтерс\".Партията \"Фидес\", чийто лидер е унгарският премиер Виктор Орбан, изглежда пълен фаворит да спечели трети пореден управленски мандат, като предизборната ѝ кампания се основава на ожесточено послание срещу имигрантите, съчетано с увеличени харчове за повишаване на заплатите и обещания за повече пари за пенсионерите.Подкрепата за \"Фидес\" е нараснала до 40 процента през октомври от 36 на сто през септември, докато основната радикална националистическа опозиционна партия \"Йобик\" загуби част от подкрепата си. Подкрепата за \"Йобик\" спадна до 11% от 12 на сто, докато социалистите отбелязаха 7% през октомври, същият резултат като през септември.Сред избирателите, които са решили за кого да гласуват, \"Фидес\", която спечели две трети мнозинство в парламента през 2014 г., е с още по-силни позиции: нейната подкрепа нарасна до 61 процента през октомври от 55 на сто през септември, докато \"Йобик\" отбеляза спад до 14 на сто от 16 процента.Ендре Хан, който е управляващ директор на социологическата агенция Median, заяви, че избирателите на \"Фидес\" са показали необичайна решителност и готовност да гласуват според тяхното допитване, проведено между 20 и 24 октомври.\"Също така е налице един вид самоосъществяващ се процес: все повече и повече хора смятат, че опозицията няма никакъв шанс (в изборите през следващата година)\", изтъкна Хан, добавяйки, че опозицията остава фрагментирана.Кандидатът на Социалистическата партия да стане премиер след парламентарните избори през 2018 г. подаде оставка миналия месец, допълнително отслабвайки лявата партия.Има редица други по-малки леви партии, които се борят за достатъчно гласове, за да влязат в парламента.", "date": "2017.11.02", "title": "Най-висока подкрепа за партията на Орбан от 6 години"}
{"url": "https://news.bg/politics/borisov-i-shekerinska-saglasni-za-regulyarni-sreshti.html", "text": "Ролята на регулярните срещи между България и Македония за постигане на по-тясна координация при решаването на важни двустранни и регионални въпроси обедини мнението на премиера Бойко Борисов и заместник министър-председателя и министър на отбраната на Република Македония Радмила Шекеринска, която е на официално посещение в София. Информацията бе съобщена от правителствения пресцентър.Двамата отчетоха позитивните отзиви в международен план след подписания през август Договор за приятелство, сътрудничество и добросъседство между двете страни.Според Бойко Борисов трябва да използваме динамиката в политическия процес за поддържане на диалога, за да има повече предвидимост и резултатност от подобрените отношения.\"Точно такава функция ще има и предстоящото ни съвместно заседание в Струмица\", подчерта премиерът Борисов.Шекеринска също отчете подписания Договор за добросъседство като платформа, на която да се изгражда успешно сътрудничество в различни сектори между двете страни.\"Взаимната подкрепа в областта на отбраната е от изключителна важност за сигурността на гражданите на двете държави\", допълни министър-председателят и приветства подписаните днес протоколи за сътрудничество в областта на Военновъздушните сили и за осигуряване на лабораторни изследвания в сектора.Борисов отново потвърди позицията на България за открит диалог с ясна подкрепа за членството на Република Македония в НАТО и ЕС.", "date": "2017.11.02", "title": "Борисов и Шекеринска съгласни за регулярни срещи "}
{"url": "https://news.bg/world/kndr-otreche-dezinformatsiyata-za-zaginali-pri-yadren-test.html", "text": "Държавната медия на КНДР отрече \"дезинформацията\", че стотици са загинали при шестия ядрен тест на азиатската държава през септември, информира Ройтерс.Във вторник японската телевизия \"Асахи\" съобщи, позовавайки се на източници, че вероятно повече от 200 души са загинали при срутване на тунел след последното ядрено изпитание на полигон в Северна Корея.Корейската централна новинарска агенция обяви, че \"измислената информация\" има за цел да очерни страната и напредъка й в ядреното развитие.", "date": "2017.11.02", "title": "КНДР отрече „дезинформацията” за загинали при ядрен тест"}
{"url": "https://news.bg/economics/spad-ot-7-3-tova-trimesechie-pri-stroezha-na-zhilishtni-sgradi.html", "text": "През третото тримесечие на 2017 г. местните администрации са издали разрешителни за строеж на 1 526 жилищни сгради със 7 135 жилища в тях и 934 851 кв. м разгъната застроена площ (РЗП). Товва сочат данни на Националния статистически институт.Разрешение за строеж са получили и 28 административни сгради с 39 133 кв. м РЗП и на 1 221 други сгради със 713 207 кв. м РЗП.Сравнено с предното тримесечие прямо издадените разрешителни за строеж на жилищни сгради намаляват със 7.3%, докато броят на жилищата в тях се увеличава с 22.7%, а общата им застроена площ - с 19.6%. При издадените разрешителни за строеж на административни и други сгради се наблюдава спад съответно с 30.0 и 38.0%.В сравнение с третото тримесечие на 2016 г. издадените разрешителни за строеж на нови жилищни сгради се увеличават с 29.0%, жилищата в тях - с 44.5%, а разгънатата им застроена площ е повече с 47.2%. Броят на издадените разрешителни за строеж на административни сгради намалява с 45.1%, а тяхната РЗП - с 58.7%.При другите видове сгради броят на издадените разрешителни за строеж нараства с 4.4%, а тяхната РЗП - с 0.4%.Водещият брой разрешителни за строеж на нови жилищни сгради са издадени в столицата - 262, областите Пловдив - 239, Варна - 154, и София - 111. Най-много жилища предстои да бъдат започнати отново в областите София (столица) - 2 432, Пловдив - 1 371, Варна - 751, и Бургас - 636.През третото тримесечие на 2017 г. е започнал строежът на 982 жилищни сгради с 3 409 жилища в тях и с 451 460 кв. м обща застроена площ, на 27 административни сгради/офиси с 30 658 кв. м РЗП и на 692 други сгради с 384 617 кв. м РЗП. Спрямо предходното тримесечие започнатите жилищни сгради са по-малко с 23.3%, жилищата в тях - с 11.3%, а общата им застроена площ - с 14.2%. Броят на започнатите административни сгради се увеличава с 8.0%, а тяхната обща застроена площ - с 293.2%. При броя на започнатите други видове сгради е регистриран спад с 45.8%, а при тяхната РЗП - с 51.8%.В сравнение с третото тримесечие на 2016 г. започнатите нови жилищни сгради се увеличават с 18.3%, жилищата в тях - с 8.4%, а разгънатата им застроена площ - с 14.1%. Броят на започнатите административни сгради намалява с 15.6%, докато тяхната РЗП нараства с 46.3%. Започнатите други видове сгради бележат ръст от 18.3%, а разгънатата им обща застроена площ е повече с 6.7%.Строителство на най-голям брой нови сгради е започнало в областите: Пловдив - 165 жилищни и 80 други сгради; София (столица) - 135 жилищни, 4 административни и 27 други сгради; Варна - 85 жилищни и 38 други сгради; Стара Загора - 73 жилищни и 47 други сгради.", "date": "2017.11.02", "title": "Спад от 7.3% това тримесечие при строежа на жилищни сгради "}
{"url": "https://news.bg/society/ninova-podkrepi-pensioneri-ot-tsyalata-strana-protestirashti-pred-parlamenta.html", "text": "Пенсионери от цялата страна протестират пред парламента, настояват за увеличение на всички пенсии с около 22 процента и това да се заложи в бюджета за 2018 г. Хората събрали се пред Народното събрание настояват пенсиите да се преизчисляват всяка година според осигурителния доход от предходната, както и да се промени коефициентът, по който се случва това.\"Ние сме на ваша страна, заслужавате достоен живот. Продължаваме да се борим за преизчисляване на всички пенсии\", коментира лидерът на БСП Корнелия Нинова подкрепена от народни представители от левицата на протеста на пенсионери от цялата страна пред Народното събрание.\"Чрез вас тук говорят милиони пенсионери, които днес живеят в крайна бедност, в недоимък и в невъзможност да посрещнат най-насъщните си нужди. На ваша страна сме. Вие сте достойни хора и заслужавате достойни старини\", заяви Нинова.\"Ще го направим отново. Ще се борим докрай и за това, което сте ни поръчвали винаги - Закон за възрастните хора, който да ви гарантира достойна, социална, активна позиция и живот и на вашите години\", подчерта Нинова. \"Нека заедно, ние и вие, да се борим за вашите права\", призова тя.Част от пенсионерите коментират, че при увеличението на пенсиите през юли тази година, са получили между 6 и 7 лв., което е обидно и по никакъв начин не им помага да живеят по-добре.Други протестиращи съобщават, че не са получили никакво увеличение. Всички са обединени от идеята, че трябва да има по-високи пенсии и средна пенсия от 250 лв. е крайно недостатъчна за нормален живот. Други техни искания са за по-добро здравеопазване и по-високи добавки. ", "date": "2017.11.02", "title": "Нинова подкрепи пенсионери от цялата страна, протестиращи пред парламента"}
{"url": "https://news.bg/society/s-594-hil-lv-bchk-podpomaga-migranti-sas-statut-u-nas-1.html", "text": "БЧК започва нов проект за адаптация на лица, законно пребиваващи в страната. Малко над 594 хил. лева е бюджетът на този проект, като 75% от финансирането е от ЕС по линия на Фонда за убежище, интеграция и миграция. Останалите средства са от бюджета на МВР. Проектът ще приключи на 9 октомври 2020 г., обяви на пресконференция в БТА неговият ръководител Николай Тодоров.Проектът е насочен към лица, търсещи и получили закрила и граждани на трети страни. Има предвидени мерки за настойничеството и застъпничество на непридружени лица. Той ще се прилага в Хасково и София, като в столицата ще се обхванат лица както от центровете за бежанци, така и живущи на външен адрес.Изпълнителите на проекта очакват, че той ще обхване минимум 1300 души. Те ще получат административни и правни консултации - езиков превод, медицинска, психологическа и социална помощ и мерки за целевата група.Правни консултации на практика няма, всички консултации са по-скоро административни, обясни Тодоров. Той даде пример, че мигрантите имат нужда от помощ по-скоро при попълване на молба за събиране на семейството, както и консултации за данъчно и социално облагане.Посредничество се осъществява и при издаване на лична карта, при нотариална заверка на адресна регистрация, при получаване на ЕГН.Част от кандидатите за статут регистрират и фирми. Много от тях търсят консултации, свързани с техните права за ЕС, тъй като за голяма част от мигрантите България е транзитна държава.С проекта кандидатите ще получават помощ и за включване в курса по български език. Посредници ще помагат и при включване на децата в образователната система. Все повече деца се записват в училище и не са най-лошите ученици, каза Николай Тодоров.От БЧК съдействат и за удължаване на срока за български документи, за намиране на личен лекар.БЧК ще закупува предписаните лекарства и адаптирани детски млека за мигрантите, които са много специфични и затова трябва да са с рецепта, защото иначе може да се получи алергична реакция.В проекта се предвижда и оказване на психологическа помощ, тъй като мигрантите често страдат от посттравматичен стрес. От психологическа подкрепа се нуждаят и децата, които временно или постоянно са разделени от семействата си и изпитват многократно натрупал се стрес - бягат от война, минали са път, който дори не всеки възрастен може да измине. За целта ще бъдат включени дипломирани психолози.От законно пребиваващите към Държавната агенция за бежанците (ДАБ) от началото на годината до 24 октомври 3004 души са потърсили закрила. Около 20-21% е запълнен капацитета на приемателните центрове за мигранти. Голяма част от получилите бежански статут, напускат страната, информира Мариана Стоянова от БЧК.В първите 9 месеца лицата, получили закрила, са не повече от 225 души. Над 4000 лица са на външни адреси.Дори от МВР трудно могат да дадат точен брой на хората със статут, допълни тя.", "date": "2017.11.02", "title": "С 594 хил. лв. БЧК подпомага мигранти със статут у нас"}
{"url": "https://news.bg/politics/shveytsariya-podkrepya-balgariya-za-shengen.html", "text": "Швейцария подкрепя желанието на България за членство в Шенгенското пространство. Това увери федералният президент на Конфедерация Швейцария Дорис Лойтхард, която е на официално посещение в България по покана на президента Румен Радев.Двамата президенти дадоха съвместна пресконференция в Гербова зала. \"Радваме се за това, че Швейцария може да съдейства в областта на споразумението от Шенген\", заяви Лойтхарт. \"Ние като партньори бихме подкрепили желанието на България да стане част от Шенгенското пространство\", каза още тя. Лойтхард оцени високо и приоритетите на страната ни по време на председателството и изтъкна, че Швейцария е третият търговски партньор на ЕС.От своя страна президентът Румен Радев изрази задоволство от нарастващата активност на икономическите ни отношения. Така за миналата година двустранният обмен възлиза на 260 млн. евро. \"Конфедерация Швейцария е 9-тият подред инвеститор в България с повече от 1,8 млрд. евро за последните 20 години. Обсъдихме пътищата, по които това сътрудничество да се разширява, особено в областта на инвестициите, развиването на малките и средни предприятия, ИТ сектора\", посочи Радев.Като особено ефективна Радев оцени швейцарско-българска програма, която по думите му е обхванала за последните години множество сфери от нашия живот и визира правосъдна реформа, върховенство на закона, сигурността, околната среда и образованието. Той припомни, че програмата \"Домино\", насочена към професионалното образование у нас е стартирала нов подход към дуалното образование и обучение.Президентът Радев изтъкна още, че посещението е в много важен момент за страната ни - поемаме председателството на Съвета на ЕС. \"България има своите ясни послания, касаещи конкурентноспособността, консенсуса и бъдещата кохезионна политика. В това отношение ние сме благодарни на Конфедерация Швейцария, че въпреки, че не сте член на ЕС, вие продължавате с вашата кохезионна подкрепа\", заяви държавният ни глава.Президентът акцентира още на приоритета с разширяването на ЕС в посока на Западните Балкани. \"Ние много ясно сме дали своето становище, че Европа трябва да предостави европейска перспектива на Западните Балкани. В противен случай те лесно могат да предоставят Балканска перспектива на Европа\".Президентът Радев бе категоричен, че членството на страната ни в Шенген ще допринесе за общата европейска сигурност. \"В това отношение ние усещаме солидната подкрепа на Конфедерация Швейцария, за което благодарим и се надявам, че с вашето мнение България скоро ще бъде член на Шенгенското пространство\".", "date": "2017.11.02", "title": "Швейцария подкрепя България за Шенген"}
{"url": "https://news.bg/world/edin-postradal-pri-strelba-v-magazin-v-germaniya.html", "text": "Един човек е сериозно пострадал при стрелба в хранителен магазин в Германия, се казва в съобщение на полицията, цитирана от Ройтерс.Стрелбата е станала в северния град Бремен, допълва местната полиция.Заподозряният е избягал, но според властите няма непосредствена опасност за населението.Все още не са ясни мотивите, отбеляза полицията.", "date": "2017.11.02", "title": "Един пострадал при стрелба в магазин в Германия"}
{"url": "https://news.bg/int-politics/gavin-uilyamsan-nasledyava-maykal-falan-kato-voenen-ministar-na-velikobritaniya.html", "text": "Гавин Уилямсън беше назначен за нов военен министър на Великобритания, след като вчера досегашният министър на отбраната Майкъл Фалън подаде оставка, съобщават британските медии.Тереза Мей предприе светкавични действия за заместването на Фалън, който се оттегли заради твърдения за сексуални домогвания в миналото.Обявявайки оставката си, Фалън изтъкна, че поведението му не покрива изискуемите стандарти за заемания от него пост.Уилямсън, който досега е бил организатор на парламентарната група на Консервативната партия в британския парламент, ще бъде наследен на поста от бившия си заместник Джулиън Смит, който ще отговаря за прилагането на партийната дисциплина в парламента.Лекият ремонт на британския кабинет идва, след като Майкъл Фалън стана първият политик, който се оттегля след наскоро разкритите твърдения за сексуален тормоз в британския парламент.Фалън заяви пред БиБиСи, че това, което е било \"приемливо преди 15 или 10 години, е очевидно неприемливо сега\".По думите му е било правилно да подаде оставка, добавяйки: \"Парламентът сега трябва да се вгледа в себе си, а премиерът даде да се разбере, че поведението трябва да бъде подобрено и трябва да защитим персонала в Уестминстър срещу всякакви твърдения за тормоз.\"Запитан дали смята, че трябва да се извини, Фалън посочил: \"Смятам, че всички ние сега трябва да се вгледаме в миналото, винаги има неща, за които съжалявате, бихте направили по-различно.\"Гавин Уилямсън е британски депутат от 2010 г. насам, представлявайки Южен Стафордшър.", "date": "2017.11.02", "title": "Гавин Уилямсън наследява Майкъл Фалън като военен министър на Великобритания"}
{"url": "https://news.bg/world/ispanskata-prokuratura-poiska-arest-za-separatistite-ot-kataluniya.html", "text": "Испанската прокуратура поиска арест за осем бивши членове на каталунското правителство, информират Ройтерс и испанското издание \"Паис\".Държавното обвинение поиска от съдия да разреши \"безусловно арестуване\" на всички членове на каталунския кабинет с изключение на Санти Вила, бивш каталунски министър по въпросите на заетостта и бизнеса, който подаде оставка преди каталунският парламент да обяви независимост миналия петък.Прокуратурата иска Санти Вила да плати гаранция от 50 000 евро.Вестник \"Вангардия\" пише, че прокуратурата е поискала задържането на бившия вицепрезидент на Каталуния Ориол Жункерас и други седем бивши представители на каталунския кабинет за бунт, подмолна противодържавна дейност и злоупотреба с държавни пари, докато разследването продължава.Част от уволнените каталунски членове на местното правителство се явиха пред Националния съд, докато другите са с бившия лидер Карлес Пучдемон в Брюксел.Съдът отложи изслушването за четвъртък, 9 ноември, след молба на адвокатите на шестима каталунски политици, които трябваше днес да дадат показания.Според съдебни източници повечето от бившите каталунски политици, появили се пред съда, са останали около 5 минути пред съдия Кармен Ламела. Санти Вила е единственият от тях, който е дал показания около 45 минути и който е отговарял на въпроси.Националният съд е удовлетворил молба на прокуратурата да се разреши полицейско наблюдение на обвинените членове на каталунския парламент, които ще дадат показания пред съда на 9 ноември. Целта е да не напуснат Испания.Пучдемон е в Белгия с още четирима бивши каталунски министри. Към момента няма предприети мерки срещу тях. Няма молба и за Европейскa заповед за арест.Карлос Лесмес, председателят на Националния съд и Генералния съвет на съдебната власт, заяви: \"\".", "date": "2017.11.02", "title": "Испанската прокуратура поиска арест за сепаратистите от Каталуния"}
{"url": "https://news.bg/energy/v-tets-ovete-maritsa-iztok-ima-dostatachno-vaglishta-za-zimata.html", "text": "Енергийните предприятия от комплекса \"Марица изток\" разполагат с необходимите запаси от въглища за зимата, така че да произвеждат надеждно и продължително електроенергия. Това заяви ресорният министър Теменужка Петкова по време на проверките на Министерството на енергетиката и на \"Електроенергийния системен оператор\" ЕАД за готовността и резерва на енергийните предприятия.ТЕЦ-овете \"Марица изток 1\" и \"Марица изток 2\" бяха проверени първо по документи. После беше проверена и наличността на въглища в складовите помещения.В ТЕЦ \"Марица изток 2\" се поддържа складова наличност от 560 хил. тона въглища. Към момента централата разполага с 650 хил. тона от твърдото гориво.В ТЕЦ \"Марица изток 1\" на склад има 400 хил. тона въглища. Определеното задължение за резерва на централата е 280 хил. тона въглища.Според Петкова са предприети всички необходими мерки, така че предприятията да имат готовност да реагират при аварийни ситуации. По думите ѝ общото количество от 650 MW може се подсигури при необходимост от ТЕЦ \"Бобов дол\" ЕАД, Топлофикация-Перник АД, Топлофикация Русе ЕАД, ТЕЦ \"Марица изток 2\" ЕАД, ТЕЦ \"Марица 3\" АД, Брикел ЕАД и Биовет.Проверките ще продължат до 10-ти ноември.", "date": "2017.11.02", "title": "В ТЕЦ-овете \"Марица изток\" има достатъчно въглища за зимата"}
{"url": "https://news.bg/int-politics/kremal-gleda-izklyuchitelno-negativno-na-novite-sanktsii-na-sasht-sreshtu-rusiya.html", "text": "Говорителят на Кремъл Дмитрий Песков обяви, че Москва гледа изключително негативно на актуализираните американски санкции срещу Русия.Службата за контрол на чуждестранните активи към финансовото министерство на САЩ във вторник публикува разширение на санкциите, като забранява на американски компании да подпомагат санкционирани руски петролни компании за проучване или добиване от дълбоководни, крайбрежни територии в Арктика, или шистови находища навсякъде по света.Песков каза, че разширяването на първоначалните санкции, които покриват проекти в цял свят, било неприемливо за Москва.", "date": "2017.11.02", "title": "Кремъл гледа изключително негативно на новите санкции на САЩ срещу Русия"}
{"url": "https://news.bg/politics/problem-s-imeto-na-r-makedoniya-nyama-za-nas-kategorichen-karakachanov.html", "text": "\"България подкрепя членството на Република Македония в НАТО и ЕС. След подписване на Договора с Република Македония спорни въпроси няма.\"Това заяви военният министър Красимир Каракачанов на брифинг след разговорите с заместник министър-председателя и министър на отбраната на Македония Радмила Шекеринска, която е на посещение у нас.Каракачанов подчерта, че страната ни представя кандидатурата на Република Македония за членка на ЕС като страна от Западните Балкани, защото тя е в най- напреднала фаза отколкото други приятелски страни на Балканите.\"За нас проблем с името на Република Македония не съществува\", категоричен е Каракачанов. По думите му България има достатъчно възможности, за да помогне в разрешаването на този въпрос.Днес между България и Македония се подписаха два протокола за намерение. Единият протокол е за сътрудничество за извършване на действия, осигуряващи лабораторни изследвания за гориво, смазочни материали и специални течности. Другият е протокол за намерение между МО на България и МО на Република Македония за развитие на сътрудничество между ВВС на двете страни. Каракачанов подчерта, че след подписване на Договора с Република Македония техните министерства са най-активни.Целта на подписаните с Република Македония документи е да се задълбочи сътрудничество в областта на социалната политика и на военното обучение в нашата военна академия, като по този начин партньорите ни от НАТО ще видят, че Република Македония прави реални стъпки да постъпи в съюза.Радмила Шекеринска заяви, че посещението ѝ е само една от активностите в развитието на двустранните ни отношения.\"За нас Договорът с България не е само едно парче хартия, а е изпълнен с ангажименти и е платформа за успешно сътрудничество\", допълни тя.По думите ѝ с подписаните днес договори се подобряват двустранните връзки и сътрудничество между двете страни и армии.Заместник министър-председателят и министър на отбраната на Македония Радмила Шекеринска отчете, че сътрудничеството с България ги приближава до стандартите на НАТО. Шекеринска беше посрещната официално от министъра на отбраната Красимир Каракачанов пред паметника на Незнайния воин тази сутрин.", "date": "2017.11.02", "title": "Проблем с името на Р. Македония няма за нас, категоричен Каракачанов"}
{"url": "https://news.bg/health/patriotite-predlagat-gratski-model-pri-telk-ovete.html", "text": "Патриотите бранят правата на хората с увреждания. Парламентарната група се срещна с представители на уязвимите и се ангажираха за две години по гръцкия модел хората с увреждания да преминат през оценка на медицинската работоспособност.Хората с увреждания са около 1 милион, посочи патриотът Калин Поповски. Оказва се, че около 450 хиляди са на възраст между 18 и 60 години и имат ТЕЛК-ови решения в работоспособна възраст. Още около половин милион имат интеграционни добавки за хора, пенсионирани за навършена възраст. В същото време броят на инвалидните помощи нараства. Трябва да има ревизия и този публичен ресурс да се изразходва за хората, които имат нужда, смята Поповски.Хората с увреждания са поискали тези, които са с медицинска експертиза за доживотно увреждане, да нямат срочни ТЕЛК-ове. \"Няма смисъл да ги разхождаме през 2-3 години отново по комисии\", съгласи се с искането депутатът.", "date": "2017.11.02", "title": "Патриотите предлагат гръцки модел при ТЕЛК-овете"}
{"url": "https://news.bg/int-politics/turtsiya-vlaga-5-mlrd-dolara-v-22-proekta-ot-voennata-industriya.html", "text": "Турция планира 22 нови проекта за отбрана, които струват общо 5 милиарда долара, съобщава \"Ройтерс\".Проектите обхващат развитието на ракетни системи за противовъздушна отбрана, боеприпаси и оръжейни системи.Изпълнителният борд на отбранителната индустрия е обсъдил модернизацията и масовото производство на танкове, бойни хеликоптери и такива за общо предназначение, както и производството на нови и допълнителни безпилотни летателни апарати (Дронове).", "date": "2017.11.02", "title": "Турция влага 5 млрд. долара в 22 проекта от военната индустрия"}
{"url": "https://news.bg/world/za-parvi-pat-ot-yuli-2007-g-bankata-na-angliya-vdigna-osnovnata-lihva.html", "text": "За първи път от повече от 10 г. Банката на Англия вдигна основната лихва, съобщават БиБиСи и други медии.Лихвата е покачена от 0,25 на сто до 0,50% - първото увеличение от юли 2007 г.При гласуването в 9-членната Комисия за валутна политика към Банката на Англия двама членове са се обявили против и са поискали лихвата да остане на ниво 0,25 на сто.Членовете единодушно са гласували за запазване на паричните стимули в размер на 435 милиона британски лири на месец.", "date": "2017.11.02", "title": "За първи път от юли 2007 г. Банката на Англия вдигна основната лихва"}
{"url": "https://news.bg/health/vnimavayte-sas-zdravnite-saveti-i-lichnite-istorii-v-neta.html", "text": "Информациите в интернет за алтернативни лечения, хомеопатия, ваксини и методи за отслабване са съществена част от фалшивите здравни новини. За това предупреди Гергана Колева, завършила здравни политики в Харвард и журналистика в Нюйоркския университет по време на дискусия на тема: \"Фалшивите новини в здравеопазването и медицината\", организиран от Асоциацията на европейските журналисти у нас.Според последни данни, над 2 млн. българи използват интернет за цели, свързани със здравето. Фалшивите здравни новини представляват огромен риск за човека.Гергана Колева отчете съществуването на две тенденции, които помагат за появата на това явление - свободното търсене на информация и фактът, че хората вече не разчитат само на официалните медии, за да получават новини, включително и в здравната сфера, както и липсата на необходимата подготовка на широката публика за професионално поднесена информация. Така най-често фалшиви здравни новини представляват информациите в интернет за рака, свързани с така наречените алтернативни лечения - алкална диета, сода, конопено масло, хомеопатия, гладолечения.Много често се използват разкази от първо лице, единствено число. Не рядко в тях се говори за хора, които са преборили рака с алтернативно лечение, а целта им е само и единствено привличане на вниманието, генериране на трафик.Интернет търсачките Гугъл, платформите Фейсбук и Туитър се оказват благородната почва за разпространяване на фалшиви новини.Ирина Недева, председател на Асоциацията на европейските журналисти посочи, че от 2015 г. досега се отчита 365% скок в употребата на фалшивите новини.Заместник-министър д-р Мирослав Ненков призна, че фалшивите, изкривени или недоразбрани новини въобще не са рядкост. Той сподели своя опит във фалшивите новини в резултат на погрешно интерпретирани негови думи от журналист.Голямата тема с фалшивите новини, не само в здравеопазването, ще бъде разгледана и на форум на 9-ти ноември.", "date": "2017.11.02", "title": "Внимавайте със здравните съвети и личните истории в нета"}
{"url": "https://news.bg/crime/shefovete-na-obarnaliya-se-na-am-trakiya-avtobus-ne-sa-sigurni-koy-e-karal-sutrinta.html", "text": "Изрядна и обективна е цялата документация за катастрофиралия на АМ \"Тракия\" автобус в направлението София-Слънчев бряг. Курсът е започнал на 100% нормално, с надлеждно заверени документи.Това заяви на пресконференция в БТА Георги Атанасов - управител на фирмата \"Юнион Ивкони\". Техен автобус с 31 пътници се преобърна на 296-ти км в района на стралджанското село Воденичане в посока Бургас на 30 октомври 2017 г. Сигналът за инцидента бе подаден около 22.00 часа в понеделник.Катастрофиралият автобус е трябвало да пътува с този водач и той е направил курса до там, до където е катастрофирал. Този автобус е преминал предпътен технически преглед, шофьорът има предпътен медицински преглед, проверен е за алкохол. Напълно изрядно автобусът е тръгнал от София в 17 часа.Атанасов обаче призна, че във фирмата имат съмнение, че при първия курс сутринта, за част от отсечката от Слънчев бряг към София, може да има самоволна смяна на шофьора.На въпрос дали шофьорът от злополучния курс е участвал в курсове от предния ден, Атанасов лаконично каза, че курсът е извършен по надлеждния ред.Законът позволява на всеки един от водачите да управлява 9 часа дневно с необходимите почивки, обясни Атанасов. Той допълни, че след като фирмата е проверила документацията, информацията ще бъде предадена на компетентните органи, на които компанията ще съдейства.Нямаме право да изискваме тахошайбите от водача. Той трябва да ги пази 28 дни. След това дружеството трябва да ги съхранява 1 година, уточни директорът на компанията. Ако не функционира тахографът, няма как автобусът да мине годишен технически преглед. Дружествата няма как да видят дали тахошайбата е поставена коректно - това прави агенция \"Автомобилна администрация\", каза управителят на фирмата.Относно публикуваната информация, че тази фирма има много нарушения, Атанасов обясни, че те разполагат с 400 автобуса и ежедневно изпълняват 400 курса, превозвайки около 4 млн. пътници годишно. Ако това беше фирма с 10 автобуса и 10 курса на ден, този обем от актове и жалби, цитиран в медиите, би следвало да е 0,6 акта, заяви Георги Атанасов.Затова и според Атанасов цитираните от зам.-министър Ангел Попов 28 акта се равняват при обема на работа на \"Юнион Ивкони\" на 4%. При положение, че има 28 акта - съразмерно с малка фирма с 10 автобуса, това означава 0,6 актове, обясни Атанасов.При съставянето на акт, той може да бъде обжалван за несъстоятелност. Атанасов обясни и че сега няма законов начин фирмата да разбере дали нейните шофьори имат съставени актове - водачът може и да не каже, че му е наложен акт, защото ще получи и наказание от фирмата. От ДАИ също не са длъжни да информират компаниите, че са наложили акт на техен шофьор.Георги Атанасов индиректно запита зам.-министър Попов дали толерира сивия сектор в бранша. \"Всички, които останахме, сме проверявани ежедневно на автогарата, но автобусите, които тръгват около автогарата остават непроверени. Този сив сектор се разраства ежедневно и никой не прави нищо по проблема\", заяви Атанасов.В България от началото на годината има 600 катастрофи с автобуси. Дали някоя от тези фирми има комплексна проверка? Дали някой провери имат ли необходимото оборудване да извършват този превоз, запита управителят на автомобилната компания.Той обясни, че са дали 20 млн. лева за купуване на нови автобуси по различни дестинации.Запитан дали проблемът може да се обвърже с липсата на достатъчно кадри, Атанасов обясни, че целият бранш страда от недостиг на шофьори. На всяка от фирмите-превозвачи са вменени условия за даване на отстъпки на деца, пенсионери и военноинвалиди. Тези отстъпки не са компенсирани от държавата към момента. Между 10 и 15% е недостигът на тези кадри. Затова се отменят част от предвидените пътувания и фирмите търпят санкции от \"Автомобилна администрация\".От деня на инцидента компанията няма връзка с шофьора, който е с дългогодишен стаж - около 15 години, допълни Георги Атанасов.Пътниците винаги са приоритет на превозвача и затова извън пострадалите при инцидента на 30.10.2017 г., които ще бъдат обезщетени от застрахователната компания, \"Юнион Ивкони\" ще изплати компенсация и на останалите по-леко пострадали пътници, чиито вреди не се покриват от застрахователя.", "date": "2017.11.02", "title": "Шефовете на обърналия се на АМ \"Тракия\" автобус не са сигурни кой е карал сутринта"}
{"url": "https://news.bg/society/fandakova-da-dade-otchet-za-remontite-ot-2015-g-nasam-nastoyava-obshtinar.html", "text": "Столичният общински съветник Стефан Марков поиска кмета на София Йорданка Фандъкова да направи отчет на всички ремонти в София, извършвани в периода 2015 - 2017 година. Настояването на съветника идва след съмненията за образувалия се порочен кръг за некачествено ремонтиране на градската инфраструктура в столицата.Според Марков в София категорично има проблем с качеството на ремонтните дейности, който следва да се реши с контрол, а не с декларации. \"Борбата с лошите ремонти става по един начин и той е контрол и санкции. Очевидно някой не си е на мястото и не си върши работата\", посочва съветникът. По думите му за решаването на проблема \"ремонт на ремонта\" трябва да има и \"контрол на контрола\".По този повод Марков настоя Фандъкова да посочи каква точно е била стойността на всеки един от извършените ремонти в последните две години и кои фирми са участвали в тяхното изпълнение. Той поиска и да се разбере колко фирми са санкционирани заради некачествен извършен ремонт и колко често се е извършвал т. нар \"ремонт на ремонта\".Марков предложи и да се създаде публичен регистър на ремонтите и глобите по тях, когато има такива.", "date": "2017.11.02", "title": "Фандъкова да даде отчет за ремонтите от 2015 г. насам, настоява общинар"}
{"url": "https://news.bg/world/pochti-vseki-chetvarti-indoneziyski-uchenik-e-gotov-na-dzhihad-za-islyamski-halifat.html", "text": "Почти 20% от учащите в гимназиите и университетите в Индонезия подкрепят създаването на халифат в най-голямата мюсюлманска страна в света въпреки сегашното светско правителство, показва проучване от тази седмица, цитирано от \"Ройтерс\".През последните години дългогодишната религиозна толерантност в Индонезия е подложена на изпитание от ислямски групи, които с твърдолинейните си възгледи се промъкват в обществения и политическия живот на младата демокрация.По-голямата част от индонезийците практикуват умерена форма на исляма и страната има значителни малцинства от индуси, християни и хора, които се придържат към традиционни вярвания. Религиозното многообразие е залегнало в конституцията им.Изследването на базираната в Джакарта организация е проведено сред над 4200 мюсюлмански студенти, най-вече във висши училища и университети на остров Ява, където живеят повече от половината население на страната.Почти един от всеки четирима ученици заявява, че в различна степен са готови да водят джихад, за да постигнат халифат.\"Това показва, че нетолерантните учения вече са влезли в най-големите университети и гимназии\", заявява в свой доклад \"Алвара\", провели проучването.\"Правителството и умерените ислямски организации трябва да започнат да предприемат осезаеми стъпки и да присъстват в студентските среди с език, който е лесен за разбиране\", добавя докладът.Говорител на президентството е отказал да коментира констатациите.Ислямски групи поддържащи твърда линия в края на миналата година доведоха до масови улични митинги с десетки хиляди мюсюлмани срещу християнина губернатор на столичната провинция Джакарта в Индонезия. Недоволните настояваха той да бъде арестуван и съден.Повод за гневната им акция са негови изказвания от предизборна кампания през септември 2016 г., в които той обидил исляма, според тях. Участници са заявили, че законът трябва да бъде спазен и управникът да бъде съден за богохулство.  Басуки Чахая Пурнама, по-известен като Ахок, бе първият от половин век губернатор на Джакарта, който не изповядва исляма.Групи като Фронта на ислямските защитници (FPI) призовават за налагане на закона за шериата в страната и смятат, че нейните лидери трябва да бъдат само мюсюлмани.Изследването все пак показа, че по-голямата част от учениците не са съгласни с насилието и установяването на ислямски халифат.Властите нееднократно предупреждават срещу покачващото се влияние на радикалният ислям сред студентските организации и в учебните заведения.Президентски указ, забраняващ на всички граждански организации, за които се смята, че са против светската държавна идеология в страната, бе одобрен от парламента миналия месец.Президентът Видодо е провел срещи в ислямските училища в страната, като подчертава разнообразието на Индонезия и значението на националното единство. През септември Видодо призова в конференция с около 3000 ректора на университети за популяризирането на светската идеология на страната \"Панкасила\" в образованието.", "date": "2017.11.02", "title": "Почти всеки четвърти индонезийски ученик е готов на джихад за ислямски халифат"}
{"url": "https://news.bg/economics/nad-3400-predpriyatiya-sa-zakriti-mezhdu-2008-2015-godina-otchitat-ot-bsk.html", "text": "От икономическата карта на България са \"изчезнали\" 92 големи, 887 средни и 2488 малки предприятия (основно в преработващата промишленост, строителството и търговията). Това показва анализ на състоянието на българските предприятия, направен от Българската стопанска камара (БСК). Периодът за сриването на тези предприятия е 2008-2015 г.С 22% повече са данъчно задължените лица (ДЗЛ) в периода между 2008-2015 г. Най-бързо се увеличават данъчно задължените лица в секторите \"Държавно управление\", \"Създаване и разпространение на информация и творчески продукти, далекосъобщения\", \"Хуманно здравеопазване и социална работа\" и \"Транспорт\".С 25% се увеличава броят на микропредприятията. Те са предимно в Югозападния регион и са в секторите \"Търговия\", \"Селско и горско стопанство\" и \"Професионални дейности\".Приходите на предприятията нарастват с 20,9%, в т.ч. и нетните приходи - с 16,3%, отчитат от БСК. Разходите се увеличават с 18,5%. Това отчитат основните финансови показатели на предприятията в периода 2012-2016 г.Според анализа, счетоводната загуба намалява с 19,7%, а данъчната загуба - с 23,3%. В същото време броят на данъчно задължените лица, които отчитат счетоводна загуба, се увеличават с 3,5%.Счетоводната печалба нараства с 35,9%. Данъчната печалба се увеличава с 34,4% - колкото е и увеличаването на полагащия се корпоративен данък.Секторите, които формират най-голям дял (54%) от общия размер на отчетената счетоводна печалба са \"Преработваща промишленост\", \"Търговия, ремонт на автомобили и мотоциклети\" и \"Финансови и застрахователни дейности\".Увеличава се броят на данъчно задължените лица, които отчитат счетоводна печалба. Най-бързо това става в секторите \"Култура, спорт и развлечения\", \"Хуманно здравеопазване и социална работа\", \"Създаване и разпространение на информация и творчески продукти, далекосъобщения\", \"Административни и спомагателни дейности\".През 2016 г. общият среден размер на счетоводната печалба на едно данъчно задължено лице намалява през 2016 г. в сравнение с предходната 2015 г.Средният размер на счетоводната печалба на едно данъчно задължено лице нараства предимно в секторите като \"Финансови и застрахователни дейности\" и \"Производство и разпределение на електрическа и топлинна енергия и на газообразни горива\". Това са секторите, в които по административен ред са осигурени възможности за реализиране на допълнителни доходи по непазарен път.С 5% намалява броят на заетите в нефинансови предприятия. В големите предприятия намалява с 6%, в средните - с 16%, в малките - с 10%, а в микропредприятията се отчита ръст на заетите с 10%. Това показва анализът на БСК в сектор заетост и заплащане на труда (2008-2015 г.).За този период - 2008-2015 г. разходите на работодателите за труд на едно лице се увеличават с 56%. В частния сектор увеличението на разходите за работници е с 64%, а в обществения - с 41%.Средната работна заплата в периода 2008-2016 г. е нараснала със 70,3%, като в частния сектор ръстът е с 88,6%, а в обществения - с 32,4%.С 10% се увеличава минималната работна заплата (МРЗ) за този период, според анализа на БСК. Спрямо 2008 г. ръстът е над 100%, а предвидената за 2018 г. МРЗ от 510 лв. е 132% по-висока от минималната заплата през 2008 г., отчитат работодателите.", "date": "2017.11.02", "title": "Над 3400 предприятия са закрити между 2008-2015 година, отчитат от БСК"}
{"url": "https://news.bg/world/informatsiyata-e-po-opasna-ot-zaplahite-na-sasht-savetva-izbyagal-ot-kndr-diplomat.html", "text": "Информацията е много по-опасна от заплахите на САЩ. Това заяви пред Комисията за външни отношения към Конгреса на САЩ бившият високопоставен представител на КНДР Тай Йонг-Хо, който избяга в Южна Корея, информира СиЕнЕн.Тай Йонг-Хо бе заместник на посланика на Северна Корея във Великобритания преди да избяга със семейството си в Южна Корея през 2016 г.Той разкри, че севернокорейската система оцелява заради налагания от властите ефективен терор и най-вече поради почти перфектното предотвратяване проникването на информация в страната от чужбина.Има големи и неочаквани промени в Северна Корея. В противовес на официалната политика и желанието на режима свободните пазари се развиват...гражданите не ги е грижа за държавната пропаганда, поясни Тай Йонг-Хо и добави, че нараства незаконният внос на филми от Южна Корея.По думите му лидерът на КНДР се опитва да потисне търсенето на информация от чужбина с отварянето на архива на баща си от чуждестранни филми - повечето са създадени в бившия Съветски съюз или в други социалистически държави.Но правителството на Северна Корея също е подбрало и материали със западно съдържание, включително филми като \"Цар Лъв\", \"Красавицата и звяра\" и анимацията \"Том и Джери\".Що се отнася до властта на Ким Чен-ун, няма шанс светът да разреши въпроса с човешките права или да спре ядрената програма, каза бившият дипломат пред СиЕнЕн през януари.", "date": "2017.11.02", "title": "Информацията е по-опасна от заплахите на САЩ, съветва избягал от КНДР дипломат"}
{"url": "https://news.bg/world/13-zaginali-pri-sblasak-na-turski-i-kyurdski-sili-do-irakskata-granitsa.html", "text": "Осем души от турските сили за сигурност и петима кюрдски бойци са убити в сблъсък рано днес, близо до границата между Северен Ирак и югоизточна Турция, съобщава \"Ройтерс\".По информация на силите за сигурност, турските сили са започнали операция, подкрепена от хеликоптери, в търсене на бойци от Кюрдската работническа партия - ПКК, които се опитвали да пресекат границата в планинския район Семдинли в провинция Хаккари.По непотвърдена информация сблъсъците продължават.През 1984 г. ПКК започват бунтове и повече от 40 000 души са убити в конфликта. Тя е определена за терористична група от Турция, Съединените щати и Европейския съюз.", "date": "2017.11.02", "title": "13 загинали при сблъсък на турски и кюрдски сили до иракската граница"}
{"url": "https://news.bg/society/arheolozi-otkriha-47-artefakta-pri-razkopkite-na-momchilovata-krepost.html", "text": "Археолози откриха 47 артефакта при разкопките на Момчиловата крепост, намираща се край село Градът, област Смолян.Под ръководството на проф. Мария Ваклинова и д-р Николай Бояджиев екипът от археолози е проучил 75 квадратни метра културни напластявания на Момчиловата крепост.Най-ценната намерена находка е детска гривничка с лика на Св. Богородица. Артефактът е на около 10 века. Археолозите открили детското украшение, въпреки че крепостта е била военно съоръжение, съобщава БНР.От едната страна на гривната е стилизиран образ на змия, а на другата страна гривната има щампа като медальон с изображението на Св. Богородица, вдигнала ръцете си в молитва.Намерената находка свидетелства, че в крепостта освен гарнизони е имало и цивилно население, което е използвало крепостта за защита.Всички намерени находки бяха представени в регионалния исторически музей \"Стою Шишков\" в областния град.", "date": "2017.11.02", "title": "Археолози откриха 47 артефакта при разкопките на Момчиловата крепост"}
{"url": "https://news.bg/world/rusiya-potvardi-che-iska-nad-usd2-mlrd-ot-turtsiya-za-s-400.html", "text": "Русия продава на Турция модерна противовъздушна система С-400 за над 2 милиарда долара.Това съобщи директорът на руската държавна корпорация \"Ростех\" Сергей Чемезов, цитиран от ТАСС.Той не разкри повече подробности.С-400 (НАТО: SA-21 Growler) е модернизирана версия на С-300. Системата влезе на въоръжение през април 2007 година, първият комплекс С-400 беше разгърнат през август 2007 година. Комплексът е създаден от \"Алмаз-Антей\". Такива комплекси има разположени в района на Москва, Калининград и в Източния военен окръг. Зенитно-ракетният комплекс може да поразява до 36 самолета с обсег на действие 150 километра. Системата също може да поразява балистични ракети и всички модерни въздушно-космически цели на дистанция до 400 километра и на височина 27 км.", "date": "2017.11.02", "title": "Русия потвърди, че иска над $2 млрд. от Турция за С-400"}
{"url": "https://news.bg/crime/balgariya-ekstradira-rusnak-obvinen-v-nasilie-nad-detsa.html", "text": "Руският гражданин Митрадевананда П. е екстрадиран от България, съобщава МВР. Процедурата е изпълнена, след като през април т.г. мъжът бе обявен за издирване с червена бюлетина от Интерпол Москва с цел арест и екстрадиция, а в края на .Руската федерация издирваше 41-годишния Митрадевананда П. за убийство, сексуално насилие и мъчения над деца.След , вчера на Летище София, той бе предаден от служители на ГД \"Охрана\" към Министерството на правосъдието на руските власти.", "date": "2017.11.02", "title": "България екстрадира руснак, обвинен в насилие над деца"}
{"url": "https://news.bg/crime/tir-katastrofira-v-gradski-avtobus-v-burgas.html", "text": "Тежкотоварен автомобил се блъсна в автобус от градския транспорт в Бургас, съобщава Nova. Катастрофата е станала тази сутрин на кръстовището на бул. \"Захари Стоянов\" и ул. \"А. Г. Коджакафалията\" в бургаския квартал \"Меден Рудник\".Двете превозни средства са се движили успоредно за ляв завой на зелен сигнал на светофарната уредба. ТИР-ът обаче се е изнесъл рязко, за да успее да вземе завоя. Така е ударил автобуса. Към момента информацията е, че от пътниците няма пострадали в инцидента. Един е откаран в болница, защото се е оплакал от болки в кръста.", "date": "2017.11.02", "title": "ТИР катастрофира в градски автобус в Бургас"}
{"url": "https://news.bg/world/kanada-predpriema-nay-ambitsioznata-imigratsionna-stapka.html", "text": "Правителството на Канада увеличава броя на имигрантите в страната до 1 млн. души. Това трябва да стане през следващите 3 години, чрез изготвянето на многогодишна стратегия, която да гарантира успешното развитие и просперитета на страната. Това заяви министърът на миграцията на Канада Ахмед Хюсен, съобщи CBCnews.Стратегията е наречена \"най-амбициозната имиграционна стъпка на Канада през последните години\".Според данните, представени от Хюсен, през следващата 2018 година икономическите имигранти, имигрантите по семейни причини и бежанците, търсещите убежище в Канада, ще нараснат до 310 000 души. По думите му броят на имигрантите ще продължи да нараства като през 2019 година в Канада се очакват 330 000 имигранти, а през 2020 г. - 340 000.Имиграционният министър добави и че през 2020 година се очаква имиграцията да достигне 1% от населението на страната, което ще помогне да се компенсира демографското застаряване.\"Правителството вярва, че пристигащите играят съществена роля в нашето общество... Пет милиона канадци трябва да се пенсионират до 2035 година, а работещите стават все по-малко\", обясни още Хюсен.", "date": "2017.11.02", "title": "Канада предприема най-амбициозната имиграционна стъпка "}
{"url": "https://news.bg/int-politics/ispanskiyat-sad-otlozhi-izslushvaneto-na-katalunskite-lideri-do-9-noemvri.html", "text": "Уволнени членове на регионалното правителство на Каталуния се явяват пред съда в Мадрид, за да бъдат изправени пред обвинения в размирици след оспорвания референдум за независимост през октомври, съобщават \"Ройтерс\" и БиБиСи.Девет длъжностни лица са се явили за разпит, но каталунският лидер Карлес Пучдемон и още четирима са пренебрегнали заповедта и не са сред тях. Прокурорите могат да поиска арестуването им.Върховният съд на Испания измести за следващата седмица разпитът и заяви че изслушването на членовете на регионалния парламент е отложено до 9 ноември след искане на техните адвокати.Обвинението от прокуратурата е за бунт и ако бъдат осъдени, могат да получат от 15 до 30 години затвор.Бившата каталунска говорителка на парламента и виден активист за независимост Карме Форкадел пристигна във Върховния съд на Испания за разпит. Форкадел е един от 20-те бивши каталунски депутати, които са призовани съда.Фоткадел е и бивш лидер на Националната каталунска асамблея, която отдавна е движещата сила на гражданската група за независимост на региона.Бившият каталунски лидер Карлес Пучдемон се в профила си в \"Туитър\" представи новия си уебсайт, според който е \"президент в изгнание\".Пучдемон, който сега е в Белгия, заяви по-рано: \"Това е политически процес\".Вицепремиерът Ориол Жункерас, беше първият, който пристигна в Националния съд днес.Миналата седмица испанският премиер Мариано Рахой наложи директно управление на Каталуния, разпускайки регионалния парламент и свиква местни избори.", "date": "2017.11.02", "title": "Испанският съд отложи изслушването на каталунските лидери до 9 ноември"}
{"url": "https://news.bg/world/da-priznaem-palestina-za-darzhava-prizova-britanskata-opozitsiya-100-g-sled-balfurskata-deklaratsiya.html", "text": "Британската опозиция поиска от премиера Тереза Мей да признае Палестина за държава часове преди да бъде домакин на официална вечеря с израелския премиер Бенямин Нетаняху във връзка с отбелязването на 100 г. от Балфурската декларация, съобщават световни агенции.На тази дата през 1917 г. тогавашният външен министър на Великобритания Артър Балфур заявява в писмо, че британското правителство подкрепя еврейски дом в Палестина. Писмото е до лидера на британската еврейска общност лорд Уолтър Ротшилд.Емили Торнбери, външен министър в сянка от Лейбъристката партия, смята, че годишнината е добър повод Великобритания официално да признае Палестина за държава., смята тя.Торнбери ще представлява лейбъристите на вечерята, след като партийният лидер Джереми Корбин обяви, че няма да присъства. Тържествената вечеря се организира от лорд Джейкъб Ротшилд и Родерик Балфур - представители на фамилиите Ротшилд и Балфур.\"\", поясни Емили Торнбери., категоричен е лейбъристът.Министърът на външните работи в сянка не единственият депутат, който мисли, че е време да се признае Палестина за държава.Либералдемократът Том Брейк заяви, че палестинците заслужават толкова държава, колкото и израелците.Според него признаването на Палестина за държава е \"\".По думите на Брейк палестинците са подведени и за тях \"няма нищо за празнуване\".Нетаняху пристигна в Лондон още в сряда. Той ще проведе срещи с премиера на Великобритания Тереза Мей и с външния министър Борис Джонсън преди вечерята.Нетаняху е на петдневна визита във Великобритания.Миналата година британските депутати призоваха правителството да почете всички аспекти от декларацията от 1917 г.Ние сме горди с пионерската си роля за създаването на държавата Израел, ще каже Мей на вечерята, информира АФП, позовавайки се на част от речта й, публикувана от \"Дайнинг стрийт\".Тя ще се обяви и срещу нарастващия антисемитизъм., ще подчертае Мей., заяви Нетаняху преди да отпътува за Великобритания.Израел става държава през 1948 г.", "date": "2017.11.02", "title": "Да признаем Палестина за държава, призова британската опозиция 100 г. след Балфурската декларация"}
{"url": "https://news.bg/politics/bsp-dps-i-volya-razgovaryat-za-vot-na-nedoverie.html", "text": "Опозицията излъчва преговорни екипи за първия вот на недоверие към кабинета \"Борисов 3\".БСП,  и \"\" сядат на масата на преговорите другата седмица, за да се разберат за темата \"вот на недоверие\" и кога предложението да бъде внесено. Това стана ясно от коментара на соцлидера Корнелия Нинова в кулоарите на парламента.\"Нашето предложение ще бъде корупция\", поясни тя. По думите ѝ във всички сектори има поводи за дискусия по темата корупция.\"Вотът не е само математика, вотът е преди всичко политика\", коментира Нинова численото превъзходство на управляващите в НС и потенциалния неуспех на вота. \"Тази тема вече е изключително болезнена\", изтъкна още лидерът на БСП.Според Нинова на  един от ръководителите на спецслужбите споделил на Нинова, че 15 милиарда лева годишно потъват в корупцията у нас. Заради корупцията не можели да се развиват други сектори.Попитана каква е целта на вота, Корнелия Нинова заяви: \"Истината\".", "date": "2017.11.02", "title": "БСП, ДПС и \"Воля\" разговарят за вот на недоверие"}
{"url": "https://news.bg/crime/valeri-simeonov-prodalzhava-borbata-s-shuma-v-zimnite-kurorti.html", "text": "Работна група с консултативен характер по въпросите на туризма ще функционира към кабинета на вицепремиера Валери Симеонов. Това стана ясно от думите на самия Симеонов на брифинг в Министерски съвет преди началото на работната среща на групата.Групата се създава, за да се постигне още по-печеливш и атрактивен продукт в туризма следващия сезон, да се подготвят промени в някои закони, които ще се консултират със специалисти в бранша, защото при проверките лятото са установени неуредици, които възпрепятстват туризма, направи уточнение Симеонов. Ще бъде изслушано и мнението на работещите в бранша.Проблемните въпроси, които трябва да се решат и съгласуват са текстове, свързани с шума, въпросите,  в националните курорти, защото те пречат на развитието на нормалния туризъм. Ще бъде обсъдено и набирането на работна ръка в туризма.Валери Симеонов уточни, че проблемите при летния и зимния туристически сезон са едни и същи, затова е и този работна среща.Вицепремиерът съобщи, че има подготвени законови промени, които ще се консултират и ще бъдат предложени в НС, за да могат да започнат да действат още зимния сезон.\"Ще бъдат предложени промени в закона за шума, които да дадат възможност за по-широки мерки, които да имат резултат\",заяви Симеонов и уточни, че със сегашния закон това няма как да стане, защото мерките са предупредителни и не дават ефект.Той беше категоричен, че борбата с шума ще продължи и през зимния сезон.Относно оставката на здравния министър, Симеонов заяви, че бил изненадан от нея и Петров не е трябвало да я подава. Вицепремиерът окачестви проф. Николай Петров като достоен човек.Симеонов беше категоричен, че темата за вота на недоверие за него не е важна.", "date": "2017.11.02", "title": "Валери Симеонов продължава борбата с шума в зимните курорти"}
{"url": "https://news.bg/int-politics/ayatolah-ali-hameney-opredeli-sasht-za-vrag-nomer-edno-na-iran.html", "text": "Съединените щати са \"враг номер едно\" на Иран, а Техеран никога няма да се поддаде на натиска на Вашингтон за ядрената сделка, съобщи в реч иранският лидер Аятоллах Али Хаменей, цитиран от \"Ройтерс\".\"Американската враждебност е към иранската нация ... Америка е враг номер едно в нашата нация ... Ние никога няма да приемем насилието над ядрената сделка\", допълни Хаменей.Вчера Хаменей коментира с руския президент Владимир Путин, че Техеран и Москва трябва да засилят сътрудничеството си, за да изолират Съединените щати и да помогнат за стабилизирането на Близкия изток.Иран и Русия са основните съюзници на сирийския президент Башар ал-Асад, докато САЩ, Турция и повечето арабски държави подкрепят бунтовническите групи, които се борят да го свалят.\"Нашето сътрудничество може да изолира Америка ... Неуспехът на подкрепяните от САЩ терористи в Сирия не може да бъде отречен, а американците продължават своите конспирации\", каза Хаменей пред Путин, според иранската държавна телевизия.След военната намеса на Русия във войната в Сирия през 2015 г. и със засилена иранска военна помощ Асад отне голяма част от територията на бунтовници, както и Централна и Източна Сирия от ДАЕШ (Ислямска държава). Москва се опитва да надгради този успех с нова дипломатическа инициатива, включително конгрес на съперничещите си партии в Сирия, планиран в черноморския курорт Сочи на 18 ноември, макар че основен опозиционен блок отказа да вземе участие.Ирански президент Хасан Рохани заявяви, че Иран и Русия заедно могат да се борят срещу \"регионалния тероризъм\" - алюзия към сунитските мюсюлмански въоръжени групи, враждебни към Иран, Асад и много други арабски държави.\"Нашето сътрудничество помогна за борбата срещу тероризма в региона ... Заедно можем да установим регионален мир и сигурност\", заяви Рохани на съвместна пресконференция с Путин и Азербайджанския президент Илхам Алиев, който участва в тристранна среща в Техеран.", "date": "2017.11.02", "title": "Аятолах Али Хаменей определи САЩ за враг номер едно на Иран"}
{"url": "https://news.bg/society/dots-d-r-boni-petrunova-poema-rakovodstvoto-na-nim.html", "text": "Доц. д-р Бони Петрунова е временно назначена на поста директор на Националния исторически музей. Петрунова ще оглавява институцията докато длъжността бъде заета въз основа на конкурс.Петрунова е признат археолог, ръководител на много експедиции и проекти. Тя е била зам.-министър на културата по времето на министър Вежди Рашидов и заместник-директор на Националния археологически институт с Музей към Българската академия на науките (НАИМ-БАН).Петрунова е ръководител на повече от 50 археологически експедиции за теренни проучвания и разкопки. Тя е била и ръководител на различни проекти, свързани с археологически проучвания, туризъм, популяризиране и опазване на българското културно-историческо наследство. Автор е на повече от 200 книги, статии, монографии, научно- популярни публикации.Припомняме, Петрунова заема поста на досегашния директор на музея .В петък, 3 ноември Димитров ще бъде отличен от министъра на културата Боил Банов за изключителния му принос в развитието и утвърждаването на българската култура и национална идентичност.", "date": "2017.11.02", "title": "Доц. д-р Бони Петрунова поема ръководството на НИМ"}
{"url": "https://news.bg/politics/komisiyata-po-pomilvaniyata-ostana-bez-predsedatel.html", "text": "Председателката на комисията по помилванията към президентството - Ива Пушкарова, е напуснала поста си, съобщи вестник \"Сега\".От пресофиса на държавния глава са потвърдили информацията, но са отказали подробности по случая.Не се съобщава какви за причините за напускането на Пушкарова и не е ясно кой ще заеме овакантения пост.Комисията е помощен орган, в който по принцип влизат петима души, като за да има кворум за заседание, в него трябва да участват поне четирима от членовете. На заседанията се разглеждат молби за помилване, които след това се докладват на вицепрезидента с мотивирано предложение.По времето на вицепрезидента Маргарита Попова комисията е постановила 2591 отказа и е направила 35 предложения за помилвания, става ясно от отчетите, публикувани на сайта на президентството.Вицепрезидентът е помилвала 28 души, като 25 от които по предложение на комисията. Двама са помилвани с лично решение на Попова, а един по лично решение на президента Росен Плевнелиев.Помилваните от вицепрезидента Илияна Йотова от началото на мандата досега са двама. Трима от предложените от комисията за помилване все още чакат последната дума на вицепрезидента.", "date": "2017.11.02", "title": "Комисията по помилванията остана без председател"}
{"url": "https://news.bg/int-politics/ot-facebook-saobshtiha-za-ruska-dezinformatsiya-i-v-instagram.html", "text": "Около 20 милиона американски потребители на Instagram са били изложени на руско информационно влияние преди изборите за президент в САЩ, предадоха информационните агенции.От компанията Facebook Inc., която е собственик на Instagram, посочват, че става дума за съобщения, разпространявани от лица, действащи в полза на интересите на Москва.До началото на октомври 2016 г. американците, до които е достигало такова съдържание, са били 16 милиона, уточни юрисконсултът и вицепрезидент на Facebook Колин Стреч.В повечето случаи става дума за потребители, които са били обект на целеви маркетинг.Юристите на Twitter Inc., Google Inc. и Facebook Inc. вече втори ден дават показания пред сенатската комисия по разузнаване във връзка с руската намеса в американските президентски избори.По-рано стана известно, че от руски профили в социалната мрежа са разпространени над 80 хиляди съобщения с политическо съдържание от 2015 г. досега. В обсега им са попаднали 126 милиона американски избиратели.", "date": "2017.11.02", "title": "От  Facebook съобщиха за руска дезинформация и в Instagram"}
{"url": "https://news.bg/world/povdignaha-obvineniya-sreshtu-napadatelya-ot-nyu-jork.html", "text": "Федералната прокуратура в Ню Йорк повдигна обвинения срещу узбекистанеца Сайфуло Саипов за нападението в Ню Йорк, предаде Би Би Си.Припомняме, на 31 октомври той се вряза с микробус в множество хора на велоалея, като блъсна няколко десетки души. От тях 8 загинаха, а 11 бяха сериозно ранени.Междувременно ФБР съобщи, че издирва втори заподозрян, също гражданин на Узбекистан. Става дума за 32-годишния Мухамадзоир Кадиров.29-годишният Саипов е обвинен за убийство на 8 души и оказване на материална подкрепа за терористична организация.Обвиняемият се отказа от правото да не свидетелства срещу себе си и призна, че е бил вдъхновен от джихадистите от ИДИЛ.Президентът Доналд Тръмп заяви, че Саипов заслужава смъртно наказание.\"Терористът от Ню Йорк поиска да развее знамето на ИДИЛ в болничната си стая, би бил щастлив да го направи. Той уби 8 души, рани тежко 12. ТРЯБВА ДА ПОЛУЧИ СМАРТНО НАКАЗАНИЕ!\" - написа Тръмп в Tweeter.Джипът, с който беше извършено нападението, е нает от Саипов в Ню Джърси. Той връхлетя върху велосипедна алея на \"Уест стрийт\", като премина около километър и половина и след това се вряза в училищен автобус.Впоследствие стана ясно, че това не е влизало в плановете му. Саипов е разказал пред следствието, че е планирал да стигне до Бруклинския мост, като прегази колкото може повече хора.След като е изскочил от колата, той е тръгнал по велоалеята, размахвайки пистолети, единият от които пневматичен, а другият - за игра на пейнтбол.Полицаят Райън Неш, който е бил по сигнал в съседно училище, чувайки за нападението, е изтичал на улицата и е открил огън срещу атентатора.Саипов е бил ранен в корема и задържан, а впоследствие отведен в болница.Според лекарите, той се възстановява.", "date": "2017.11.02", "title": "Повдигнаха обвинения срещу нападателя от Ню Йорк "}
{"url": "https://news.bg/crime/zapochva-deloto-za-ruhnaliya-hotel-veronika.html", "text": "Днес във Варна започва делото по случая с рухналия хотел \"Вероника\" в курорта \"Слънчев ден\" край Варна, при който загинаха четирима работници, съобщиха от варненския окръжен съд.Под отговорност са привлечени 7 души, срещу които са повдигнати обвинения в причиняване на смърт по непредпазливост.Припомняме, инцидентът стана на 8 април 2015 г. , когато 11-етажният хотел \"Вероника\" се срути върху четирима работници, които загинаха на място.След 2-годишно разследване Окръжна прокуратура-Варна внесе обвинението в съда.В няколко поредни заседания ще бъдат изслушани 43-ма свидетели и 12 вещи лица.Заседанията са насрочени за датите 2, 3, 8, 13 и 17 октомври.", "date": "2017.11.02", "title": "Започва делото за рухналия хотел „Вероника”"}
{"url": "https://news.bg/int-politics/puchdemon-nyama-da-se-yavi-dnes-pred-sada-v-madrid.html", "text": "Доскорошният премиер на Каталуня - Карлес Пучдемон, който напусна Испания, няма да се яви днес пред съда в Мадрид, предаде Би Би Си.Той и още 13 чиновници са привлечени под отговорност след незаконния референдум за независимост в испанската провинция. Повдигнати са им обвинения за бунт и разхищаване на средства.\"Това е политически процес\", заяви Пучдемон, който се намира в Белгия.Той потвърди казаното по-рано от адвоката му, че няма да се яви на делото.Прокуратурата обяви, че ще издаде заповед за арест, ако обвиняемите не се явят в съда.Заедно с Пучдемон в Брюксел са още няколко членове на сваленото каталунско правителство.", "date": "2017.11.02", "title": "Пучдемон няма да се яви днес пред съда в Мадрид"}
{"url": "https://news.bg/world/mazh-zastrelya-nay-malko-trima-dushi-v-supermarket-v-sasht.html", "text": "Най-малко трима души са били убити при нападение в супермаркет в Торнтън, Колорадо. По първоначални данни няколко души са били ранени и се намират в болница, съобщи express.co.uk.Според властите в Торнтън между жертвите са двама възрастни мъже и една жена. Мъжете загинали непосредствено след стрелбата, а жената починала по-късно, в лечебно заведение.Местните медии информират, че след стрелбата властите в Торнтън са задържали 48 души, които освидетелствали убийството.По-късно стана ясно, че полицията в Торнтън е идентифицирала нападателя. Неговото име е Скор Острим.На мястото са пристигнали много екипи на полицията и \"Спешна помощ\". Властите са отцепили района на престрелката, съветвайки мястото да се избягва. Към момента ситуацията вече е овладяна.", "date": "2017.11.02", "title": "Мъж застреля най-малко трима души в супермаркет в САЩ"}
{"url": "https://news.bg/politics/nenkov-e-poluchil-neofitsialno-predlozhenie-da-oglavi-mz.html", "text": "Със заместник-министъра на здравеопазването д-р Мирослав Ненков е воден неофициален разговор да оглави здравното министерство. Това сподели самият той в \"Денят започва\" по БНТ.Ненков коментира, че е изправен пред дилема дали да приеме министерския пост, защото се е съгласил да бъде заместник на подалия оставка проф. Николай Петров именно заради него.Той допълни, че би искал да се продължи политиката на Петров и бе категоричен, че той не е трябвало да подава оставка.Според него спечелването на обществена поръчка на близък до семейството не е проблем, особено като става дума за най-ниска цена.", "date": "2017.11.02", "title": "Ненков е получил неофициално предложение да оглави МЗ "}
{"url": "https://news.bg/weather/po-visoki-temperaturi-dnes.html", "text": "Днес ни очаква леко затопляне и изненадващо високи температури. Сутрешните температури в страната обаче остават ниски - от -3 до 3 градуса. Най-студено тази сутрин беше в централните части на Южна България - около -3, -4 градуса.Спрямо вчера днес се очаква изненадващо затопляне - температурите ще бъдат с около 5 градуса по-високи. ЮНай-топло се очаква да бъде във Видин, Плевен и Сандански, където термометрите ще достигнат до 16-17 градуса. В останалите части от страната времето също ще бъде по-приятно - очаква се в Централна България термометрите да показват около 15 градуса. Най-ниските стойности според синоптиците ще бъдат в София - около 11-12 градуса.На определени места в по-ниските части от страната се очаква видимостта по пътищата да бъде намалена, поради което е препоръчително водачите да шофират със съобразена скорост.Умерен вятър днес се очаква в Източна България. Вятърът обаче ще бъде южен, югозападен. ", "date": "2017.11.02", "title": "По-високи температури днес"}
{"url": "https://news.bg/world/tsru-publikuva-470-hil-dokumenta-za-bin-laden.html", "text": "Централното разузнавателно управление за бившия лидер на \"Ал Кайда\" Осама бин Ладен, информира БиБиСи.Новите материали включват личния му дневник, документи, аудио и видеофайлове.Така ЦРУ за четвърти път разкрива документи за Бин Ладен, открити по време на операцията срещу него в Аботабад в Пакистан.Днес публикуваме писма, видео и аудиоматериали на \"Ал Кайда\", които ще дадат възможност на американците да научат повече за плановете и работата на тази терористична организация, се казва в съобщение на директора на ЦРУ Майк Помпео.В съобщението се допълва, че разкриват и генезиса на разделението между \"Ал Кайда\" и ДАЕШ (\"Ислямска държава\"), както и стратегическите, идеологическите и религиозни разногласия в \"Ал Кайда\" и съюзниците им.Новите документи показват усилията на терористичната организация да се възползва от Арабска пролет и опитите да подобри медийния си имидж, допълват от ЦРУ.При акцията в Пакистан са иззети също холивудски филми, анимационни и три документални филма за Бин Ладен. Има и видео със сватбата на сина на Бин Ладен. Хамза бин Ладен сега е в 20-те си, в момента не се знае къде е.Предишни документи намекваха, че Бин Ладен е подготвял Хамза за лидер на \"Ал Кайда\".", "date": "2017.11.02", "title": "ЦРУ публикува 470 хил. документа за Бин Ладен"}
{"url": "https://news.bg/regions/vrashtat-lava-pred-ndk.html", "text": "Реставрираният лъв от паметника на загиналите от Първи софийски и Шести търновски полкове ще бъде монтиран обратно пред НДК.До сега лъвът се съхраняваше във Военноисторическия музей в София. Там са запазени и голяма част от металните табели с имената на загиналите войни, съобщи БНТ.Припомняме, че лъвът беше реставриран. Това се наложи заради състоянието на 80-годишната метална фигура от оригиналния монумент пред НДК.Лъвът ще бъде поставен точно на старото си място, защото проектът за възстановяване на военния паметник пред НДК предвижда да се постигне възможно най-близка прилика с оригиналния монумент.С монтирането на лъва ще бъде поставено началото на възстановяването на Войнишкия мемориал, който е открит през октомври 1934 г. от цар Борис Трети. Представлява три стени в П-образна форма, върху които са изписани имената на загинали войници, а по средата се издига бронзовият лъв, чиято лапа лежи върху картата на Санстефанска България.", "date": "2017.11.02", "title": "Връщат лъва пред НДК"}
{"url": "https://news.bg/world/tramp-nominira-dzherami-paual-za-shef-na-federalniya-rezerv.html", "text": "Президентът на САЩ Доналд Тръмп планира да номинира за гуверньор на Федералния резерв Джеръми Пауъл, съобщиха пред \"Блумбърг\" четирима източници, запознати с решението.Пауъл подкрепя постепенно увеличаване на основната лихва и призивите на Белия дом за намаляване на финансовите регулации.Президентът ще обяви решението си днес в 15,00 часа местно време, се казва в съобщение на Белия дом.Пазарите не реагираха с изненада на новината, тъй като очакванията са Тръмп да номинира Пауъл, отбелязва \"Блумбърг\". Ако номинацията бъде потвърдена от Сената, 64-годишният бивш директор на финансовата компания Carlyle Group LP и бивш заместник-министър на финансите ще замени настоящия шеф на резерва Джанет Йелън.Според експерти Пауъл представлява продължение на статуквото, но без да се споменава името на Йелън.Директорът на Националния икономически съвет Гари Коен, икономистът от Станфорд Джон Тейлър и бившият управител на Федералния резерв Кевин Уорш бяха сред разглежданите кандидатури.По-рано \"Уолстрийт джърнъл\" съобщи, че Тръмп е избрал Пауъл, който е един от членовете на Управителния съвет на Федералния резерв.", "date": "2017.11.02", "title": "Тръмп номинира Джеръми Пауъл за шеф на Федералния резерв"}
{"url": "https://news.bg/regions/grazhdani-v-haskovo-obmislyat-da-si-stroyat-chastna-kanalizatsiya.html", "text": "Огромна част от територията на град Хасково няма канализация. Проблемът датира години назад, но решение не е намерено и до днес. Нито един състав на местната власт не се е наел да реши проблема, защото инвестицията била твърде голяма, съобщи bTV.Жителите на квартал \"Хисаря\" се оплакват и от друго - освен канализация, там нямало и питейна вода, а до скоро и ток. Хората били принудени на носят от 2 км питейна вода до къщите си.За това гражданите решили просто да спрат да плащат данъци и сами да предприемат действия за осигуряването на по-добра инфраструктура около домовете им.\"Нямам вода, нямам канализация, токът съм го прекарал на частни начала преди години... За дупките думи нямам, лятно време - прах, зимно време - кал.\" По този начин гражданин на квартала оприличава ситуацията там. Според други местни жители подобен проблем имало и във всички вилни зони на Хасково, което по площ е над половината от града. В тези квартали хората ударно и законно издигали нови къщи, които остават без канализация и дори нямат адрес.Според ръководителя на дирекция \"Архитектура, градоустройство, строителство и инвестиции\" в община Хасково инж. Драгомир Колев в квартал \"Хисяра\" има само малки, тесни улички, които не отговарят на улица по смисъла на закона. \"За да бъде изградена канализацията, трябва в цяла ивица да бъде приложена уличната регулация. От там идва проблемът\", обясни той.По този повод от кметството в Хасково обещават до края на 2018 година поне 2 улици (от общо 100) да получат мечтаната канализация, след което да бъдат асфалтирани. Става въпрос за улиците \"Пещера\" и \"Белоградчик\". По думите на Колев дори направата на тези две улици ще бъде голямо постижение. И той обаче не се ангажира със срокове, което притеснява хората.Липсата на срокове и действия обаче ражда в гражданите идеята в квартала да бъде изградена частна канализация със средствата на живущите в района.Според Колев обаче техническата инфраструктура е задължение на общината и трябва да стане с общински пари и по законов ред. Той призова хората да имат още малко търпение.", "date": "2017.11.02", "title": "Граждани в Хасково обмислят да си строят частна канализация"}
{"url": "https://news.bg/world/izrael-udari-siriya.html", "text": "Военновъздушните сили на Израел бомбардираха оръжеен склад в сирийската провинция Хомс, информира Сирийският център за наблюдение на човешките права, цитиран от АФП.Осведомителната агенция отбелязва, че през последните няколко седмици Израел нанесе въздушни удари в Сирия.Според центъра не е ясно дали складът е принадлежал на сирийското правителство или на ливанската групировка \"Хизбула\".\"\", отбелязват от организацията.Сирийска телевизия съобщи за \"агресия\" от страна на Израел в региона, допълвайки, че националната армия е \"отговорила\".Тел Авив отказва да коментира информацията.На 22 септември неправителствената организация информира, че Израел е бомбардирал склад до летището в Дамаск и е атакувал джихадистка фракция в Южна Сирия, която е свързана с ДАЕШ (\"Ислямска държава\"). При атаката загинаха най-малко 10 души.През октомври еврейската държава съобщи, че е атакувала артилерия на сирийското правителство.", "date": "2017.11.02", "title": "Израел удари Сирия"}
{"url": "https://news.bg/society/grazhdani-na-plovdiv-zaplashvat-otnovo-da-blokirat-vhoda-kam-stariya-grad.html", "text": "Граждани от Пловдив излизат отново на протест срещу въвеждането на пропускателен режим в Стария град. Жителите предупредиха, че възнамеряват и днес да блокират входа към архитектурния резерват, предаде БНР.Припомняме, вчера около 30 души се събраха на входа на Стария град и го блокираха с автомобилите си. Те се обявиха против въвеждането на пропускателен режим, с който общината цели да бъде намален трафика в Стария град.Според местните жители и бизнеса в района поставянето на бариера на входа на резервата е равносилно на репресия. В крайна сметка протестиращите вчера бяха глобени - на собствениците на автомобилите, с които беше запушен входа към резервата, бяха съставени актове за неправилно паркиране.Днес ресторантьори, хотелиери и местни жители отново заплашиха, че ще блокират входа към Стария Пловдив. Според тях идеята достъпът до домовете им и търговските им обект да става през електронна бариера с чип не е решение.", "date": "2017.11.02", "title": "Граждани на Пловдив заплашват отново да блокират входа към Стария град"}
{"url": "https://news.bg/world/ruskoto-pravitelstvo-e-fashistko-izbuhna-amerikanski-senator.html", "text": "Руското правителство е \"фашистко\". Това заяви американският сенатор от Орегон Рон Уайдън, информират руски медии.Представителят на Демократическата партия направи коментара по време на изслушване в Сената във връзка с предполагаемата намеса на Русия на американските избори през 2016 г. По време на изслушването бяха разпитани представители на \"Фейсбук\", \"Туитър\" и \"Гугъл\" заради използването на политически реклами в социалните мрежи.По време на изслушването някои сенатори достигнаха до там, заявявайки, че социалната платформа \"Туитър\" е \"заела страната на Русия\" по време на кампанията, позволявайки Русия да публикува политически реклами., каза Уайдън по време на изслушването.Междувременно руското посолство във Вашингтон реагира на коментара, отбелязвайки, че изказването на сенатора е \"неприемливо\" като се вземе под внимание приносът на Съветския съюз срещу фашизма през Втората световна война...., отбеляза посолството във \"Фейсбук\".Според дипломатическата мисия изказването е \"директна провокация\", която \"допълнително вреди на вече обтегнатите руско-американски отношения\".Посолството повтори, че Москва никога не се е намесвала в американската вътрешна политика и призова Вашингтон да се съсредоточи върху сътрудничеството.", "date": "2017.11.02", "title": "Руското правителство е фашистко, избухна американски сенатор"}
{"url": "https://news.bg/world/kitayskiyat-lider-izprati-telegrama-na-vozhda-na-kndr.html", "text": "Китайският лидер Си Дзинпин предприе изключително рядък ход - изпрати телеграма на вожда на КНДР Ким Чен-ун, съобщава Корейската централна новинарска агенция, цитирана от АФП.Това е първата публична комуникация на Дзинпин със съседа си от повече от година.Според АФП изпратената от Дзинпин телеграма сигнализира за възможно подобряване на обтегнатите между Китай и Северна Корея отношения заради ядрената и ракетна програма на чучхетата.През миналата седмица Ким Чен-ун изпрати поздравителна телеграма на Си Дзинпин във връзка с повторното му избиране за лидер на Китай на провелия се конгрес.Телеграмата на китайския президент е от сряда и е отговор на изпратените от Ким поздрави., се отбелязва в съобщението, в което Дзинпин се обръща към Ким като \"Другарю председател\".За последно през юли 2016 г. Корейската централна новинарска агенция съобщи за телеграма от Си.Анализатори коментират, че подобна размяна на телеграми е изключителна рядкост при настоящото управление на двете държави, въпреки че Пекин и Пхенян традиционно се поздравяват на ключови годишнини.Според експерти размяната на поздравления сигнализира за готовност от двете държави да подобрят отношенията си.", "date": "2017.11.02", "title": "Китайският лидер изпрати телеграма на вожда на КНДР "}
{"url": "https://news.bg/int-politics/aleksey-navalni-sadi-putin-za-vazprepyatstvane-na-sreshtite-mu-s-izbirateli.html", "text": "Опозиционерът Алексей Навални заяви, че смята да подаде съдебен иск срещу руския президент Владимир Путин и администрацията му, предаде Би Би Си. Причина за това е лавината от откази от страна на властите да издадат разрешения за негови срещи с избиратели.На Навални, който заяви намерение да се кандидатира за президент, са отказани такива срещи във всички големи градове.\"Всяка седмица подаваме около 200 заявки и навсякъде почуваме откази\", пише опозиционерът.\"Ще представим в съда изчерпателни доказателства за това, че градските власти по цялата страна действат организирано, синхронно и по явни указания от Москва\", се казва още в изявлението на Навални.По думите му, указанията за отказите за срещи идват лично от Путин.Той уточнява, че ще поискат на съдебния процес да бъдат разпитани чиновници и ще бъде доказано, че кампанията му се възпрепятства лично от руския президент.", "date": "2017.11.02", "title": "Алексей Навални съди Путин за възпрепятстване на срещите му с избиратели "}
{"url": "https://news.bg/press/obidi-mezhdu-deputati-v-denya-na-buditelite-nad-600-zhertvi-na-telefonni-izmami-za-9-mesetsa-davat-poveche-sredstva-za-nauka.html", "text": "Поредната ескалация в отношенията между опозиция и управляващи е сред водещите теми на вестниците в четвъртък.\"В размяна на обвинения и обиди между депутати от ДПС и \"Обединени патриоти\" се превърнаха дебатите към проектa на ДПС за промени на закона за гражданската регистрация. Той предвиждаше да се заличават в регистрите дадените насилствено по време на \"Възродителния процес\" имена, с които са замени мюсюлманските, както и да се въведе забрана подобни данни да се изискват от служителите по гражданското състояние. Смятаме за абсолютно недопустимо да се изисква от гражданите да съобщават в писмена или устна форма лични данни, които длъжностното лице може да види в ЕСГРАОН и свързаните регистри, каза Джейхан Ибрямов. Според Павел Шопов от \"Обединени патриоти\" (\"Атака\") 90% от хората, сменили имената си, са го желаели. Той разви тезата, че десетките терористични актове и ексцесиите по време на \"възродителния процес\" са организирани от турските служби, а ДПС е наследник на една от тези служби. Той призова да се гласува против, защото проектът бил \"за починали хора\". Ето защо цяла Европа води битка с националистите, заради липса на ценности, каза Халил Летифов (ДПС) към Шопов и обясни, че на него лично му се иска често удостоверение за съответност на имената. \"Припомнят колегите, нямам щастието да имам тази памет, че сте подавали молба за членство в ДПС, но не за това излизам\", каза към Шопов Велислава Кръстева (ДПС). \"Обяснимо е, че не си спомняте, много завои правихте през годините\", отговори Кръстева на подвиквания от страна на \"патриотите\" от залата. \"Вие и вашата политическа сила сте срам за патриотизма, вие сте позор за парламентаризма и политическия елит в България. Вие сте камък на шията, който ще потопи ГЕРБ. И понеже днес е ден на будителите ще цитирам Ботев: \"Вий, вий сте идиоти\", каза от трибуната Кръстева по адрес на Павел Шопов и парламентарната група на \"Обединени патриоти\". Думите и предизвикаха Станислав Станилов от \"Обединени патриоти\" (\"Атака\"), който направи забележка към председателстващия събранието Явор Нотев, който е от неговата партия, че е допуснал обиди. \"Вие сте за отделност\", каза Станилов към ДПС. \"Престанете да ревете насреща ми като диваци. Аз не мразя турците, но вие създавате този език на омразата\", надвикваше се с депутатите от ДПС Станилов. Павел Шопов излезе на трибуната и каза, че не се чувства обиден. \"Аз не се обиждам от думите на една еничарка. Нашата задача и цел тук е да се борим срещу чуждия турски национализъм. Ние се справяме и еничарката явно се ядоса\", каза Шопов. После се впусна в лингвистично-исторически обяснения, че в по-късни османски имена към еничарските корпуси е имало еничарки като обслужваш персонал. В крайна сметка законопроектът на ДПС беше отхвърлен с 23 гласа \"За\", 61 \"против\" и 66 \"въздържал се\".\" - в. \"Дневник\".\"Председателят на ДПС Мустафа Карадайъ обяви, че присъствието на Валери Симеонов като вицепремиер в правителството и в управляващата коалиция е двоен стандарт от страна на ГЕРБ. \"Преди вота на недоверие има по-важни неща, които трябва да се случват и те се случват\", заяви той по повод на оставката на здравния министър Николай Петров в кулоарите на парламента тази сутрин. \"Виждаме, има оставка на министъра на здравеопазването, обясни той. - От вас /медиите, б.р./ разбрахме, че причина за оставката е одитен доклад и извършена проверка на прокуратурата, която не е установила нищо. Но от ГЕРБ твърдят, че за тях тази оставка е морален акт. Морален акт при наличие на одитен доклад и проверка на прокуратурата, която не е установила нищо. Тогава идва друг въпрос. От вас - медиите, получихме доста информация за оградата и каналджийството, от вас видяхме агресия срещу възрастни хора на границата, от вас виждаме влезли в сила съдебни решения, които пак от вас - медиите, виждаме, че не се изпълняват. От вас виждаме през последните дни осъдително решение на бургаския съд за езика на омразата. Резултатът какъв е? Вицепремиерски пост! Намирисва ли ви на двойни стандарти\", обобщи с въпрос Карадайъ. \"Едното е било морален акт, а другото какво е, запита той. - Какво означава това и какъв сигнал изпращаме към обществото? Ние твърдим, че ГЕРБ е виновно затези двойни стандарти и за толерирането на агресията, езика на омразата, омразата в действие, включително срещу медиите. Виждаме през официалния сайт на Министерски съвет заплахи към медиите. Какво повече е нужно, когато твърдят, че са морални?\"...\" - в. \"Стандарт\".\"ДПС ще разговарят с БСП за вот на недоверие към кабинета ДПС ще разговарят с БСП за инициирането на вот на недоверие към кабинета \"Борисов\" на тема корупция, стана ясно от коментара в кулоарите на парламента на лидера на движението Мустафа Карадайъ. По думите му това е една от важните теми за страната, предаде Дарик. \"Преди вода на недоверие има по-важни неща, които трябва да се случват, а и се случват. Виждаме има оставка на един министър. От вас медиите виждаме последните дни осъдително решение на бургаския съд - за езика на омразата. Резултатът какъв е - вицепремиерски пост. Намирисва ли ви на двойни стандарти. Едното е било морален акт, а другото какво е? Какво означава това и какъв сигнал пращаме към обществото? Ние твърдим, че ГЕРБ са виновни за тези двойни стандарти и за толерирането на агресията, езика на омразата\", обясни Карадайъ.\" - в. \"Сега\".Протестите на учените и финансирането на науката също са сред темите на всекидневниците.\"Докато политиците ни поздравяваха за Деня на народните будители, учени от БАН и от Селскостопанската академия излязоха на протест срещу мизерното и унизително заплащане на труда им. Мотото е \"Да продължим делото на Народните будители - Да съхраним науката в България\". Шествието тръгна от сградата на БАН към паметника на Васил Левски и Св. Св. Кирил и Методий, където протестиращите поднесоха цветя, след това бяха връчени декларации в Министерството на финансите, Министерски съвет и Народно събрание. Млади докторанти твърдят, че получават 450 лв. стипендии вече 9 години. Това са средства, с които се предполага, че те ще покрият разходите за научна дейност на световно ниво. Протестиращите докторанти настояват докторантската стипендия да бъде вързана с минималната работна заплата. Протестът се обяви срещу мизерното и унизително заплащане на висококвалифицирания труд; липсата на управленско отношение и адекватни решения за гарантиране на достоен труд и социална защита. Учените заявиха, че вече 10 години срещу тях се проявява геноцид.\" - в. \"Стандарт\".\"Няколко часа след протестите, на които учени от Българската академия на науките (БАН) и Селскостопанската академия поискаха по-високи заплати и повече пари за наука, вицепремиерът Томислав Дончев и финансовият министър Владислав Горанов дадоха пресконференция, на която да обяснят, че в проектобюджета за 2018 г. има около 120 млн. лв. повече за наука, или общо 405 млн. лв. Разликата между реалността и очакванията на академиите и университетите според управляващите била, че повечето пари за наука не били разпределени предварително по институции, а те трябвало да се конкурират за тях. От изявлението на министър Горанов се разбра, че в бюджета за 2018 г. за БАН има около 5 млн. лв. повече. Нови средства при финансирането на науката са парите по Стратегията за развитие на научните изследвания - 44.7 млн. лв., както и средствата за Националната пътна карта - 20 млн. лв., които се очаква да бъдат за научна инфраструктура. Колко от тези пари ще са за проекти, по които да се кандидатства, обаче не стана известно. Бюджетът на фонд \"Научни изследвания\", който по принцип е за проекти, не е променян съществено спрямо т.г. и ще бъде около 16.5 млн. лв. \"За наука има повече пари, но за добри или за зло няма да бъдат разпределени поравно\", обяви вицепремиерът Дончев.\" - в. \"Дневник\".\"Разходите за наука през 2018 година са със 120 млн. лева повече, но няма да бъдат разпределени поравно сред институциите, а според постигнати резултати в програми и проекти, каза пред журналисти министърът на финансите Владислав Горанов, предава БТА. Протестът на колегите от научната общност намират аргументи в това, че подходът за наука не следва институционалната структура, каза Горанов. Не е предрешено при кого ще попаднат тези 120 млн. лева. Около 5 млн. лева са предварително разпределени за БАН, което дава възможност за пет процента увеличение средно на заплатите. Научните звена в България не са малко по европейските стандарти и парите за наука трябва да бъдат разпределени чрез конкурси според потребностите за държавата, посочи министърът на финансите. Научните звена и висшите училища могат да кандидатстват за този ресурс. Ако той бъде разпределен предварително ще се наруши конкуренцията и ефективността при решаване на задачите, добави той. По-добрите институти могат да постигнат по-високи резултати и да имат добър финансов ресурс, каза Горанов. Бюджетът на БАН може да бъде удвоен и ако постигнат добри резултати той може да бъде увеличен с десетки милиони лева, посочи той. Да си будител е призвание, а не професия, каза вицепремиерът Томислав Дончев. Когато учени протестират, ние дължим отговори, заяви той. Средствата за наука не се разпределят на глава - голяма част от финансирането минава през програми и проекти и това предизвиква известна доза дискомфорт, каза Томислав Дончев. Амбициите на държавата са, когато стартира нови проекти, например за нова машина за армията, българските учени да бъдат въвлечени, добави Дончев. През 2018 година в консолидираната фискална програма има 405,8 млн. лева за наука, каза Горанов. Никой не се опитва да омаловажава протеста, всеки има право на позиция. Българската наука е исторически недофинансирана, каза Дончев.\" - в. \"24 часа\".Поредното овакантяване на поста на здравния министър също е във фокуса на изданията.\"Зетят на здравния министър пробил във ВМА при друг шеф Опитите да се омаловажи скандалът с договорите на зетя на здравния министър в оставка продължават. Военна болница е купила консумативи за 300 000 лв. от фирмата, свързана със зетя на бившия началник на ВМА и здравен министър Николай Петров. Освен това първият му договор е подготвен от друго ръководство на болницата, обяви пред Дарик радио зам. здравният министър Мирослав Ненков, който също като Петров идва от ВМА. \"Откакто този екип влезе в МЗ, излязоха няколко \"разкрития\" на ваши колеги, които всички бяха с няколко месечна давност. Тази история с одитния доклад също е стара. Поръчката за 1.7 млн. лв. всъщност е прогнозна цена. Защото не е ясно колко от даден консуматив ще изработи болницата за една година. Военната болница например е спешен център и ако не дай Боже стане някоя извънредна ситуация и в нея постъпят множество спешни пациенти, разходът за определени консумативи ще се качи непредвидено\", обясни Ненков. Затова за трите години, през които е действал договорът между ВМА и свързаната със зетя Явор Цонев фирма, купените от нея консумативи са за 300 000 лв. \"Това е под 5% от всички консумативи от този вид, които болницата е консумирала\", каза още Ненков и припомни, че фирмата е избрана по критерий най-ниска цена, а \"военният прокурор не смята, че има престъпление\". Военният прокурор обаче се проверява от военната апелативна прокуратура заради това си становище. Първата обществена поръчка, спечелена от спорната фирма, която е за по-голямата сума, е стартирана и финализирана от предишното ръководство на ВМА. \"Ген. Петров просто я подписва\", каза Ненков. Втората поръчка за над 300 000 лв. прогнозна цена обаче е от времето, когато Петров е началник на болницата...\" - в. \"Сега\".\"Изключително много съжалявам за оставката на министър Николай Петров, българската здравна система загуби от тази оставка\", заяви председателят на Здравна комисия и депутат от ГЕРБ д-р Даниела Дариткова. \"Моето мнение е, че трябва да има устойчивост в политиката. Една личност е важна за системата, но всъщност устойчивите решения трябва да бъдат решения на една политика, която е консенсусна, последователна, за да не се случва така, че при всяка смяна да имаме връщане назад и започване отначало. Здравеопазването се нуждае от дългосрочна визия, консенсус и устойчиви решения\", коментира д-р Дариткова. По думите й има мантри, които се повтарят с цел политическа употреба. \"Темата за търговските дрружества и лечебните заведения е една такава. Тя намери голяма популярност на един неотдавнашен конгрес. Смятам, че в политиката на здравеопазването трябва да се търси надпартийния консенсус. Тук политизирането е изключително вредно\", допълни д-р Дариткова. \"С мен не е говорено да бъда министър на здравеопазването - моята сила е в парламента, отвърна тя на въпрос за бъдещия министър. - Факт е, че вече 9 години съм в политиката и в сферата на здравеопазването. Донякъде е логично при всяка смяна на министър, аз да бъда евентуално търсена и ориентирана към поста.\" Попитана дали министерският пост трябва да бъде зает от заместник-министър Мирослав Ненков, д-р Дариткова отговори: \"Този въпрос трябва да бъде зададен към премиера и правителството\" ,зави д-р Дариткова. \"Парламентарната здравна комисия в момента е в бюджетна процедура. За нас е важно тази процедура да мине успешно, за да гарантираме нормално функциониране на сектор \"Здравеопазване\" следващата година\", допълни д-р Дариткова.\" - в. \"Стандарт\".Телефонните измами също са сред актуалните теми.\"Никога не давайте пари, поискани по телефона за: акция на МВР по \"залавяне\" на ало измамници, измъкване от ареста на роднина (уж причинил катастрофа), операция на близък, ваксина, освобождаване на колет, да сключите \"изгодна сделка\", да спечелите от томбола. Най-голямата сума, дадена през 2017 г., е 116 000 лв. От началото на годината 645 души са се оплакали в полицията от измами. Разкрити са 107 мошеници. Не помагат почти ежедневните репортажи в новините на всички медии за поредните жертви, нито призивите на полицаи и прокурори към хората да не вярват на мними полицаи и лекари, които им разказват небивалици за полицейски акции, за зловещ птичи (свински) грип, или за ужасяващи катастрофи с децата и внуците им. С необяснима наивност и доверчивост хората продължават да изхвърлят парите през балкони, да ги оставят до кофи, по спирки и на пейки в градинки. Понякога обаче измамниците предварително са получили необходимата им информация. Вече се множат случаите, при които бандитите се представят по телефона за служители на електроразпределителни дружества. По време на разговора те научават как се казва човекът, къде живее. По-късно използват тези сведения за по-голяма достоверност. Например веднага се обръщат по име и така жертвата остава с впечатление, че наистина им се обажда техен близък. Един бърз поглед върху бюлетините на МВР показва, че само за последните два месеца - от 1 септември до 30 октомври, няма нито един ден без измамен, а понякога са по двама, трима, четирима, че и повече. Само от 1 януари до 9 септември 2017 г. на тел. 112 са постъпили 11 021 сигнала за лъжливи обаждания по телефона. За съжаление обаче, няма техническа възможност да се разбере по колко от всички жалби, образувани дела и обвиняеми бандити, първият сигнал е постъпил чрез тел. 112. По данни на МВР от началото на годината до 15 октомври в районните управления има подадени 645 жалби от хора, ужилени от телефонната мафия, което прави по минимум двама измамени на ден. Според официалната полицейска статистика за същия период регистрираните престъпления са 582. Първенец е София. От началото на годината сигналите от пострадали са 127, а регистрираните престъпления са 120...\" - в. \"24 часа\".\"Според изследване на прокуратурата пострадалите от телефонни измами жени са три пъти повече от мъжете. Най-често жертвите са на възраст между 71 и 80 години. 93 процента от апашите пък са мъже на възраст между 18 и 35 години...\" - в. \"Труд\".", "date": "2017.11.02", "title": "Обиди между депутати в Деня на будителите, над 600 жертви на телефонни измами за 9 месеца, дават повече средства за наука...   "}
{"url": "https://news.bg/politics/boyko-borisov-veche-ne-e-momcheto-na-naroda-spored-radan-kanev.html", "text": "\"Бойко Борисов престана да е човек от народа.\" Това заяви пред bTV зам.-председателят на ДСБ Радан Кънев. \"Момчето от Банкя се качи по стълбата на Смирненски някъде високо, сега живее в розови облаци и хората станаха богати в очите му\", допълни той.Кънев обясни, че той вече е \"слязъл по тази стълба\" и че хората нито са богати, нито са доволни.Зам.-председателят на ДСБ посочи и че по важните въпроси ГЕРБ и БСП всъщност гласуват заедно. По думите му двете партии създават  помежду си. \"Това подкрякване в ляво е поредно доказателство, че тези хора не стават за алтернатива\", допълни Кънев.Според Кънев политическите кръгове в управлението на страната крадат заради липсата на правосъдие. Тези кражби красноречиво показвали, че у нас няма чатна собственост. По думите му частната собственост липсва на всички нива - няма я нито на село, нито на най-високите нива на бизнеса. \"Няма израстване според заслугите, а според партийни, роднински и прочие неестествени за дясното, за демократичното общество процеси\", категорично заяви Кънев.Зам.-председателят на ДСБ обясни и че премиерът Борисов доминира от 10 години в българската политика. \"Боя се, че моделът е по-стар от него, но той го обхвана и го превърна в модела \"Борисов\", ако искате модела \"Борисов - Пеевски\", обясни още Кънев.Относно обединението на ДСБ и \"Да, България\" Кънев обясни, че това е един естествен процес. Според него това е трябвало да се случи преди последните избори. Кънев обясни и че с тези действия се слагат основите на едно сериозно обединение. Той беше категоричен и че това обединение е опозиционно както на ГЕРБ, така и на БСП.Кънев коментира и провала на Реформаторския блок - проблемът идвал от това, че блокът не е успял да се превърне в единна формация.Припомняме, според последното на общественото мнение, направено от \"Маркет линкс\" през месец октомври, партиите \"Да, България\" и ДСБ получават съответно 3.2 и 1.2% от общественото доверие, което с малко минава нужните 4% за влизане в Народното събрание.", "date": "2017.11.02", "title": "Бойко Борисов вече не е момчето на народа според Радан Кънев"}
{"url": "https://news.bg/world/beliyat-dom-napadna-rusiya-za-vetoto-za-himicheskite-orazhiya-v-siriya.html", "text": "Белият дом остро разкритикува Русия след наложеното вето върху план на ООН за продължаване на течащото в момента разследване на извършени атаки с химически оръжия в Сирия, информира Ройтерс.Преди седмица Москва наложи вето в Съвета за сигурност на ООН за блокиране удължаването на мандата на мисия на Организацията на обединените нации и на Организацията за забрана на химическите оръжия - известен като Съвместен механизъм за разследване, която разследва използването на химически оръжия в Сирия.\"\", се казва в съобщение на Белия дом.Разследващият екип установи, че сирийският президент Башар Асад и неговите сили са отговорни за химическа атака в контролирания от опозицията град Хан Шейхун през април 2017 г. В доклада, представен пред Съвета за сигурност на ООН в четвъртък миналата седмица, се отбелязва, че при атаката са загинали десетки хора., допълва Белият дом.Механизмът беше създаден от Съвета за сигурност на ООН през 2015 г. и удължен през 2016 г. с още една година. Мандатът изтича в средата на ноември.От 2011 г. разследващи на ООН са документирали 33 химически атаки. 27 са извършени от сирийското правителство, включително седем между 1 март и 7 юли.", "date": "2017.11.02", "title": "Белият дом нападна Русия за ветото за химическите оръжия в Сирия"}
{"url": "https://news.bg/regions/prodalzhava-podpomaganeto-na-bedstvashtite-v-oblast-burgas.html", "text": "Военнослужещи от Българската армия продължават да подпомагат пострадалите жители при наводненията в област Бургас. Военните участват в дейности за ликвидиране на последствията от бедствието.За подпомагането на бедстващите са мобилизирани 69 военнослужещи то Военноморските и Военновъздушните сили. Днес те действат на територията на село Полски извор.Военните оказват помощ при отводняването и почистване от кал и наноси на домовете на пострадалите хора в селото.Припомняме, вчера държавният глава Румен Радев призова за по-голям обхват на кампаниите за подпомагане на бедстващите. Президентът призова и за по-широка обществена подкрепа към  за подпомагане на засегнатите от наводненията общини в област Бургас.Стана ясно и че към вчерашна дата  вече е събрала сумата от над 190 хил. лв.Всеки, който има възможност да дари средства за подпомагането на пострадалите хора при наводненията в област Бургас, може да подкрепи Националната инициатива на БЧК:", "date": "2017.11.02", "title": "Продължава подпомагането на бедстващите в област Бургас"}
{"url": "https://news.bg/regions/remont-na-am-trakiya-1.html", "text": "Ремонтни дейности на пътното платно на АМ \"Тракия\" затрудняват преминаването. При 20-и километър на магистралата в посока Пловдив движението временно ще се осъществява само в изпреварващата пътна лента. Ремонтните дейности ще се осъществяват в активната лента на движение.  Агенция \"Пътна инфраструктура\" призовава водачите да шофират с повишено внимание и съобразена скорост в района на ремонта, както и да следват стриктно поставената сигнализация. ", "date": "2017.11.02", "title": "Ремонт на АМ \"Тракия\""}
{"url": "https://news.bg/world/zhenite-shte-pochakat-217-g-predi-da-postignat-ravnopravie-s-mazhete.html", "text": "Жените по света ще трябва да почакат повече от два века, за да постигнат равноправие на работното място. Това става ясно от изследване на Световния икономически форум, цитирано от вестник \"Гардиън\".Форумът, известен с ежегодните срещи в швейцарския курорт Давос, отбелязва, че ще отнеме 217 г. да се прекрати неравенството между жените и мъжете в заплащането и в получаваните възможности на работното място. Преди година изследователи сметнаха, че жените ще трябва да почакат повече от 170 г.100 г. пък ще са необходими за равен достъп до здравеопазване, образование и участие в политическия живот, което е повече от прогнозите от преди година, че са нужни 83 г.Световният икономически форум за първи път публикува доклад за неравенството при половите в икономическо измерение през 2006 г. Оттогава за първи път форумът отчита спиране на \"бавния, но стабилен напредък\" към паритет между мъжете и жените.В изследването са включени 144 държави. То се базира на индикатори, свързани с икономиката, здравето, образованието и политиката.Исландия е на първо място, като последните 9 г. е водещата държава в света с най-малка разлика между жените и мъжете. Зад нея са Норвегия и Финландия.", "date": "2017.11.02", "title": "Жените ще почакат 217 г. преди да постигнат равноправие с мъжете"}
{"url": "https://news.bg/politics/tsvetanov-ochakva-mnogo-neistini-pokray-vota-na-nedoverie.html", "text": "\"Този вот ще е загуба на време.\" Това коментира председателят на ПГ на ГЕРБ Цветан Цветанов. По думите му това е нормална практика за опозицията.Управляващите се придържат към работната си програма, посочи Цветанов. Следващата седмица бюджетът влиза в пленарна зала, а след това премиерът щял да представи новия здравен министър.Според Цветанов опозицията нямала алтернатива на това, което прави ГЕРБ. Той очаква да чуе много неистини в дебата за вота на недоверие. Всеки е в правото си да изразява своето мнение, посочи Цветанов.\"Няма шанс да не бъде приета оставката на Николай Петров. Един човек беше омаскарен\", обясни председателят на ПГ на ГЕРБ.Той бе лаконичен за кмета на Батак и излезлите данни, че синът му печелил обществени поръчките. \"Това е въпрос, който трябва да бъде зададен на БСП\", изтъкна той. Цветанов сподели, че ГЕРБ винаги губи изборите в община Батак.", "date": "2017.11.02", "title": "Цветанов очаква много неистини покрай вота на недоверие"}
{"url": "https://news.bg/health/ne-e-voden-razgovor-s-men-za-ministerskiya-post-uveri-zam-ministar-nenkov.html", "text": "\"Не знам дали съм следващият министър. С мен не е воден разговор.\" Това коментира заместник-министърът на здравеопазването Мирослав Ненков преди участието си във форум на тема: \"Фалшивите новини в здравеопазването и медицината\", организиран от Асоциацията на европейските журналисти.Д-р Ненков коментира още, че екипът на проф. Петров е започнал да позатваря кранчетата тук-таме. \"Затварянето на тези кранчета не бива да изглежда така сякаш екипът на министерството е повело война срещу болници или срещу когото и да е. Всъщност стремежът на този екип е да спести нашите общи пари.Заместник-министър Ненков бе категоричен, че няма да остане на поста заместник-министър. На въпрос дали ще бъде част от следващия екип, Ненков коментира: \"Зависи в какъв вид. Няма да остана като заместник-министър при всяко положение, който и да бъде избран за министър. Аз съм част от екипа на проф. Петров\".Той бе категоричен, че няма разговор с него за поста на министър на здравеопазването.По думите му на следващия екип на министерство на здравеопазването ще бъде оставен план какво е направено до тук и каква е била стратегическата идея.На въпрос дали е било фалшива новина случилото се с проф. Петров, д-р Ненков коментира: \"Това, което се случи с проф. Петров беше изкривена новина. Акцентът бе поставен на друго място, внушението бе нечистоплътно за мен и то постигна ефект, от който аз не съм доволен. Не само аз - не е добре, че .\"Д-р Ненков обясни, че е разговарял с министър Петров, изложил е аргументи защо не трябва да подава оставка, но проф. Петров, се е почувствал засегнат. \"Той е достоен човек\".", "date": "2017.11.02", "title": "Не е воден разговор с мен за министерския пост, увери зам.-министър Ненков  "}
{"url": "https://news.bg/int-politics/severna-koreya-may-se-gotvi-da-izvarshi-novo-raketno-izpitanie.html", "text": "Северна Корея може да извърши ново ракетно изпитание, след като е била засечена повишена активност в изследователските ѝ обекти. Това обявиха от разузнаването на Южна Корея, цитирани от местната агенция \"Йонхап\".Ядреният полигон на Северна Корея в северозападния град Пунги-ри може да е претърпял щети от нейния шести и най-голям ядрен опит през септември, добавя \"Йонхап\".По-рано Южна Корея обяви, че никога няма да признае КНДР за ядрена държава, като Сеул също никога няма да се стреми да се сдобие с ядрени оръжия.Преди това пък стана ясно, че Китай и Южна Корея са разрешили дипломатическия спор във връзка с разположения от САЩ противоракетен щит на Корейския полуостров.Китайското външно министерство обяви, че Пекин и Сеул ще продължат да използват дипломатически средства за разрешаване на проблемите на Корейския полуостров.", "date": "2017.11.02", "title": "Северна Корея май се готви да извърши ново ракетно изпитание"}
{"url": "https://news.bg/world/germanskite-vlasti-izgubili-dirite-na-30-000-migranti.html", "text": "Германските власти не знаят къде се намират повече от 30 000 мигранти с отказано убежище на територията на страната и подлежащи на депортация.Това съобщава таблоидът \"Билд\", позовавайки се на данни на правителството и Федералното статистическо бюро, информира РИА Новости.Според изданието към декември 2016 г. на 54 437 души е отказано убежище, но 23 617 са продължили да получават помощи. Не е известно местонахождението на останалите 30 820 души.Официални данни на Федералното статистическо бюро, цитирани от Ройтерс, показват, че броят на потърсилите убежище в Германия се е удвоил за последните две години до 1,6 милиона души, като повечето са от Сирия, Афганистан и Ирак.1,6 милиона души са потърсили убежище до края на 2016 г., което е със 113% увеличение от края на 2014 г.На 158 000 души са им отхвърлени молбите за убежище.455 00 сирийци са потърсили убежище в Германия до края на 2016 г., следвани от 191 000 афганистанци и 156 000 иракчани.Най-голямо е увеличението в Източна Германия.64% от мигрантите са мъже в сравнение с население, в което 49% са мъже. Мигрантите средно са на възраст 29,4 г.", "date": "2017.11.02", "title": "Германските власти изгубили дирите на 30 000 мигранти"}
{"url": "https://news.bg/finance/po-visoki-zaplati-za-minyorite-ot-mini-maritsa-iztok.html", "text": "Синдикатите договориха 10% увеличение на заплатите на миньорите в мина \"Мини Марица Изток\". Увеличението ще се раздели на 2 части. Първата част - 5% увеличение от четвъртото тримесечие на 2017 година. Втората част - 5% ръст на заплатите от началото на 2018 година.За някои от служителите в мината, които по принцип взимат по-ниски заплати, увеличението ще бъде с около 100 лв. За други работници увеличението надминава 200 лв.Припомняме, първоначално ръководството планира заплатите да бъда вдигнати с 5%. По-големият ръст обаче беше договорен с министъра на енергетиката Теменужка Петкова и с участието на президента на КНСБ Пламен Димитров и председателят на миньорската федерация Валентин Вълчев.Според Пламен Димитров заплатите в минната промишленост трябва да се увеличават, независимо от трудностите в сектора. Пример за това е увеличението на заплатите и в \"Каолин\", където възнагражденията нараснаха с до 16, в зависимост от заеманата длъжност. В \"Асарел Медет\" увеличението е с 5 на сто, което означава поне 100 лв. на работник.В минно-добивната промишленост у нас работят 22 342 души.", "date": "2017.11.02", "title": "По-високи заплати за миньорите от \"Мини Марица Изток\""}
{"url": "https://news.bg/world/ispaniya-mozhe-da-zagubi-eur27-mlrd-zaradi-kataluniya.html", "text": "Каталунската криза може да струва на Испания 27 милиарда евро. Това предупреди Банката на Испания, цитирана от вестник \"Паис\".В нов доклад на банката се посочват рисковете, произхождащи от продължаващата каталунска криза.Банката предупреждава, че може да намали прогнозата за БВП на Испания от 0,3 на сто до повече от 2,5% през следващите две години.Това означава, че испанската икономика я грози загуба между 3 и 27 милиарда евро.", "date": "2017.11.02", "title": "Испания може да загуби €27 млрд. заради Каталуния"}
{"url": "https://news.bg/crime/kzp-proveryava-zimnite-kurorti-ot-dekemvri.html", "text": "От началото на декември Комисията за защита на потребителите ще проверява туристическите и търговски обекти в зимните курорти. Това заяви председателят на комисията Димитър Маргаритов в Банско по време на среща за готовността на институциите за сезона \"Зима 2017-2018\".С превантивна цел проверките първо ще обхванат обекти, където вече са били констатирани нарушения. Това ще цели да провери дали нарушенията са преодолени и дали обектите функционират нормално.Инспекциите ще са съвместно с Държавната агенция за метрология и технически надзор, Българската агенция за безопасност на храните, Икономическа полиция, както винаги координирано с Министерството на туризма.\"Надявам се координираните проверки, както през изминалия летен сезон, да дадат добър резултат, за да можем и ние, контролните органи, да дадем своя принос за това отново да имаме спокоен сезон с все по-високо съзнание за това, че трябва да бъде предлаган качествен туристически продукт на европейско ниво\", каза Маргаритов.Маргаритов отчете, че през изминалия зимен сезон Комисията е извършила около 700 проверки на туристически и търговски обекти в големите курортни комплекси.При проверките са съставени са около 100 акта. Сред често срещаните нарушения са липса на категоризация на обекта или предоставяне на по-ниско качество на услугите. Маргаритов уточни, че има около 15 случая на нелоялни търговски практики, свързани с адресиране на невярна информация към потребителите, заблуда или принуда.\"Осъществили сме контрол и по отношение на ски пистите. Макар и с известно закъснение почти всички от тях отговарят по отношение на информацията и категоризацията на изискванията на актуалните нормативни катове\", изтъкна Димитър Маргаритов.", "date": "2017.11.02", "title": "КЗП проверява зимните курорти от декември"}
{"url": "https://news.bg/regions/nadezhda-za-remont-za-chitalishte-nadezhda-vav-veliko-tarnovo.html", "text": "Сградата на читалище \"Надежда\" във Велико Търново е в критично състояние, съобщи БНР. Покривът и театралният салон на сградата се нуждаят от спешен ремонт.В сградата са заседавали общо три Велики народни събрания на България. В сградата е поставено началото и на българския професионален театър.Според читалищният секретар Магдалена Костадинова състоянието на сградата е наистина е проблемно. По думите ѝ библиотечната част е била \"позакрепена\", но покривът и театралният салон имат спешна нужда от ремонт. \"Темата е банална, средства няма, а сградата е паметник на културата\", обясни още тя.Според Костадинова държавата и общината са останали безучастни към проблемите на читалището, а опити за привличането на финансиране имало.Читалище \"Надежда\" днес отбелязва 170 години от рождението на своя основател и първи председател Димитър хаджи Павли Иванов.В близост до читалището се намира и сградата на Учредителното събрание, където през 1879 година е заседавало първото Народно събрание на България и където е подписана и първата Конституция на България - Търновската Конституция.", "date": "2017.11.02", "title": "Надежда за ремонт за читалище \"Надежда\" във Велико Търново"}
{"url": "https://news.bg/politics/svrahtsentralizatsiyata-na-byudzheta-obezpokoi-dsb-da-balgariya-i-deos.html", "text": "Основната линия на действие в бюджета е пълният отказ от реформи. Това е становището, разпратено и до медиите, на ДСБ/ Нова Република, ПП \"Движение ДА България\" и ПП \"ДЕОС\".\"Разпределят се повече пари без всякаква връзка с резултати и подобряване живота на хората\", заявяват в свое общо становище партиите, които останаха извън парламента.Десните определят растежа като функция от международното положение. \"Преди десет години, БСП и Тройната коалиция пропиляха годините на растеж, без да използват високите приходи и излишъци, за да финансират реформи в образованието, социалното осигуряване, здравеопазването, отбраната. Днес ГЕРБ повтаря същата грешка - инвестира приходите от силните години в кражби, а не в реформи\", смятат партиите.\"Няма чужди инвестиции, изключително обезпокоителна тенденция са намаляващите преки чуждестранни инвестиции в България\", коментират десните. Допълват, че растежът на БВП се дължи най-вече на нарастване на потреблението, а България продължава да бъде считана като рисково място за инвестиране.Според тях продължава тенденцията за свръхцентрализация на бюджета. Всички средства са в ръцете на Министъра на финансите. \"Българските общини и кметове са поставени в унизителното положение на просители пред централната власт. Независимо от очаквания висок ръст и приходи, общините остават в постоянен фактически фалит, а реформи на местното самоуправление не се предвиждат\", добавят те.\"Зле за средния и дребен бизнес\", така десните партии определя продължаващата според тях тенденция правителствата на ГЕРБ и БСП да фаворизират \"големите\" и да мачкат и унищожават \"малките\". \"И три мандата не стигат, за да бъде намалена дискриминационната ставка ДОД за най-дребния бизнес - едноличните търговци от 15% на общото ниво от 10%\", допълват те.Сините също така смята, че излишъците се харчат произволно. Заложените приходи в бюджет 2018 г. изглеждат сериозно подценени, което се превръща в обичайна практика за това ръководство на Министерство на финансите. Така се създава огромен буфер, който да се харчи без всякакви правила в края на годината. Правилното решение за бюджет 2018 г. би било балансираното съотношение между приходите и разходите.\"Енергийната зависимост остава\", въпреки че партиите определя като положително, предвидените 215 млн. лева за газовата връзка с Гърция, за тях остават съмненията, че проектът нарочно се бави, за да продължи сериозната зависимост на България от един доставчик.Това правителство, според сините, дори не предприема опити за подобряване на ефективността на разходите и е заело позиция на пълен отказ от реформи. \"Парите за здравеопазване се увеличиха няколко пъти през последните години, но качеството спадна и недоволните се увеличиха. В пенсионното осигуряване, вместо да се разширява капиталовият стълб се разширява разходопокривният. Вече дори не се говори за реформа в МВР и диференциране на заплащането според реално свършената работа\", коментират десните.По време на трето правителство на ГЕРБ, България е последна по доходи в ЕС, допълват от партията. С темповете на развитие от последните 15 години, на България ще бъдат необходими още 33 години за достигане на средно европейските доходи.\"Не вярваме, че ГЕРБ и \"патриотите\" ще се съобразят с разумни препоръки - те явно са се самозабравили. Но сме длъжни да се обърнем с един последен призив: Харчете резултатите от чуждия труд за реформи, а не за кражби. Натрупаното в силни за икономиката години трябва да е в полза на следващите поколения, а не на партиите ви на следващите избори\", приключват своя анализ за бюджет 2018 от ДСБ/ Нова Република, ПП \"Движение ДА България\" и ПП \"ДЕОС\".", "date": "2017.11.02", "title": "Свръхцентрализацията на бюджета обезпокои ДСБ, Да България и ДЕОС"}
{"url": "https://news.bg/world/strategicheskata-aviatsiya-na-rusiya-udari-pozitsii-na-islyamska-darzhava-v-siriya.html", "text": "Шест далекобойни бомбардировача Ту-22М3 на Военновъздушните-космически сили на Русия са бомбардирали обекти на ДАЕШ (\"Ислямска държава\") в Сирия, съобщават ТАСС и други руски медии.Самолетите са бомбардирали град Абу Кемал в провинция Дейр ез Зор за втори пореден ден.Руското военно министерство пояснява, че стратегическата авиация е унищожила складове с оръжия и муниции, командни постове и укрепителни съоръжения, което е потвърдено с разузнавателни средства.Министерството отбелязва, че е извършило ударите с цел оказване на помощ на сирийските правителствени сили за разгромяване на групировката.", "date": "2017.11.02", "title": "Стратегическата авиация на Русия удари позиции на „Ислямска държава” в Сирия"}
{"url": "https://news.bg/politics/dualnoto-obrazovanie-da-stane-darzhavna-politika-nastoya-donchev.html", "text": "Дуалното образование, стартирало като проект, трябва да се превърне в държавна политика. За това настоя вицепремиерът Томислав Дончев по време на конференция с участието на президента на Конфедерация Швейцария Дорис Лойтхард. Конференцията е по повод официално закриване на Форума за дуално образование по проект ДОМИНО - \"Дуално образование за модерните изисквания и нужди на обществото\". Лойтхард определи проекта като успешен, а парите осигурени безвъзмездно като \"добре похарчени\".Проектът е част от Българо-швейцарската програма за сътрудничество, която възлиза на 76 млн. швейцарски франка, определени в периода 2009-2014 г. по силата на двустранно Рамково споразумение.По проекта досега са обхванати 19 града в страната, 32 професионални гимназии, 802 ученици, 49 учители, 170 фирми партньори. Обучени са 71 наставници във фирми, изготвени са планове и учебни помагала за 8 професии.Част от професиите, в които се залага на дуалното обучение са машинен техник за машини и системи с цифрово-програмно управление, техник-технолог в производството в производството на мляко, електротехник, газов техник, готвач, техник на транспортна техника, техник на електронна техника, техник-технолог в дървообработването, топло и електромобилен техник, ресторантьор.Виждането е, че професионалните училища трябва да подготвят можещи, интелигентни и висококвалифицирани специалисти, чиито умения отговарят на нуждите на трудовия пазар. Бизнесът е разглеждан като отговорен партньор на образователните институции, мотивиран да инвестира в бъдещите си работници и да си сътрудничи с държавата и местните власти.Томислав Дончев настоя, че без бизнеса този проект няма как да се случи. ДОМИНО е с бюджет 3 535 000 швейцарски франка, от които швейцарският принос е 3 млн. швейцарски франкаТомислав Дончев заяви още, че ако България трябва да има приоритет - това е образованието. \"Образованието единствената гаранция, че можем да имаме здравомислещ и просветен народ в перспектива, освен това най-големият критерий за това колко конкурентоспособна е, колко богата ще бъде една нация, е качеството на човешкия ресурс. Не са много начините да инвестираме в него, освен чрез образование. Ако има фокус в нашите усилия това е образованието. Убеден съм, че това, което започна тази година, ще продължи през следващите и ще имаме успех\", заяви Дончев.По думите му 29% от БВП се формира от производство и именно там нуждите са категорични, освен като сила на производство и като квалификация, която пък е предмет на дуално обучение.\"Когато говорим за дуалното обучение не бива да забравяме, че това не е само форма на обучение - това е форма на създаването на отношение към определени сектори на икономиката\", обясни той.", "date": "2017.11.02", "title": "Дуалното образование да стане държавна политика, настоя Дончев"}
{"url": "https://news.bg/crime/narushenie-na-sluchayniya-podbor-na-delo-v-sas-ustanovyava-proverka.html", "text": "Нарушение на принципа на случайния подбор на делата е установила Комисията, назначена от председателя на ВКС Лозан Панов при проверка в Софийския апелативен съд (САС), съобщиха от ВКС.Комисията, назначена със Заповед (№ 2510/16.10.2017 г.) на председателя на Върховния касационен съд (ВКС), бе по повод на Заповед на апелативния съд в София (№ А-1198/04.10.2017 г.) Докладът на комисията е публикуван на страницата на ВКС в интернет.Търговско дело (№ 2632/2017 г.) е образувано по въззивни жалби срещу решение на Кюстендилския окръжен съд по търговско дело, с което са отхвърлени предявени от дружество в несъстоятелност установителни искове за вземания в общ размер 102 229 519,75 лв.Проверката е установила, че по делото са приложени два протокола за извършено електронно разпределение. В доклада се уточнява, че трети протокол не е приложен. Според представена допълнително извадка на 05 октомври 2017 г. в 10:52:07 часа е извършено ръчно преразпределение на делото. Разпределеният съдия Милен Василев е заменен със съдия Даниела Дончева. Като причина за преразпределението, което не е отразено в сървъра на ВСС, е посочена заповедта, издадена в апелативния съд (№ А-1198/04.10.2017 г.).Комисията на ВКС констатира, че разпределението на съдиите от САС по отделения е извършено със заповед на административния ръководител на съда (№ А-852/16.10.2012 г.) след решение на Общото събрание на съдиите от 11 октомври 2012 г.На това Общо събрание на съдиите в Апелативния съд в София не е решено за преместване на съдия Даниела Дончева в Търговското отделение на съда. С решението тя е определена за съдия в Гражданското отделение.Необходимостта от преместването на съдия Милен Василев в друг състав на Търговското отделение не може да се установи от заповедта. Мотивите в документа нямат пряко отношение към преместването на съдия Василев. Делата на съдията, преместван от един състав на Търговското отделение на Апелативния съд в София в друг състав на същото отделение, са преразпределени \"ръчно\". Не е спазен принципът на случайния подбор.ВСС трябва да реши дали определянето на броя и съставите на отделенията, определяни със заповеди на административния ръководител, не противоречи на Закона за съдебната власт.Комисията отправя препоръка за промяна на точка, която засяга Вътрешните правила за случайно разпределение на делата.", "date": "2017.11.02", "title": "Нарушение на случайния подбор на дело в САС установява проверка "}
{"url": "https://news.bg/int-politics/ispaniya-izdade-evropeyska-zapoved-za-arest-na-puchdemon.html", "text": "Испанската прокуратура поиска, а испански съдия издаде европейска заповед за арест на сваления от власт президент на Каталуния Карлес Пучдемон и четирима други бивши членове на неговото правителство заради ролята им в спорния референдум за независимост на североизточната испанска област, съобщават световните информационни агенции.И петимата не се явиха пред Върховния съд на Испания днес по обвинения в бунт, противодържавна дейност и злоупотреба с публични средства.Адвокатът на Пучдемон заяви, че климатът не бил добър за неговата поява.Осмина други уволнени членове на регионалното правителство на Каталуния се явиха, за да дадат показания пред съда.Прокуратурата в Мадрид поиска осмината да бъдат вкарани в затвора за ролята им след свидетелските им показания.Испания беше връхлетяна от конституционна криза след провеждането на референдума на 1 октомври, незачитайки решение на испанския конституционен съд, което обяви референдума за незаконен.През миналата седмица испанския премиер Мариано Рахой наложи пряко управление върху Каталуния, разпускайки регионалния парламент и свиквайки предсрочни местни избори за 21 декември.Това стана, след като парламентът на Каталуния гласува за обявяване на независимостта на богатия североизточен регион.Каталунското правителство твърди, че от 43-те процента от всички имащи право на глас избиратели, които гласуваха в референдума, 90 на сто са се обявили в полза на независимостта.Испанската прокуратура поиска от съдия от Върховния съд да вкара в затвора осмина от деветимата уволнени членове на каталунското правителство, които се явиха за разпит. Сред тях са вицепрезидентът, вътрешният министър, външният министър и правосъдният министър.На деветия, бившият министър на икономиката на Каталуния Санти Вила, трябва да бъде наложена парична гаранция от 50 хил. евро, уточниха от прокуратурата. Той подаде оставка пред каталунският парламент преди той да гласува независимост миналия петък.Каталунските лидери все още не са официално обвинени. Те бяха обвинени в бунт, за което максималната присъда е 30 години затвор, както и за противодържавна дейност и злоупотреба с публични средства.", "date": "2017.11.02", "title": "Испания издаде европейска заповед за арест на Пучдемон"}
{"url": "https://news.bg/crime/gorski-sastaviha-22-akta-za-brane-na-gabi-v-burgasko.html", "text": "Горски инспектори при Регионална дирекция по горите - Бургас съставиха общо 22 акта за бране на гъби в големи количества.Актовете са за бране на манатарки в големи количества, с цел продажба. Освен това брането унищожава мицела. Заловените в крачка са били санкционирани.14 от издадените актове са за нарушаване на горското законодателство за ползване на недървесни горски продукти, без издадено позволително. Другите 8 акта са за извършването му по начин, който уврежда или унищожава находищата на манатарки. Нарушителите са хванати в рамките на една седмица в землището на селата Присад и Вършило в община Созопол.Горските в Бургас са съставили още 14 акта за същия период от време. Установените нарушения са за добив на дървесина без издадено писмено позволително; сеч на немаркирани дървета; за нефункциониращи системи за видеонаблюдение на обекти за съхраняване, преработка и търговията с дървесина; транспортиране на дървесина немаркирана и непридружена с превозен билет.", "date": "2017.11.02", "title": "Горски съставиха 22 акта за бране на гъби в бургаско"}
