{"url": "https://news.bg/world/hmeymim-udarena-ot-evtini-dronove.html", "text": "Руската база в Сирия - Хмеймим е била ударена от дронове, които можели да се купят свободно от пазара.Това обявиха от Пентагона.\"Видяхме, че технологията от този вид е използвана от бойци на Ислямска държава. Тези устройства и технологии могат лесно да бъдат закупени от пазара и това е причина за безпокойство \", каза говорителят на Пентагона Адриан Ранкин-Галоуей.Близо 13 драна удариха руската база в Сирия на 6 януари.", "date": "2018.01.08", "title": "Хмеймим ударена от евтини дронове"}
{"url": "https://news.bg/crime/elena-joncheva-ustanovi-che-ogradata-prodalzhava-da-propada.html", "text": "Депутатът от ПГ \"БСП за България\" Елена Йончева отново коментира оградата ни с турската граница. Йончева изтъква в свой статус във Фейсбук, че оградата продължава да пропада. Журналистката публикува и снимки на оградата, на които тя държи днешен естник, а да удостовери достоверността на снимките.\"Днес, 8.01.2018 г. в района на Малко Търново - паднала ограда. Налага се да документирам събитието с днешни вестници, за да удостоверя достоверността му\", пише в публикацията на Йончева. По думите й съоръжението е не само неефективно, а и продължава да пропада.Тя напомни, че съоръжението не е построено според заданието на МВР от 14 януари 2015 г.\"На 20.11.2015 г. Главна дирекция \"Гранична полиция\" дава правото на областните управители на Ямбол, Хасково и Бургас да променят проекта за ограда. Предоставеното право на областните управители да променят техническите параметри е направено с една единствена цел - корупция\", отбелязва в публикацията си Елена Йончева и допълва, че за възпрепятстващо съоръжение, заедно с прилежащия обслужващ път, са дадени около 1 млн. лева на линеен километър.Депутатът се позовава и на доклада на Главния инспекторат на МС от април 2017 г., който е бил изготвен във връзка с проектирането и изграждането на временната ограда на българо-турската граница. Този доклад констатира фрапиращи нарушения, изтъква Йончева.В него пише, че даденото указание на Гранична полиция не кореспондира с утвърденото от Министъра на вътрешните работи задание за проектирането на съоръжението, по което областните управители вече са сключили договори за изграждането на съоръжението и обслужващия път, акцентира Йончева.В статуса си във Фейсбук Елена Йончева казва, че проверяващият екип не е можел да установи, на много места дали оградата е едноредова или двуредова.\"Абсурдно е проверяващият екип на Главния инспекторат на С да отиде със специална задача да провери дали има изградена ограда и от какъв тип е - и да не може, след проверка, да отговори на този въпрос\", завършва публикацията на народния представител.", "date": "2018.01.08", "title": "Елена Йончева установи, че оградата продължава да пропада"}
{"url": "https://news.bg/world/ekstremisti-napadnaha-ruskite-voenni-bazi-v-siriya-s-13-drona.html", "text": "Русия обяви, че екстремисти са използвали безпилотни самолети, за да атакуват нейната военноморска и военновъздушна бази в Сирия, съобщават руските медии.От руското военно министерство уточниха, че няма жертви или щети в резултат на нападенията, в които са участвали 13 въоръжени дрона срещу военновъздушната база \"Хмеймим\" и военноморската база \"Тартус\" в Западна Сирия.От ведомството заявиха през миналата седмица, че двама руски военнослужещи са били убити при минометен обстрел срещу \"Хмеймим\" на 31 декември, докато руски хеликоптер Ми-24 се разби в същия ден, летейки към летището в сирийския град Хама, като и двамата пилоти загинаха. Обявената причина беше техническа неизправност.Отбелязва се, че руските военни успешно са отблъснали атаките, които са били извършени през нощта в събота.Всички дрони са били засечени от руските противовъздушни отбранителни системи \"на значително разстояние от руските военни обекти\", като се добавя, че седем от безпилотните апарати са били свалени от руската противовъздушна система \"Панцир С\".", "date": "2018.01.08", "title": "Екстремисти нападнаха руските военни бази в Сирия с 13 дрона"}
{"url": "https://news.bg/world/opra-uinfri-obmislya-da-se-kandidatira-za-prezident-na-sasht.html", "text": "Известната телевизионна водеща в САЩ Опра Уинфри \"активно обмисля\" дали да се кандидатира за президент на изборите през 2020 г., съобщава СиЕнЕн.Вчера вечерта Уинфри получи наградата \"Сесил Б. Демил\" - \"Златен глобус\" за цялостни постижения. По време на наградите \"Златен глобус\" тя подкрепи изложените на сексуални посегателства.Двама \"близки приятели\" на Опра разкриха пред американската медия, че тя обмисля да се кандидатира за държавен глава на САЩ. Тя дори е насърчавана от нейни приближени да се пусне в битката.Борбата в Демократическата партия за излъчване на кандидат не се очаква да започне преди частичните избори през 2018 г.", "date": "2018.01.08", "title": "Опра Уинфри обмисля да се кандидатира за президент на САЩ"}
{"url": "https://news.bg/crime/otmashtenie-e-logichna-versiya-za-ubiystvoto-na-petar-hristov.html", "text": "Една от версиите за смъртта на бизнесмена Петър Христов е отмъщение. Това заяви бившият следовател Андрей Цветанов в ефира на Нова.\"Убийството е показно и безцеремонно. Улицата правораздава и това е най-лошото нещо, което се случва. Имаме повече от 180 неразкрити убийства, което означава, че няма стабилно разследване\", изтъкна Цветанов.Логично е една от версиите за убийството да е отмъщение, допълва бившият следовател.Припомняме, тази . 49-годишният мъж беше прострелян в гърдите и почина минути след престрелката.По думите му е нужно да бъде променен начина на работа на прокуратурата. Осен това България се нуждаела и от добри специалисти в полицията. \"Трудно се работи по поръчковите убийства\", каза още Цветанов.Андрей Цветанов направи коментар и за шесторното убийство в Нови Искър.\"Лично аз имам резерви, че тези убийства са свързани с такъв несериозен мотив. Това най-вероятно е поръчково. Не може шест човека да бъдат убити ей така заради някаква предполагаема любов\", отсече Цветанов.Припомняме, петима души бяха открити застреляни в дома им в Нови Искър на втория ден от януари 2018 г. Открити бяха баща, син, дъщеря на съпругата,  и възрастна жена - майка на съпругата. Ден по-късно бе обявено, че е открита и дъщерята на възрастната жена - , която е , открито в къщата.Обвинен задочно бе Росен Ангелов осъждан, през 80-те години е изтърпял присъда за педофилия. Той бе намерен мъртъв преди два дни. Полицията твърди, че Ангелов се е самоубил след като е убил шестимата души.", "date": "2018.01.08", "title": "Отмъщение е логична версия за убийството на Петър Христов"}
{"url": "https://news.bg/world/rokadi-v-britanskiya-kabinet.html", "text": "Финансовият министър на Великобритания Филип Хамънд, министърът за Брекзит Дейвид Дейвис, външният министър Борис Джонсън и вътрешният министър Амбър Ръд запазват постовете си след предприетите от премиера Тереза Мей рокади.Това съобщиха от \"Дайнинг стрийт\", цитирани от агенции.В същото време Брандън Люис е новият председател на Консервативната партия след оттеглянето на сър Патрик Маклохлин. Маклохлин е винен за разочароващото представяне на консерваторите на предсрочните избори през юни 2017 г., при които Мей неочаквано изгуби мнозинството си.Люис беше заместник-министър по въпросите на имиграцията.По-рано днес министърът за Северна Ирландия Джеймс Броукъншър подаде оставка поради здравословни проблеми.Преди обявяването на рокадите имаше много медийни спекулации относно ролята на Дейвис и Джонсън, които излязоха с лични позиции по Брекзит и други въпроси, различаващи се от официалната политика на правителството.", "date": "2018.01.08", "title": "Рокади в британския кабинет"}
{"url": "https://news.bg/int-politics/sasht-se-gotvyat-da-izgonyat-200-hil-imigranti-ot-salvador.html", "text": "Американското правителство се очаква да разпореди по-късно днес, че стотици хиляди салвадорци, живеещи в страната като \"временни\" имигранти от 2001 г. насам, трябва да се завърнат по родните си места, съобщава \"Франс прес\".През миналата година администрацията на американския президент Доналд Тръмп реши да прекрати Статута за временна закрила (TPS) за 59 хил. хаитяни и 5 300 никарагуанци, живеещи в САЩ от десетилетия, като се очаква да вземе същото решение за около 200 хил. салвадорци, обхванати от същата програма.Въпреки че може да им бъде предоставена повече от година, за да се върнат в страната си, решението ще откъсне насила десетки хиляди семейства с дълбоки корени в САЩ, включително десетки хиляди деца, родени там, които са американски граждани по право.Днес е крайният срок, в който от американското вътрешно министерство трябва да се произнесат по удължаването на действието на TPS за салвадорците, голям брой от които живеят в и около американската столица Вашингтон.Предишните администрация не са разисквали много-много удължаването на действието на TPS, но Тръмп предприе по-твърд подход към законната и нелегалната имиграция.", "date": "2018.01.08", "title": "САЩ се готвят да изгонят 200 хил. имигранти от Салвадор"}
{"url": "https://news.bg/world/turtsiya-vaznameryava-da-udalzhi-izvanrednoto-polozhenie-za-shesti-pat.html", "text": "Правителството на Турция обяви, че планира да удължи наложеното след неуспешния опит за преврат през юли 2016 г. извънредно положение за шести път, информира АФП.Според критици Анкара използва ситуацията, за да атакува опозицията.Вицепремиерът Бекир Боздаг заяви, че извънредният режим ще бъде \"удължен още веднъж\" за три месеца. По думите му въпросът ще бъде обсъден на следващото заседание на Съвета за национална сигурност.Извънредното положение изтича на 19 януари. То беше наложено няколко дни след опита за пуч на 15 юли 2016 г.", "date": "2018.01.08", "title": "Турция възнамерява да удължи извънредното положение за шести път"}
{"url": "https://news.bg/crime/prezidentat-se-informira-za-deystviyata-na-mvr-ot-poslednite-dni.html", "text": "Румен Радев разговаря с министъра на вътрешните работи Валентин Радев и главния секретар на МВР Младен Маринов, за да се информира относно действията от последните дни.На \"Дондуков\" 2 се проведе работна среща по инициатива на държавния глава.МВР-шефът и главсекът информираха държавния глава за криминогенната обстановка в страната от последните седмици, както и за хода на разследванията по тежките престъпления от изминалите дни.Обсъдени по време на срещата бяха постигнатите резултати и слабостите в оперативно-издирвателната дейност на органите на МВР. Освен това тримата коментираха и взаимодействието между органите МВР и тези на местната власт и гражданите, по отношение на издирвани лица с влязла в сила присъда.Президентът пожела успех тежката и отговорна дейност на МВР. Румен Радев обърна внимание на необходимостта от усъвършенстване на модела на работа в борбата с престъпността. Той изтъкна необходимостта да се гарантира по-голяма сигурност за българските граждани", "date": "2018.01.08", "title": "Президентът се информира за действията на МВР от последните дни"}
{"url": "https://news.bg/world/kyurdski-futbolist-kritik-na-erdogan-otselya-pri-opit-za-pokushenie-v-germaniya.html", "text": "Германско-кюрдски футболист, добре известен критик на турското правителство,  е оцелял при опит за покушение, докато е шофирал в Западна Германия, съобщава БиБиСи.Най-малко два куршума са били изстреляни към управлявания от Дениз Наки автомобил на магистрала до град Дюрен в неделя вечерта, съобщава германска медия. Наки не е пострадал.Той играе за Амедспор в Турция, а преди това за германски клубове.През април 2017 г. кюрдът е осъден условно от турски съд на 18 месеца затвор за \"разпространение на терористична пропаганда от името на Кюрдската работническа партия\".През 2016 г. Турската футболна асоциация му наложи забрана да не участва в 12 мача за \"идеологическа пропаганда\", свързана с кюрдския конфликт.Но на този етап няма доказателства стрелбата да е пряко свързана с турската държава. Анкара не е коментирала информацията.Наки заяви в интервю за \"Велт\", че два пъти са стреляли по него от голяма кола с черен цвят. Той поясни, че единият куршум е преминал през прозореца в средата на колата му, а другият е ударил колата до едната гума. Вестникът показа снимки с две дупки от куршумите.Полицията разследва случая, разглеждайки го като опит за убийство.", "date": "2018.01.08", "title": "Кюрдски футболист, критик на Ердоган, оцеля при опит за покушение в Германия"}
{"url": "https://news.bg/world/prirodnite-bedstviya-prez-2017-g-nay-skapostruvashtite-v-istoriyata-na-sasht.html", "text": "През 2017 г. природните бедствия са нанесли рекордни в историята на САЩ щети, които са в размер на 306 милиарда долара. Това става ясно от доклад на американското правителство, цитиран от АФП.През миналата година САЩ бяха засегнати от серия пожари и урагани.Общо 16 природни бедствия струват 1 милиард долара или повече, според доклада на Националната агенция на океанските и атмосферни изследвания.Предишната най-скъпоструваща година в историята на САЩ беше 2005 г., когато ураганите \"Катрина\", \"Уилма\" и \"Рита\", както и други бедствия, причиниха щети в размер на 215 милиарда долара.Щетите от пожарите в американския щат Калифорния през 2017 г. са за 18 милиарда долара, което е три пъти повече от сезона на пожарите през 2016 г.В размер на 125 милиарда долара са щетите от урагана \"Харви\" в Тексас - вторият най-опустошителен ураган след \"Катрина\" през 2005 г. за последните четири десетилетия.Ураганът \"Мария\" в Пуерто Рико пък е нанесъл поражения за 90 милиарда долара, докато ураганът \"Ирма\", ударил Карибите и Флорида, струва на американските власти 50 милиарда долара.В изследването се отбелязва, че сега ураганът \"Мария\" е третото най-скъпоструващо природно бедствие в страната, а ураганът \"Ирма\" - петото.За последно толкова много природни бедствия за година, които са нанесли щети в размер на милиарди долари, е имало през 2011 г. - 16.", "date": "2018.01.08", "title": "Природните бедствия през 2017 г. - най-скъпоструващите в историята на САЩ"}
{"url": "https://news.bg/society/bsk-izprashtat-otvoreno-pismo-do-ministrite-na-truda-i-sotsialnata-politika.html", "text": "От Българската стопанска камара се обръщат с отворено писмо към министъра на труда и социалната политика и към министър на финансите Владислав Горанов. Писмото на Съюза на българския бизнес е относно Проект на Концептуален модел на фазата на изплащане на допълнителното задължително пенсионно осигуряване.В писмото БСК излизат със становище и предложения по проекта на Концептуален модел на фазата на изплащане на допълнителното задължително пенсионно осигуряване.В писмото си от БСК пишат, че:Под предложенията на БСК е подписан изпълнителният председател Божидар Данев.", "date": "2018.01.08", "title": "БСК изпращат отворено писмо до министрите на труда и социалната политика"}
{"url": "https://news.bg/politics/petar-stoyanov-publikatsiite-za-koruptsiya-hvarlyat-syanka-na-evropredsedatelstvoto-ni.html", "text": "Последните тежки престъпления хвърлят сянка на българското европредседателство на Съвета на Европа. Това заяви президентът (2007-2012) Петър Стоянов в ефира на bTV.По думите му и публикациите на чуждестранни медии за корупция у нас влияят негативно на европредседателството ни. Той обаче не мисли, че от това трябва да се правят генерални изводи.Стоянов не пожела да коментира убийството и обясни, че не може да го направи, защото няма почти никаква информация. Той обаче е шокиран от убийството. Президентът намира факта, че се е случило убийството като \"ужасяващ и срамен\".Стоянов коментира и публикациите в авторитетните западни медии. За тях той каза, че нямат \"никакво значение\".Значение имало какво мислим ние за нашето дередже, за корупцията, за състоянието на съдебната система. По думите му да коментираме какво пишат чуждите вестници е тежък комплекс за малоценност.\"Лашкаме между еуфория и крайна меланхолия\", заяви Стоянов и допълни, че трябва \"да намерим своята идентичност, да има балансираност в действията ни, да намерим своето самочувствие и да не загубим рецепторите си за чувствителност\".За срещата на премиера Борисов и турския му колега Бинали Йълдъръм и президента Реджеп Тайип Ердоган Стоянов коментира, че \"това е въпрос на политика - и на това, и на всички следващи правителства\".В центъра на българската демокрация са отношенията н страната ни с Турция, заяви Петър Стоянов. По думите му това винаги ще е основно за нашата демокрация.\"Мисля, парадоксално, че това правителство може да направи още. Не просто за подобряване на отношенията с Турция, а за защита на българските интереси в контекста на членството ни в ЕС и отношенията ни с Турция - каза той. - парадоксално, смятам, че присъствието на \"Обединените патриоти\" може да спомогне за това. Защото те са тези, които могат да си позволят по-неординерни, по-оригинални решения\".", "date": "2018.01.08", "title": "Петър Стоянов: публикациите за корупция хвърлят сянка на европредседателството ни"}
{"url": "https://news.bg/bulgaria/promeni-v-dvizhenieto-v-sofiya-zaradi-tretiya-lach-na-metroto.html", "text": "Столична община информира за промени в движението в София във връзка със строителството на третия лъч на метрото.От 00.00 часа на 9 януари до 24.00 часа на 9 юли 2018 г. се въвеждат промени в организацията на движение, както следва:Забранява се влизането на пътни превозни средства по северното пътно платно на бул. \"Патриарх Евтимий\" между бул. \"Витоша\" и ул. \"Цар Самуил\". Движението ще се извършва еднопосочно в две пътни ленти по южното пътно платно на бул. \"Патриарх Евтимий\" в посочения участък в посока бул. \"Христо Ботев\";Забранява се влизането на пътни превозни средства по южното пътно платно на бул. \"Патриарх Евтимий\" между ул. \"Граф Игнатиев\" и ул. \"Хан Крум\". Движението ще се извършва еднопосочно в две пътни ленти по северното пътно платно на бул. \"Патриарх Евтимий\" в посочения участък в посока бул. \"Витоша\".Забранява се влизането на пътни превозни средства по северното пътно платно на бул. \"Васил Левски\" между ул. \"Проф. Н. Михайлов\" и ул. \"Граф Игнатиев\". Движението ще се извършва еднопосочно в три пътни ленти по южното пътно платно на бул. \"Васил Левски\" в посочения участък в посока ул. \"Граф Игнатиев\".Обръща се посоката на движение на ул. \"Цар Самуил\" между бул. \"Патриарх Евтимий\" и ул. \"Хан Аспарух\" към бул. \"Патриарх Евтимий\".В транспортния тунел под НДК движението на пътни превозни средства в посока бул. \"България\" ще се извършва върху трасето на трамвайната линия.Забраняват се престоят и паркирането на автомобили както следва: .В същите участъци се закриват местата за почасово платено паркиране \"синя зона\".От 00.00 часа на 9 януари до 24.00 часа на 9 юли 2018 г. трамвайните мотриси от линия № 6 ще се движат по действащият към момента маршрут от ж.к. \"Обеля\" до ж.к. \"Иван Вазов\".", "date": "2018.01.08", "title": "Промени в движението в София заради третия лъч на метрото"}
{"url": "https://news.bg/world/79-ot-frantsuzite-vyarvat-v-nay-malko-edna-konspirativna-teoriya.html", "text": "Близо 8 на всеки 10 французи вярват в най-малко една конспиративна теория. Това показва социологическо проучване, в което са участвали 1 200 души, информира АФП.Сондажът е извършен от Ifop за Фондация \"Жан Жорес\" и организация Conspiracy Watch. Установено е, че голяма част от френското общество вярва в конспиративни теории.Една от най-известните конспирации е, че ЦРУ е замесено в убийството на американския президент Джон Кенеди през 1963 г. 54% от анкетираните вярват, че агенцията стои зад елиминирането на Кенеди, докато 16% смятат, че САЩ никога не са кацали на Луната.Най-широкоразпространената теория, която буди безпокойство във френското правителство, е, че здравното министерство е в конспирация с фармацевтичните компании за скриване опасността от ваксините.55% от респондентите са съгласни с това. Разкритата информация е в момент, когато правителството увеличава броя на задължителните ваксини от три на 11 след повторната поява на някои заболявания при новородените.Надявам се, че страната ни ще се върне към рационалността, което винаги е било наш белег, каза здравният министър на Франция Агнес Бузин, допълвайки, че Франция е \"световно изключение\" щом стане въпрос за съпротива срещу ваксините.Други теории в изследването: терористичните организации \"Ал Кайда\" и ДАЕШ (\"Ислямска държава\") са манипулирани от западните тайни служби (31% са съгласни) и СПИН е създаден в лаборатория и е изпитан върху африканци (32%).Един на десетима французи са на мнение, че е възможно Земята да е плоска, докато 18% вярват, че Бог е създал живота преди по-малко от 10 000 г.48% от французите пък вярват в \"теорията на подмяната\", според която глобалният политически и медиен елит е организирал белите хора да бъдат заменени от имигранти.Около дузина теории са тествани по време на проучването. Авторите на изследването са установили, че 79% от французите вярват в най-малко една от тях.Сондажът е проведен онлайн на 19-20 декември.", "date": "2018.01.08", "title": "79% от французите вярват в най-малко една конспиративна теория"}
{"url": "https://news.bg/regions/mikrobus-ubi-peshehodets-kray-byala.html", "text": "Микробус уби пешеходец край Бяла. Това съобщиха от полицията във Варна.Сигнал за инцидента е подаден около 17:40 часа.Катастрофата е станала на пътя Варна - Бургас, на около 300 м след разклона за с. Дюлино, в посока Бяла.59-годишният водач на микробус \"Ивеко\", по време на движението си, блъска пешеходец, който се движи в обхвата на пътя. 72-годишният мъж е загинал на място.Изясняват се причините, довели до инцидента. На място текат процесуално - следствени действия.Преминаването на автомобили в участъка се осъществява с повишено внимание.", "date": "2018.01.08", "title": "Микробус уби пешеходец край Бяла"}
{"url": "https://news.bg/education/10-miliona-leva-shte-poluchi-su-za-poddrazhka-na-sgradite-si.html", "text": "10 милиона лева ще получи Софийския университет \"Свети Климент Охридски\" за поддръжка на сградите си.Правителството никога не е имало намерение да лишава Софийския университет от сгради, даже проявявало разбиране. Това стана ясно след среща между ръководството на Алма матер и министрите Красимир Вълчев и Владислав Горанов. Просветният министър Вълчев се похвали, че скоро такъв диалог не е имало. Още в сряда СУ ще има нова сграда или поне такива са амбициите му.На срещата са обсъдени разходите за поддръжка на сградите на СУ и кабинетът щял да даде допълнителни пари на ВУЗ-а за поддръжката на сградите, стана ясно от коментара на Вълчев.Обсъдени са още широк кръг проблеми на университета. Финансист номер едно пък е доволен, че днешната среща дала ясна представа какво може да се постигне още в реформата във висшето образование.Около 10 милиона лева ще получи СУ за инфраструктурата, която ползва. Протестът се отменя. Ръководството на висшето учебно заведение било убедено, че като седнат и ще се разберат. Оказа се, че казусът е възникнал заради комуникационен проблем.СУ ще получи сградата на бул. \"Черни връх\", която се ползва от гимназията по облекло. Гимназията пък отива в ж.к. \"Лозенец\".Припомняме Софийският университет поиска нова сграда за обучение на студентите си по медицина от правителството като компенсация за отнетата им сграда.  - ако то не бъде изпълнено, Университетът започва протести след 22 януари.В последните дни на 2017 Министерски съвет със свое решение отне сградата на бул. \"Ал. Стамболийски\" в София в полза на съда и прокуратурата и с мотив \"отпаднала нужда\". До този момент сградата бе на Университетска болница \"Лозенец\". Тя беше на СУ до ноември 2016 г., след което бе прехвърлена на лечебното заведение срещу обещанието болницата да я ремонтира и тя да бъде използвана за обучение на студентите по медицина.Сградата на \"Стамболийски\", където се помещаваше преди Механотехникумът, беше дадена на СУ през 2011 г. като компенсация за загубената сграда на \"Шипка\" 6. След многогодишен спор между Университета и Съюза на българските художници в крайна сметка тя бе получена от СБХ. От СУ поискаха нова сграда, която да е равностойна на тази на ул. \"Шипка\" 6, да не се нуждае от ремонт и в нея да може директно да започне обучение на студенти.", "date": "2018.01.08", "title": "10 милиона лева ще получи СУ за поддръжка на сградите си"}
{"url": "https://news.bg/world/investitori-zovat-apple-da-deystva-sreshtu-smartfon-pristrastyavaneto.html", "text": "Големи инвеститори призоваха американския технологичен гигант Apple да разработи софтуер, който да ограничава използването на смартфоните от децата, съобщава БиБиСи.Искането е на инвеститорски групи, които държат акции на компанията в размер на 2 милиарда долара.През уикенда Jana Partners и пенсионен фонд на учителите в Калифорния изпратиха писмо на производителя на iPhone. В него призовават компанията да предприеме мерки, като вземе под внимание отражението от прекаленото използване на смартфоните върху психическото здраве на подрастващите.Призивът за по-добър контрол е приветстван от академичната общност, обучаваща по-младите да използват технологиите.В писмото се отбелязва още, че ако Apple не отговори на растящото безпокойство от прекаленото използване на телефоните, репутацията и пазарната стойност на компанията ще пострадат.Според информация на \"Ройтерс\" половината от децата в САЩ вярват, че са пристрастени към телефоните си и чувстват, че незабавно трябва да отговарят на съобщения.От Apple все още не са отговорили на искането.", "date": "2018.01.08", "title": "Инвеститори зоват Apple да действа срещу „смартфон пристрастяването”"}
{"url": "https://news.bg/world/snyag-valya-v-sahara.html", "text": "Сняг падна тази неделя в района на алжирския град Айн Сефра, разположен в пустинята Сахара, съобщават местни издания.Снеговалежът започна в ранните часове на сутринта и бързо покриваше пясъчните дюни.Снежната покривка беше около 40 см. Тя започна да се стопи около 17 часа. Нормалната температура в града през януари варира между 6 и 12 градуса.Падането на сняг в пустинята става за четвърти път за последните 37 г.Интересен факт е, че за последен път снежна покривка покри Сахара през декември 2017 г.", "date": "2018.01.08", "title": "Сняг валя в Сахара"}
{"url": "https://news.bg/world/vav-frantsiya-sa-razkriti-20-atentata-prez-2017-g.html", "text": "Най-малко двадесет атентата са били разкрити във Франция през 2017 г.Това заяви в интервю вътрешният министър Жерар Коломб. Той все пак припомни, че няма \"държава\", където \"рискът е несъществуващ\", отбелязва АФП.\"Двадесет атаки бяха предотвратени във Франция през 2017 г. Ние трябва да сме бдителни навсякъде\", коментира в интервю за в. \"Прогрес\" Жерар Коломб.Предишният официален доклад, публикуван в началото на ноември от вътрешното министерство, по повод вдигането на извънредното положение, съобщаваше за 13 разкрити атентата.От 7 януари 2015 г. след атентата срещу сатиричния седмичник \"Шарли Ебдо\" броят на загиналите достигна 241 души, загинали от нападения на джихадисти.През 2017 г. са извършени две атаки от Ислямска държава: 20 април на Шанз-д-Елизе в Париж и 1 октомври на гара Сен-Шарл в Марсилия.", "date": "2018.01.08", "title": "Във Франция са разкрити 20 атентата през 2017 г."}
{"url": "https://news.bg/int-economics/dupka-ot-eur13-mlrd-v-byudzheta-na-es-zaradi-brekzit.html", "text": "Решението на Великобритания да се оттегли от ЕС - Брекзит (Brexit), наруши бюджета на ЕС за следващия седемгодишен период от 2021 до 2027 г. Дупката е в размер на 13 милиарда евро годишно. Това заяви еврокомисарят по бюджета Гюнтер Йотингер на тематичната конференция в Брюксел.Той призова страните от ЕС, европейските предприятия и международните организации да предложат формирането на бъдещ седемгодишен бюджетен план до май 2018 г.От своя страна гражданите на ЕС трябва да се откажат от едно кафе дневно и да вложат спестените евро в запълването на €13 млрд. дупка.По този начин Европейската комисия предлага да се промени системата за формиране на бюджета на ЕС, като се намали времето за бюджетно планиране от седем до пет години.Пет години е периодът, за който са избрани Европейската комисия и Европейския парламент, така ще се приема и изпълнява бюджета на ЕС от същите политици. Това ще доведе до \"засилването на демократичната отчетност и отговорност по бюджетните въпроси\".Планирането на бюджета в ЕС се осъществява в рамките на седемгодишните бюджетни периоди. Настоящият бюджетен период отнема период от 2014 до 2020 г., следващият ще започне през 2021 г.", "date": "2018.01.08", "title": "Дупка от €13 млрд. в бюджета на ЕС заради Брекзит"}
{"url": "https://news.bg/int-politics/rusiya-obvini-shefa-na-tsru-che-lazhe.html", "text": "Неоснователните обвинения срещу Русия за намеса в изборите в САЩ се умножиха, след като Доналд Тръмп стана президент там. Такова становище изрази говорителката на руското външно министерство Мария Захарова в отговор на изявление на директора на ЦРУ Майк Помпео.\"Оказва се, че Русия се намесва в изборите в САЩ от \"десетилетия\"! Партньорите напълно са оплескали работата. Преди колко десетилетия, чудя се, Русия е \"започнала\" този мръсен бизнес\", запита Захарова в профила си във \"Фейсбук\".\"Най-доброто доказателство за това, че това са пълни лъжи, е, че през всички тези \"десетилетия\" американските специални служби и официални лица нито веднъж не са заявили нещо подобно и никога не са поставяли пред руската страна подобни въпроси\", допълни тя.Говорителят на руското външно министерство напомнила, че \"нямаше нито един заговор, филм, реч (за намеса на Русия), докато американската избирателна система не обяви, че Тръмп печели изборите\".\"Тогава започна всичко - неоснователни обвинения, търсене на външен враг, крясъци за \"ръката на Кремъл\" - с една дума, песента за половецките пленници\", подчерта Захарова.По-рано шефът на ЦРУ обяви, че Русия ще се опита да се намеси в предстоящите избори през 2018 г. за Конгреса на САЩ. По думите му, Русия от десетилетия влияе върху изборния процес в САЩ.", "date": "2018.01.08", "title": "Русия обвини шефа на ЦРУ, че лъже"}
{"url": "https://news.bg/world/spetsialniyat-prokuror-na-sasht-iska-da-razpita-tramp-za-rusiya.html", "text": "Адвокати на американския президент Доналд Тръмп се подготвят във връзка с молба на специалния прокурор Робърт Мълър да разпита милиардера, съобщава NBC News.Мълър разследва дали екипът на Тръмп си е сътрудничил с Русия по време на президентските избори през 2016 г.Според разпространяваната информация юридическият екип на държавния глава провежда предварителни разговори с ФБР относно потенциален разпит от Мълър.NBC уточнява, че адвокатите на президента на САЩ проучват алтернативи на директен разговор на Мълър с Тръмп, включително писмени отговори на въпросите или писмена клетвена декларация/писмени показания на американския държавник, че не е направил нищо незаконно и не е сътрудничил на Русия.Тръмп отрича да се е договарял с Русия, докато Москва отрича оценката на разузнаването на САЩ, че Кремъл се е намесил на президентските избори.", "date": "2018.01.08", "title": "Специалният прокурор на САЩ иска да разпита Тръмп за Русия"}
{"url": "https://news.bg/crime/prokuraturata-obvini-vazrastna-zhena-sabirala-pari-za-falshiv-bolen.html", "text": "Софийската прокуратура обвини 68-годишна жена в измама. Стефка Дандарова заблуждавала жертвата си - друга жена С.И., че събира пари за лечение на нуждаещо се лице. От 2016 г. до 5 януари 2018 г. на различни дати е взимала различни по размер суми от пострадалата и я уверявала, че ги дава на болния.Общо Дандарова нанесла имотна вреда на стойност 7352 лв. Ако бъде призната за виновна, Наказателният кодекс предвижда за престъплението й наказание \"Лишаване от свобода\" от една до шест години.Стефка Дандарова е без документ за самоличност и без постоянен адрес. С оглед факта, че е многократно осъждана, на 6 януари, наблюдаващият прокурор е постановил задържането й за срок до 72 часа.Днес ще бъде разгледано и искане за постоянното й задържане.", "date": "2018.01.08", "title": "Прокуратурата обвини възрастна жена, събирала пари за \"фалшив\" болен"}
{"url": "https://news.bg/int-politics/reshenieto-na-spora-s-makedoniya-e-ot-polza-na-gartsiya-smyata-tsipras.html", "text": "\"Съществува прозорец и има искрено намерение от другата страна. През следващите дни ще стане ясно, доколко е възможно да има съществени крачки в тази посока\", коментира гръцкият премиер Алексис Ципрас по време на днешно правителствено заседание, съобщава БГНЕС.Според него тази година е изпълнена с предизвикателства, но и с големи възможности, които не трябва да се пропускат не само в икономиката, но и във външната политика. В тази връзка той даде за пример спора за името на Република Македония между властите в Скопие и Атина.\"Ако се стигне до решение, което ще бъде в полза на мира, сигурността и сътрудничеството на Балканите, то ще бъде и в полза за една нови динамика на страната в региона\", каза още Ципрас пред министрите си.Според гръцките медии по време на днешното закрито заседание не е изключено външният министър Никос Кодзияс да информира министрите за последното развитие на гръцко-македонските отношения.", "date": "2018.01.08", "title": "Решението на спора с Македония е от полза на Гърция, смята Ципрас"}
{"url": "https://news.bg/int-politics/ruski-korabi-v-lamansha-pritesniha-velikobritaniya.html", "text": "Британският стражеви кораб Westminster е бил изпратен в Ламанша, за да съпроводи група руски кораби, съобщиха от Министерството на отбраната на Великобритания.Това е станало, след като руските кораби са навлезли в \"зоната на националните интереси\" на страната, уточнява говорителят на британското военно министерство.Същевременно от британското военно министерство отбелязаха, че случилото се не може да се нарече инцидент, а изпращането на кораб за ескорт е рутинна процедура в такива случаи.Това не е първият подобен случай в последно време. В края на декември корабът на британските ВМС Tyne беше изпратен за съпровождане на руски кораб в Ламанша, който според британските военни може да е събирал разузнавателна информация.Два дни по-късно британската фрегата St. Albans съпроводи руският кораб \"Адмирал Горшков\", когато се е намирал близо до британските териториални води в Северно море.", "date": "2018.01.08", "title": "Руски кораби в Ламанша притесниха Великобритания "}
{"url": "https://news.bg/world/sergey-v-prizna-che-e-izvarshil-atentata-sreshtu-borusiya.html", "text": "Сергей В. призна, че е извършил бомбена атака срещу автобуса на германския футболен отбор \"Борусия\" (Дортмунд) с цел да спечели пари на финансовата борса, информира АФП.\"Дълбоко съжалявам за действията си\", каза Сергей, който е с двойно гражданство - руско и германско.Пред съда в западния германски град той подчерта, че не е целял да убие или да нарани някого.Тройната експлозия на 11 април 2017 г. счупи прозорците на автобуса и счупи китката на 26-годишния испански футболист Марк Бартра. Служител на полицията е с увреждане на слуха.Прокуратурата обяви, че всяка от трите бомби е съдържала по един килограм смес от водороден прекис и около 65 метални болта с размер на цигара.След като били отхвърлени първоначалните опасения за терористична атака, Сергей В. е арестуван 10 дни след атаката. Прокуратурата повдигна 28 обвинения срещу 28-годишния електротехник, включително за убийство, детониране на експлозиви и нанасяне на телесна повреда.Прокуратурата отбелязва, че Сергей В. се е опитал да спечели на борсата с рязкото движение на акциите на футболния отбор след атентата.Той бил отседнал в същия хотел, където е бил настанен и отборът.Дортмунд е единственият футболен клуб в Германия, който е на борсата.Обвинението смята, че обвиняемият е можел да спечели 500 000 евро. Той действително направил само 5 900 евро.Сергей В. може да получи доживотна присъда, ако бъде признат за виновен, въпреки че в Германия обикновено се помилват след 15 г. в затвора.", "date": "2018.01.08", "title": "Сергей В. призна, че е извършил атентата срещу \"Борусия\" "}
{"url": "https://news.bg/health/okrazhna-bolnitsa-posreshta-bebetata-v-renovirano-otdelenie.html", "text": "5% ръст на новородените за 2017 г. отчитат в УМБАЛ \"Св. Анна\".Болницата посрещна Бабин ден по стар стил на 8 януари с водосвет за здраве и благоденствие в основно реновирано родилно отделение.Д-р Красимира Жекова, началник на отделението заяви, че през миналата година в болницата са проплакали 862 бебета. Всички те са живи и здрави, а ръстът на раждаемостта в сравнение с предходната 2016 г. е 5%.УМБАЛ \"Св. Анна\" е едно от малкото места в София, където се приемат бременни с придружаващи заболявания. В отделението постъпват бременни с тежка, придружаваща екстрагенитална патология, която крие риск от спонтанен аборт. Д-р Жекова коментира, че напоследък за съжаление тя зачестява. Началникът на АГ отделението посъветва бременните жени, когато избират къде да раждат, да се съобразят с наличието на придружаващи заболявания като усложняващ фактор.\"Тогава, когато трябва да избира една жена къде да ражда, разбира се първо е нейното желание, но тя трябва да има доверие в екипа и в болницата, в която ще ражда. Съветвам бременните с придружаващи заболявания да се насочат към болница, където може да им се окаже съвременен интердисциплинарен подход и съвременни интердисциплинарни грижи, тъй като жената има нужда от това в този момент\", посъветва д-р Жекова.Така сред най-честите придружаващи заболявания са емболичните затруднения.\"Напоследък зачестиха емболичните усложнения по време на бременност, а не както когато започвах работа знаехме, че са основно след раждането. Даже в момента имаме пациентка с мозъчна тромбоза по време на бременността, която постъпи в тежко състояние. Сега вече е стабилизирана и утре ще бъде родоразрешена. Това е резултат от комплексни грижи на невролози, анестезиолози, инвазивни кардиолози и не на последно място акушер-гинеколог и неонатолог\".УМБАЛ \"Св. Анна\" вече разполага с ремонтирано отделение. Стаите са с едно и две легла, собствен санитарен възел и има всички битови удобства за майките. Има децентрализиран подход в грижата за новородените. Новороденото след шестия час се дава на майката. Едно нормално съвременно родилно отделение.", "date": "2018.01.08", "title": "Окръжна болница посреща бебетата в реновирано отделение"}
{"url": "https://news.bg/world/london-uveri-palestintsite-che-jerusalim-shte-bade-stolitsa-na-izrael-i-palestina.html", "text": "Йерусалим в крайна сметка трябва да бъде споделена столица на Израел и Палестина.Това заяви британският външен министър Борис Джонсън пред палестинския си колега Рияд ал Малки, информира \"Ройтерс\".\"\", поясни Джонсън, според съобщение на външното министерство.Той добави, че израелците и палестинците трябва да се разберат на преговори и че Йерусалим в крайна сметка трябва да бъде споделена столица на Израел и Палестина.", "date": "2018.01.08", "title": "Лондон увери палестинците, че Йерусалим ще бъде столица на Израел и Палестина"}
{"url": "https://news.bg/int-politics/frantsiya-poluchi-rekordnite-100-hil-molbi-za-ubezhishte-prez-2017-a.html", "text": "Подадените молби за убежище във Франция са стигнали рекордните 100 хил. през миналата година. Това показват официалните данни, след като правителството на президента Еманюел Макрон изготвя горещо обсъждано ново законодателство относно имиграцията, съобщава \"Франс прес\".Според властите размерът на пристигащите е бил \"исторически\", като албанците са най-голямата група кандидати, въпреки че страната им се разглежда от Франция като безопасна.\"Това потвърждава, че Франция е една от страните, получаващи най-много молби за убежище в Европа\", коментира директорът на Агенцията за защита на бежанците Паскал Брис.\"Това е историческо равнище\", добави той, въпреки че отбеляза, че броят на кандидатствалите е само наполовина на този в съседна Германия през миналата година.Правителството на Макрон се подготвя да представи законопроект относно имиграцията през следващия месец, но неговата центристка партия \"Република напред\" е разделена по въпроса как да се справи с проблема.Макрон и премиерът Едуар Филип се зарекоха да ускорят процеса по обработване на молбите за убежище и да предложат подобрени условия за успешните кандидати.Но те също така обещаха много по-твърда линия към икономическите имигранти, което ще означава увеличен брой на депортациите и по-строг контрол върху пристигащите хора.В новогодишното си послание Макрон предупреди, че Франция \"не може да посрещне всички\", въпреки че обеща имиграционна политика, балансираща между \"хуманността и ефективността\".Албанците съставляват най-голямата група, кандидатстваща за убежище във Франция през миналата година - около 7 600 възрастни, като почти всички от тях ще бъдат върнати вкъщи, тъй като тяхната страна се смята за \"безопасна\".Френските власти отдават 66-процентния ръст в молбите за убежище от страна на албанците на \"икономическата имиграция\", въпрос, който е притеснителен за властите в двете страни.Албания обяви план за действие през юли за борба с трафика на хора, след като Франция се оплака, че прекалено много места в нейните бежански центрове са заети от албанци, на които никога няма да бъде предоставено убежище.Афганистанците съставляват втората по големина група през миналата година с близо 6000 заявления, следвани от мигранти от Хаити, Гвиана и Судан.Молбите от Сирия са намалели с 10 процента до малко над 3000, макар че почти всички от тях са получили убежище.", "date": "2018.01.08", "title": "Франция получи рекордните 100 хил. молби за убежище през 2017-а"}
{"url": "https://news.bg/world/avtorat-na-knigata-za-tramp-oproverga-komentar-na-banan.html", "text": "Авторът на новата книга, която поставя под въпрос психическото състояние на президента на САЩ Доналд Тръмп, опроверга обяснителните коментари на Стив Банън, който вбеси бившия си началник, съобщава АП.Банън беше главен стратег и съветник на американския президент.Майкъл Уолф участва в предаването \"Morning Joe\" по MSNBC, за да коментира книгата си \"Fire and Fury: Inside the Trump White House\", която излезе на пазара през миналата седмица.В книгата Банън описва среща между Доналд Тръмп-младши, високопоставени представители на предизборния щаб на Доналд Тръмп и руски адвокат като \"измяна\" и \"непатриотична\".Позицията вбеси държавния глава, който през миналата седмица отговори, заявявайки, че Банън си е \"изгубил ума\".В неделя бившият главен стратег на американския милиардер отбеляза в съобщение, че описанието не е било насочено към сина на Тръмп, а е имал предвид Пол Манафорт, който за няколко месеца водеше предизборната кампания на милиардера.Но Уолф обяви пред MSNBC: \"Не е било по нареждане на Манафорт, директно е било наредено от Доналд Тръмп-младши\".В книгата авторът описва 45-ия президент на САЩ като лидер, който не разбира отговорността на поста и чиято компетенция е поставена под въпрос от съветниците му.Вчера представители на Белия дом и съюзници защитиха Тръмп и атакуваха книгата.Директорът на ЦРУ Майк Помпео заяви, че американският президент е \"напълно подготвен\", за да води страната.", "date": "2018.01.08", "title": "Авторът на книгата за Тръмп опроверга коментар на Банън"}
{"url": "https://news.bg/comments/izdirvaneto-bolnoto-myasto-na-mvr.html", "text": "Жизненият път на рецидивиста Ангелов през последните 9 години напомня стария лаф за участието на някои функционери на комунистическия режим в антифашистката съпротива: те се криели, ама никой не ги търсел. Защото от 2009 този човек - обявен за общодържавно издирване с влязла в сила присъда - не е обитавал безвъздушно пространство, влизал е в определени социални роли, осъществявал е контакти, наемал е жилища, подработвал е. Просто казано: живял е нормално, ако животът на беглец от правосъдието с такава отвратителна престъпна биография може да се нарече нормален...Убийството в Нови Искър извади на бял свят много въпроси. Те периодично взривяват публичното пространство - обикновено след травмиращи обществото инциденти. Завладяват челните позиции в новинарските емисии, докато постепенно мястото им отива надолу и надолу, по-близо до прогнозата за времето и спортните новини.Няма да подлагаме на анализ реакцията и неадекватността на главния прокурор Цацаров (\"Всичките петима души... са застреляни с по един куршум...\"), на неговото протеже и шеф на следствието Сарафов (\"ДНК тест доказва, че Росен Ангелов е убил шестимата...\"), на вътрешния министър Радев (\"Много е тежко престъплението, ако има престъпление...\"), на главсека на МВР Маринов (\"Мотивът за извършване на престъплението е личен и е свързан с интимни отношения...\"). Само ще напомним - че обвинител № 1 или хората, на които доверява да му докладват, би трябвало да отбират от огнестрелни рани или поне да могат да броят; че директорът на НСлС трябва да знае, че ДНК тестът е само едно от веществените доказателства при убийство, а и виновността се постановява единствено от съда; че независимо от неподходящото за поста си образование вътрешният шеф поне от филмите трябва да е наясно, че когато в една къща има пет простреляни трупа, няма как да е друго, освен престъпление; мотивите да посегне на човешки живот може да разкрие пред разследващите само убиецът...Тук ще се спрем на един детайл от цялата трагична история. На пръв поглед незначителен, но без който едва ли днес щяхме да говорим за Нови Искър. Състоянието на сектор \"Издирване\" в системата на МВР. Няма да се връщаме към дълбоко сбърканото българско правосъдие, позволило на рецидивиста Ангелов (да бе само той!) да се укрие. И досега няма информация с каква мярка за неотклонение е очаквал през 2009 присъдата си за блудство и защо - при неговото минало и тежестта на вмененото му деяние - не е била най-тежката. Но попаднал веднъж в задълженията на МВР, той си е бил само тяхна болка.Тук възниква логичният въпрос: той ли много добре се е крил, те ли толкова лошо са го търсили. Секторът \"Издирване\" открай време е онеправданата рожба на системата. Зле оборудвани, зле платени (колкото и останалите всъщност), пренатоварени. Те се занимават с изчезнали деца; с избягали от дома си или от социални заведения тийнейджъри; с неприбрали се у дома съпрузи, съпруги, братовчеди, лели; с изгубили пътя към дома си старци с деменция или психично болни; избягали затворници, укриващи се престъпници, спестяващи си посещенията на съдебна зала призовани свидетели. И други. Работа за целия китайски народ.За периода 2010 - октомври 2017 за общодържавно издирване са обявени 115 665 лица. Да добавим и контингента търсени на местно равнище, от установяване на местонахождението на които никой не освобождава издирвачите. За съжаление тяхното име не е легион. И ако някой си въобразява, че работата им прилича на тази на \"ловците на глави\" от щатските блокбастъри - в грешка е. Или на онези филмови ФБР-ейци, които само с клавиатура и мишка изчисляват местонахождението на всеки - още по-голяма грешка. Това е изнурителен, къртовски труд, без адекватни технически средства, нерядко с лични автомобили или направо пешком, със собствени ресурси, без възможност за създаване на нормален агентурен апарат, често пъти без съдействие, а само с укор от страна на близките на изчезналите, да не говорим за приятелския кръжец на повечето издирвани. Пик напрежението достига при изчезнали деца. И единствената подкрепа, на която издирвачът може да разчита, е на колегата районен инспектор, познаващ добре собствената си територия. И - при добра воля - на обществото.Всичко това обаче не обяснява защо издирваният Ангелов е обитавал необезпокояван къща в село Луково. В което на всичко отгоре през 2007 е извършил последното си регистрирано престъпление. Защо кметът - представител на местната власт - не е бил информиран за издирвано лице. Защо кварталните полицаи в столичните райони, където днес се разбира, че е живял рецидивистът, не са имали негова снимка под стъклото на бюрата си. Защо портретът му не е бил разлепен на всяка жп и автогара, на всеки селски хоремаг, във всяка община. Защо не е бил раздаден на педагогическия персонал и охраната в училища и социални интернати, където е било напълно възможно да потърси нова плячка за перверзната си похот. Все някой щеше да го види. Обикновена немарливост или нежелание за работа. Друго? Лошо е издирван, заяви бившият генерал Васил Василев. Да се дава акъл, когато си се разтоварил от пагони и отговорност, е лесно. Но няколко месеца преди да оглави Националната полиция (ДНСП тогава) в София се случи най-емблематичният случай на безследно изчезнало дете.На 6 май 1997 бе похитен 8-годишният Съвестин Деянов. Не е открит до момента. И ръководената от о.р. генерала полиция демонстрира безсилие (да споменем не от лоши чувства, че преди да се изкачи на полицейския Олимп, Василев бе шеф на полицията в Регионалната дирекция - София: под която попада и Луково). Както и при повечето случаи на мистериозно изчезнали млади хора в Добрич. И при всички онези, чието завръщане още напразно чакат близките им. И другите, които с нетърпение ги очаква килията. Както и при последния случай с рецидивиста Ангелов (вече труп).А колко престъпления биха могли да бъдат пресечени в зародиш, ако работата по издирването бе поставена на съвременно, високо професионално ниво. Ако хората от секторите бяха мотивирани, а не назначението там да се смята за заточение. Тогава нямаше да има нужда да се впряга целият потенциал на МВР - антитерористичният отряд с тежка бронирана техника, жандармерията, гранична полиция, армията, униформен и оперативен състав да бродят по гори и дерета, да обикалят от адрес на адрес. Още тогава - в далечната 2009 - Ангелов щеше да бъде открит и да си получи заслуженото. И днес шестима души щяха да са живи. Седем с него. Въпреки че насилниците на малки деца не изкарват дълго в затвора.Но докато милиони на МВР и останалите служби отиват за СРС, а не за човешки потенциал, квалификация, подобряване на условията за труд - Ангеловци ще се разхождат по улиците. Защото слушалки хора не търсят, не откриват, не залавят. И само трябва да дочакаме кога на поредния Ангелов ще му избият чивиите и отново новините ще започват с \"Кървава трагедия в...\".", "date": "2018.01.08", "title": "Издирването - болното място на МВР"}
{"url": "https://news.bg/crime/prokuraturata-s-obvineniya-poveche-ot-godina-sled-bunta-v-bezhanskiya-lager-v-harmanli.html", "text": "Повече от година след , прокуратурата изготви обвинения. Към момента обвинителните актове се превеждат на три езика - пащу, урду и фарси и предстоят да бъдат връчени на обвиняемите.Обвинени са 21 чужди мигранти от афганистански произход. Четирима от обвиняемите са непълнолетни, но според прокуратурата са разбирали значението на извършеното и са могли да ръководят постъпките си.Припомняме, на 24 ноември 2016 г. мигранти изпотрошиха бежанския център в Харманли. При бунта на бежанците в Харманли  Тогава органите на реда  До безредиците се стигна след като  заради съмнения за заразни болести и епидемии.Прокуратурата обвини афганистанците в това, че са унищожили противозаконно чужди недвижими вещи - сгради, съоръжения и оборудване - халета № 9, 10 и 11, столова, нов приемателен център и баня. Потрошени са и движими вещи на терен - 52 бетонни колчета, 5 осветителни тела и 30 крана. Щетите възлизат на 85 094 лв.Относно причинените телесни повреди на пострадалите полицейски служители, участвали в опазването на обществения ред по същото време, материалите са отделени в други две досъдебни производства.", "date": "2018.01.08", "title": "Прокуратурата с обвинения повече от година след бунта в бежанския лагер в Харманли"}
{"url": "https://news.bg/world/jordaniya-predotvrati-zagovor-na-islyamska-darzhava.html", "text": "Йордания съобщи, че е предотвратила заговор на ДАЕШ (\"Ислямска държава\"), включително , съобщава местната агенция \"Петра\", цитирана от \"Ройтерс.Нападенията са били планирани за ноември 2017 г.\"Петра\" допълва, че разузнаването на Йордания е задържало 17 членове на клетката и е конфискувало оръжия и експлозиви, които екстремистката групировка е планирала да използва при операцията.Клетката е извършила няколко банкови обира и няколко кражби на коли, за да финансира и да произведе самоделни бомби със закупени от местни пазари материали.Йордания участва във водената от САЩ военна кампания срещу ДАЕШ в Сирия.", "date": "2018.01.08", "title": "Йордания предотврати заговор на „Ислямска държава”"}
{"url": "https://news.bg/int-politics/v-gartsiya-vremenno-otlozhiha-predostavyaneto-na-ubezhishte-na-turski-voenen.html", "text": "Съд в Атина одобри искането на гръцкото правителство временно да отложи предоставянето на убежище на един от осемте турски военнослужещи, избягали в Гърция с военен хеликоптер след неуспешния преврат в Турция през юли 2016 г., съобщава \"Асошиейтед прес\".Съдът одобри молбата на правителството от съображения за обществения интерес и в интерес на самия турски военен. По същество казусът за предоставяне на убежище ще бъде разгледан на 15 февруари от съда.Бюрото за предоставяне на убежище в Гърция одобри молбата на турския военен през декември. По-рано миналата година гръцките съдилища отхвърлиха искането на Турция за екстрадиране на осемте военнослужещи, като всички подадоха молба за убежище в Гърция.Осмината отричат каквото и да е участие в неуспешния преврат. Анкара настоя те да бъдат върнати в Турция, казус, който допълнително обтяга често напрегнатите гръцко-турско отношения.", "date": "2018.01.08", "title": "В Гърция временно отложиха предоставянето на убежище на турски военен"}
{"url": "https://news.bg/regions/dondukov-pak-e-za-remont.html", "text": "Дупки, неравности и разпаднати делинеатори (ограничители) на велоалеята по открития преди по-малко от месец булевард \"Дондуков\" в София.За това сигнализираха от неправителствената организация \"Спаси София\".Организацията припомня, че докато траеше ремонтът многократно се сигнализираше, че строителството по емблематичния столичен булевард \"Дондуков\" е некачествено. Резултатът - никой не обръща внимание, а по булеварда вече освен, че има неравни павета, сериозни проблеми се наблюдават и по асфалта.\"Спаси София\" са категорични, че в София няма мерки, които да гарантират, че похарчените над 7 милиона лева, идващи от джоба на данъкоплатците, всъщност ще доведат до дълготрайни резултати. Такива мерки не са взети.Организацията посочва, че няма как всеки път оправданието да бъде, че обектът е в гаранция и дефектите ще бъдат отстранени за сметка на фирмата изпълнител. Обществениците припомнят и че от години настояват за създаването на черен списък на фирми, които строят некачествено и допълват, че исканията им до този момент са без резултат.\"Г-н Радев, хванахте ли човекa, който вадеше паветата?\"С обръщение към министъра на вътрешните работи Валентин Радев организацията припомня и че малко преди откриването фирмата изпълнител разпространи видео материал показващ човек, който . \"Спаси София\" изразяват и своите опасения, че накрая може да се окаже, че същите, които вадиха павета, са тези, които поставяха асфалта. Активистите настояват за незабавни отговори от МВР.Това обаче далеч не е първият, а поредният случай на некачествено строителство в София и отдавна е дошло времето за много по-сериозни мерки за справяне с проблема, който касае харченето на обществени средства и добрата и устойчива градска среда, категоричен е Борис Бонев от организацията.", "date": "2018.01.08", "title": "Дондуков пак е за ремонт"}
{"url": "https://news.bg/crime/blizki-na-rosen-angelov-ne-sa-podavali-informatsiya-obyasni-gl-komisar-terziyski.html", "text": "\"По случая в Нови Искър до този момент сме установили цялостната последователност на извършването на престъплението и дотук сме извършили необходимите действия. Назначена е балистична експертиза на гилзите от мястото, където е намерено тялото на издирвания. Според данните до момента, като външни признаци, те са идентични на гилзите, намерени на местопрестъплението в Нови Искър\", обясни гл. комисар Христо Терзийски.Терзийски съобщи, че адреси на издирвания са установявани няколко пъти, основно на територията на ОДМВР-Добрич, на Второ РУ-СДВР, както и на Своге, за които е получена оперативна информация, че той е обитавал. Правени са проверки непосредствено след обявяването му за издирване.Директорът на ГДНП поясни, че се събират и данни, според които хора от обкръжението му, които са знаели, че той е издирван като бъдещ затворник, не са подали информация, че контактуват с осъден човек с влязла в сила присъда.\"От момента на убийството до намирането на тялото, получавахме сигнали от случайни граждани, забелязали мъж, който видимо отговаря на описанието и снимките му, но нито един човек от блока в ж.к.\"Дружба\", където е живял доста дълго време, нито от сервиза, където е работил също дълго време, нито от питейни заведения, където е ходел, който да съобщи, че познава издирвания\", допълни Терзийски.\"Това е повод да се замислим, че за да свършим работа, трябва обществото да съдейства, а полицията проверява всеки един сигнал - достоверен или фалшив\", обясни главният комисар.\"Полицията разчита на свидетелски показания и за хора, които от дълго време са обявени за издирване с влезли в сила присъди. Някои от тях не са на територията на страната и са обявени за издирване включително чрез Интерпол и Европол, добави Христо Тeрзийски.", "date": "2018.01.08", "title": "Близки на Росен Ангелов не са подавали информация, обясни гл. комисар Терзийски"}
{"url": "https://news.bg/world/64-migranti-zaginali-pri-korabokrushenie-v-sredizemno-more.html", "text": "64 мигранти са изгубили живота си през уикенда при корабокрушение до крайбрежието на Либия.Това съобщава Международната организация по миграция, цитирана от ДПА.Говорител на агенцията написа в \"Туитър\", че 64 души са загинали при инцидента, който е станал в събота. Говорителят поясни, че служител на организацията е разпитал оцелели, които са откарани в Италия.Кораб на италианската брегова охрана акостира в пристанищния град Катания в неделя вечерта. Плавателният съд е докарал 86 оцелели и 8 човешки тела. Говорителят добави, че други 56 мигранти са изчезнали и се смята, че са се удавили.Инцидентът през уикенда е най-смъртоносният в Средиземно море през 2018 г.В събота италианските власти обявиха, че са открили 8 тела и 84 оцелели.", "date": "2018.01.08", "title": "64 мигранти загинали при корабокрушение в Средиземно море"}
{"url": "https://news.bg/disasters/pozhar-izbuhna-v-nebostargacha-na-tramp-v-nyu-jork.html", "text": "Пожар избухна в небостъргача \"Тръмп тауър\" в Ню Йорк, 58-етажната централа на бизнес империята на американския президент Доналд Тръмп, съобщават световните информационни агенции.Кадри от мястото показват колона от гъст бял дим, излизащ от небостъргача, докато пожарникарите са разположени на покрива на сградата.Съобщава се за двама пострадали, един от които сериозно. По първоначална информация пожарът е тръгнал от електрическата инсталация.Тръмп в момента на пожара се е намирал в столицата Вашингтон.Пожарът е избухнал в най-горните етажи на сградата, която се намира на Пето авеню в Манхатън малко преди 7 часа сутринта тамошно време, уточниха от пожарната служба на Ню Йорк. Повече от 120 пожарникари са били изпратени на мястото.", "date": "2018.01.08", "title": "Пожар избухна в небостъргача на Тръмп в Ню Йорк"}
{"url": "https://news.bg/crime/zaloviha-3-000-kontrabandni-kutii-tsigari.html", "text": "Митничари задържаха близо 3 000 кутии цигари в района на \"Дунав мост\" 2.На 6 януари, събота, на митницата на \"Дунав мост\" 2 мобилен екип на Митница Лом спира за проверка товарен автомобил с българска регистрация.Автомобилът бил управляван от българин, който заявил, че превозва предимно пуловери и други текстилни изделия за страна от ЕС.В хода на проверката митничарите се натъкнали на употребяван кафе автомат, който бил запечатан.След като отстранили фолиото и картона на опаковката, митническите служители установили, че вендинг машината е бутафорна.Електрониката от вътрешността й била отстранена и тя била напълнена със стекове цигари.Открити са общо 2 980 кутии цигари от марката \"FARGO\" без български акцизен бандерол и 387 пакета рязан тютюн за пушене от марката \"Голдън лииф \" с тегло 17 кг.По случая е образувано производство по описа на Митница Лом. Контрабандната пратка е задържана, работата по случая продължава.", "date": "2018.01.08", "title": "Заловиха 3 000 контрабандни кутии цигари"}
{"url": "https://news.bg/crime/vms-otkriha-novata-uchebna-godina-s-pokazni-zanyatiya.html", "text": "Военноморските сили тържествено откриха учебната 2018 г. година със строй и показни занятия. В пунктовете за базиране Варна и Бургас от състава на Флотилия бойни и спомагателни кораби се проведоха военни ритуали по повод новата учебна година.В пункт за базиране Варна строя на военните формирования бе приет от Командирът на Военноморските сили контраадмирал Митко Петев прие строя на военните формирования във Варна.След тържественото издигане на военноморския флаг и флаговете за разцветяване военните моряци бяха поздравени от командирът на пункт за базиране Варна капитан І ранг Георги Георгиев и командирът на Военноморските сили контраадмирал Митко Петев.Депутатът вицеадмирал о.з. Пламен Манушев също пожела успех на военните моряци. Отслужен бе и водосвет за здраве от свещеници от Варненска и Великопреславска митрополия.На място можеше да бъдат наблюдавани епизоди от занятия по приемане и предаване на леки товари и поща по траверзен способ, подготовка за бой и поход на военен кораб, развръщане на водолазен полигон и практически водолазни спускания, борба с възникнал на кораба пожар, спасяване на пострадал при пожара човек и транспортирането му до УМБАЛ - Варна с използване на вертолет AS565MB \"Пантер\" от състава на Военноморските сили.След тържественото издигане на военноморския флаг и флаговете за разцветяване в пункт за базиране Бургас, комодор Мален Чубенков - командир на флотилия бойни и спомагателни кораби - поздрави военните моряци и им благодари за техният труд и самоотверженост.Комодор Чубенков изрази увереността си, че и през новата учебна година военните моряци ще продължават да изпълняват своите задължения с присъщият за тях професионализъм.На тържественото откриване гости и журналисти наблюдаваха техника от състава на формированието за овладяване и преодоляване на последствията от природни бедствия и епизоди по обезвреждане на невзривени боеприпаси и борба с пожар на военен кораб.", "date": "2018.01.08", "title": "ВМС откриха новата учебна година с показни занятия"}
{"url": "https://news.bg/world/belgiyskoto-pravitelstvo-pred-ruhvane.html", "text": "Белгийската правителствена коалиция е пред риск да се разпадне заради скандал, свързан с принудително връщане на 100 души в Судан, пише \"Гардиън\".Премиерът на страната Шарл Мишел заяви пред телевизията, че няма да позволи да бъде \"изнудван или заплашван\", след като фламандската националистка партия Новофламандски алианс (N-VA), една от трите партии в коалицията, предупреди, че може да оттегли подкрепата си заради аферата.Тео Франкен, член на N-VA и министър на имиграцията, е разследван във връзка с твърдения, че суданските мигранти са дошли в страната, за да извършат престъпления, след като той позволил на трима служители да проверят документите им преди бъдат върнати.В неделя Барт де Вевер, лидер на N-VA, предупреди, че по-скоро би свалил правителството, отколкото да позволи високопоставен представител от партията му да бъде принуден да подаде оставка.\"\", закани се Вевер.Трите партии сключиха коалиционно споразумение през 2014 г. след 138 дни на преговори. Администрацията на Мишел е известна като \"правителственото камикадзе\" заради нестабилния състав на коалицията. Мишел води единствената франкофонска партия в правителството Реформаторско движение. За първи път сепаратистката N-VA участва във властта.Премиерът увери, че какъвто и да е резултатът от проверката, оставката на Франкен не е поставена на карта, което пък накара лидера на социалистите в парламента да обяви, че Белгия \"повече няма премиер\".Мишел също е обвиняван, че се е превърнал в \"марионетка\" на N-VA.42-годишният министър-председател, най-младият премиер в историята на страната, смята, че не са нужни промени в кабинета.Според експерти Шарл Мишел се намира в изключително неудобна позиция, тъй като знае, че Франкен не може да бъде бутнат.", "date": "2018.01.08", "title": "Белгийското правителство пред рухване"}
{"url": "https://news.bg/politics/paradoks-e-che-severozapadna-balgariya-e-nay-bedna-smyata-nikolay-vasilev.html", "text": "Трябва да направят пътища в Северозападна България, коментира пред БНР Николай Василев, бивш министър на икономиката.\"За толкова години демокрация Северозападна България не е мръднала достатъчно по отношение на пътищата. Който е ходил в по-забутаните места там, знае, че не е добре положението. Имам предвид пътища не само между Плевен и Видин, но и пътища от този район към съседните държави, тоест повече ГКПП-та, мостове като \"Дунав мост 2\", обяснява Василев.Проблемът най-вече е, че тази част на страната е физически изключително отрязана от света, защото много трудно се минава в съседна Сърбия, трудно към Румъния, с изключение на \"Дунав мост 2\". Трудно се преминава и към останалата част на страната, обяснява още Василев.\"Парадокс е, че в България северозападната част е най-бедна. Ако погледнете цяла Източна Европа, най-богатите и най-проспериращите райони са западните части на съответните държави - Чехия, Полша, Унгария, Сърбия, а България е единствената държава, където географски най-близкият регион до Виена е най-бедният\", допълва бившият министър на икономиката.", "date": "2018.01.08", "title": "Парадокс е, че Северозападна България е най-бедна, смята Николай Василев"}
{"url": "https://news.bg/int-politics/turtsiya-zapochva-razsledvane-na-islyamofobiyata-v-chetiri-strani-ot-es.html", "text": "Турският парламент създаде собствена комисия за разследване на ситуацията с ислямофобията в четири страни членки на Европейския съюз, предаде агенция \"Белга\".Турските депутати ще съсредоточат вниманието си върху онези държави, в които според тях са налице \"най-много прояви на ислямофобия - Австрия, Германия, Франция и Белгия\". Те планират да получат разрешение от тези държави да проведат разследвания на място. Комисията ще започне работа утре.Агенцията определя инициативата на турския парламент като отговор на многобройните расистки коментари на граждани на Австрия, които са били направени по повод новината, че първото дете, родено през 2018 г. във Виена, е момиче от турски произход.Австрия не за първи път е обвинявана за нападки срещу мюсюлмани. Така например в края на юни миналата година мюсюлманската общност в страната разкритикува предложение на сегашния премиер Себастиан Курц, който тогава беше външен министър, за затварянето на мюсюлманските детски градини в Алпийската република. Техни представители обявиха това за неприемливо.", "date": "2018.01.08", "title": "Турция започва разследване на ислямофобията в четири страни от ЕС"}
{"url": "https://news.bg/crime/tezhka-katastrofa-na-podbalkanskiya-pat-sofiya-burgas-pomete-i-koloezdach.html", "text": "Мъж се блъснал челно в друг автомобил на Подбалканския път София-Бургас, съобщи Нова. Челният сблъсък станал около село Копринка.При изпреварване възрастен мъж се блъснал челно в друг автомобил, съобщават очевидци на катастрофата. При сблъсъка втората кола удря и движещ се по пътя колоездач.В болница са откарани четирима души.Движението в участъка е ограничено - пътят е затворен. Пътна полиция пренасочва преминаващите автомобили през обходен маршрут.", "date": "2018.01.08", "title": "Тежка катастрофа на Подбалканския път София - Бургас помете и колоездач "}
{"url": "https://news.bg/world/papa-frantsisk-prizova-za-zabrana-na-yadrenite-orazhiya.html", "text": "Папа Франциск призова всички държави да подкрепят диалога за намаляване на напрежението на Корейския полуостров и да работят за правно обвързваща забрана на ядрените оръжия, съобщава \"Ройтерс\".В годишна реч пред дипломати, известна като \"Състоянието на света\", папата отново повтори искането си за запазване \"статуквото\" на Йерусалим след решението на САЩ да признаят свещения град за столица на Израел.Франциск не пропусна да спомене и темата за климатичните промени, призовавайки държавите да изпълнят споразумението от Париж за намаляване на въглеродните емисии., призова папата.Франциск говори пред дипломатите ден преди Южна Корея и Северна Корея да проведат разговори за участието на КНДР на Зимните олимпийски игри.\"Ядрените оръжия трябва да бъдат забранени\", настоя папата, цитирайки издаден документ от папа Йоан XXIII по време на Студената война. Той добави, че \"не може да се отрече, че случайно или при непредвидени обстоятелства може да пламне голям пожар\".Папата също спомена, че Ватиканът е сред 122 държави, които миналата година се подписаха под Договора за забрана на ядрените оръжия на ООН. Ядрените сили бойкотираха преговорите.", "date": "2018.01.08", "title": "Папа Франциск призова за забрана на ядрените оръжия"}
{"url": "https://news.bg/crime/mazh-se-udavi-v-dunav.html", "text": "Мъж се е удавил във водите на река Дунав край Русе, съобщи Областната дирекция на МВР в града.Към момента От Гранична полиция в Русе издирват тялото на мъжа.Сигналът за инцидента е подаден около 16.30 вчера. Момче и момиче, които били на брега, видели как мъж скача във водите на реката от така наречения \"Конски плаж\". Малко след това тялото на мъжа вече се носело безжизнено по водата, след което потънало край понтон \"номер 8\".Към мястото бил изпратени служители на ССОД - Русе, но при издирвателните действия от служителите на РДПБЗН-Русе и Гранична полиция тяло не е било открито. Търсенето продължава днес.Самоличността на мъжа не е установена, съобщи \"24 часа\".Във вчерашното издирване на тялото на мъжа са участвали екип с катер на Гранична полиция и служители на противопожарната служба в Русе. В търсенето днес са се включили и водолази.", "date": "2018.01.08", "title": "Мъж се удави в Дунав"}
{"url": "https://news.bg/world/farazh-iska-tvard-brekzit-ako-es-ne-predlozhi-sdelka-za-finansovite-uslugi.html", "text": "Великобритания трябва да избере \"твърд\" Брекзит, ако ЕС не предложи споразумение за финансовите услуги.Това призова евроскептикът и депутат в Европейския парламент Найджъл Фараж преди среща с шефа на ЕС за Брекзит Мишел Барние, информира \"Ройтерс\".Фараж, бивш лидер на Партията за независимост на Великобритания, който води кампания за излизане на страната от ЕС, подчерта, че без споразумение за финансовите услуги Обединеното кралство трябва да базира бъдещите си отношения с ЕС на правилата на Световната търговска организация или вариант \"твърд\" Брекзит.", "date": "2018.01.08", "title": "Фараж иска „твърд” Брекзит, ако ЕС не предложи сделка за финансовите услуги"}
{"url": "https://news.bg/politics/maya-manolova-izvoyuva-pensii-za-169-minyori.html", "text": "Съдбата на 169 миньори беше разрешена на спешна среща при премиера Бойко Борисов в Министерски съвет.Става въпрос за 169 служители в мини, които не могат да се пенсионират след вдигане на възрастта за пенсиониране, тъй като са работили във вече закрити рудници.Проблемът беше разгласен от националния омбудсман Мая Манолова, . Тя гарантира, че ще бъде инициатор и на последващи законови промени, които са нужни.\"Днес справедливостта възтържествува за всички заварени случаи за ранното пенсиониране на миньори\", каза Мая Манолов.Присъстващи миньори благодариха на премиера и на омбудсмана.От своя страна финансовия министър Владислав Горанов обясни, че случаят с 169-те миньори е достатъчно сериозен, за да се привлече вниманието на правителството и на премиера. \"Всички тези 169 души са със социално осигурителни права и това е достатъчно голяма група хора, за да се ангажира вниманието на правителството\", посочи министърът, като допълни, че това се е случило и с \"достатъчно звучното участие на националния омбудсман\".Горанов обаче посочи и че не може през социалноосигурителните права да се решават структурни проблеми на икономиката, а дисбалансите създават постоянно напрежение. Според оценката на финансовия министър преструктурирането на въгледобивния сектор е почти приключило.Припомняме, казусът е, че точно преди декемврийските празници миньори разбраха, че губят правото си за по-ранно пенсиониране заради промени в наредбите. Проблемът на миньорите от закритите през миналата година рудници се оказа, че въпреки че имат по 20 и няколко години стаж, не могат да се пенсионират при навършени 45 години и 6 месеца.", "date": "2018.01.08", "title": "Мая Манолова извоюва пенсии за 169 миньори"}
{"url": "https://news.bg/world/germanskite-konservatori-i-sotsialdemokratite-iskat-danachni-otstapki-za-horata-s-visoki-dohodi.html", "text": "Германските консерватори и социалдемократите искат данъчно облекчение за германците с високи доходи, разкри източник, запознат с коалиционните преговори, информира \"Ройтерс\".В момента максималната данъчна ставка в Германия от 42% се плаща от германци, чийто годишен доход възлиза на 53 700 евро или повече ($64,375). Двете преговарящи партии искат данъчната ставка да обхваща тези хора, които на година печелят 60 000 евро.Мярката, предизборно обещание на консерваторите, има за цел да даде данъчна отстъпка на германците с високи доходи.Разкритата информация показва, че социалдемократите и консерваторите са постигнали компромис, тъй като Германската социалдемократическа партия искаше увеличение на данъците за богатите и увеличение на социалните плащания.", "date": "2018.01.08", "title": "Германските консерватори и социалдемократите искат данъчни отстъпки за хората с високи доходи"}
{"url": "https://news.bg/world/amerikanski-boen-helikopter-katsna-avariyno-v-yaponski-hotel.html", "text": "Американски боен хеликоптер извърши аварийно кацане в хотел на японския остров Окинава, последната от поредица злополуки, включващи американските ВВС, които подхранват обществената опозиция срещу американското присъствие там, съобщава \"Ройтерс\".Екипажът на хеликоптера се е приземил, защото видял предупредителни светлини от таблото на машината, според японската радиостанция NHK. Няма съобщени са посрадали.Представители на военноморския корпус на САЩ в Окинава не коментират инцидента. Сред жителите на южния остров има нарастващо недоволство и смятат, че за несправедливо бреме подкрепата на американското военно присъствие в Япония.При скорошен инциденти един транспортен хеликоптер се приземи аварийно на плаж Окинава, поради проблем с ротора. По-рано, прозорец падна от военен хеликоптер на училищна площадка.Разположен стратегически в края на Източнокитайско море, Окинава, която е под окупацията на САЩ до 1972 г., е дом на около 30 000 американски военнослужещи, които живеят и работят в бази, покриващи една пета от острова.", "date": "2018.01.08", "title": "Американски боен хеликоптер кацна аварийно в японски хотел"}
{"url": "https://news.bg/int-politics/shefat-na-tsru-rusiya-ot-desetiletiya-se-namesva-v-izborite-v-sasht.html", "text": "Русия и някои други държави ще се опитат да се намесят в предстоящите избори за Конгреса на САЩ по-късно през 2018 г. Това обяви директорът на Централното разузнавателно управление (ЦРУ) на САЩ Майк Помпео в интервю за телевизия CBS.По думите му, Русия от десетилетия се намесва в изборния процес в САЩ.\"Оставам разтревожен не само от опитите на Русия, но и от тези на други страни. Ние имаме много врагове, които искат да подкопаят западната демокрация\", коментира шефът на ЦРУ.Той отбеляза, че ЦРУ работи, за да гарантира, че изборите през 2018 г. ще бъдат \"сигурни и демократични\".\"Ще се противопоставим на Русия и други държави, които възнамеряват да повлияят на резултатите от изборите\", зарече се Помпео.По-късно през годината ще се проведат избори за целия състав на Камарата на представителите (долната камара на Конгреса), както и за част от местата в Сената (горната камара на Конгреса).Успоредно с това ще се проведат избори за редица губернатори на щати и за местни парламенти в няколко щата.В Конгреса на САЩ тече разследване на руската намеса в президентските избори през 2016 г., в които победа удържа кандидатът на Републиканската партия Доналд Тръмп, като съмненията са, че Русия е действала в негова полза и в ущърб на основната му съперничка Хилари Клинтън. В началото на 2017 г. американските специални служби публикуваха доклад, в който се изтъква, че Русия се е опитала да повлияе на случващото се в САЩ. Руските власти нееднократно са отхвърляли тези обвинения.", "date": "2018.01.08", "title": "Шефът на ЦРУ: Русия от десетилетия се намесва в изборите в САЩ"}
{"url": "https://news.bg/world/v-rusiya-nameknaha-che-mogat-da-napusnat-sto-zaradi-spor-s-es.html", "text": "Русия може да напусне Световната търговска организация (СТО), ако искът на Европейския съюз към Русия заради ограничения внос на свинско месо бъде удовлетворен, съобщават руски медии.ЕС възнамерява ежегодно да изисква от Москва 1,39 милиарда евро заради ограниченията за внос на свинско месо.Заместник-председателят на икономическата комисия в Съвета на федерацията Сергей Калашников поясни, че \"\".По думите му санкциите на ЕС срещу Русия и ответното ембарго са извън логиката на законодателството на СТО, особено след като страните от ЕС първи нарушиха правилата на световната организация.Междувременно от пресслужбата на Министерството на икономическото развитие увериха, че руските компетентни органи не разглеждат въпроса за напускане на СТО във връзка със спора с ЕС, информира ТАСС.Предвид факта, че членството на Русия в СТО предоставя предсказеумост и прозрачна правна среда на външните пазари, в условия на диверсификация на руския износ, въпросът за оттеглянето на Русия от СТО в настоящия момент не се разглежда от компетентните органи, поясни ведомството.Според министерството претенциите на ЕС са безпочвени и въпросът трябва да бъде разрешен на арбитраж.", "date": "2018.01.08", "title": "В Русия намекнаха, че могат да напуснат СТО заради спор с ЕС"}
{"url": "https://news.bg/crime/dyado-dade-22-hil-lv-na-alo-izmamnik-v-pleven.html", "text": "Възрастен мъж даде над 22 хил. лв на ало-измамник в Плевен. Сигналът за престъплението бил подаден на 5 януари около 9:30 часа от пострадалият 77-годишен мъж.На 4 януари между 11:30 и 14:00 часа мъж многократно се обаждал по телефона на 77-годишния пострадал. В разговори по домашния и обилния телефон мъжът заблудил дядото, че е полицейски служител \"комисар\" и търси съдействие, за да бъдат заловени телефонни измамници.Нужното съдействие от страна на възрастния мъж било да осигури парични средства. Така дядото оставил до контейнер за разделно събиране на отпадъци на улица \"Неофит Рилски\" в найлонов плик сумата от 22 700 лв.Властите са уведомили и прокурор в Районна Прокуратура- Плевен. Тече досъдебно производство по случая.", "date": "2018.01.08", "title": "Дядо даде 22 хил. лв. на ало-измамник в Плевен"}
{"url": "https://news.bg/regions/promenyat-dvizhenieto-v-tsentara-na-sofiya-zaradi-evropredsedatelstvoto.html", "text": "Поради церемонията по откриването на Българското председателство на Съвета на ЕС и посещението на Колежа на членовете на Европейската комисия от 10 до 12 януари се налагат промени в движението в центъра на София.Въвеждат се следните ограничения - забраняват се престоят и паркирането на пътни превозни средства, с изключение на автомобилите, превозващи участниците в мероприятията, както следва:От 17.30 часа на 10 януари 2018 година до отпътуване на делегациите на 12 януари 2018 година:- на ул. \"Ген. Гурко\" между ул. \"Г. С. Раковски\" и ул. \"Кн. Александър І\".От 17.30 часа на 10.01.2018 г. до приключване на мероприятията 11.01.2018 година:- на ул. \"Кн. Александър І\" между ул. \"Ген. Гурко\" и бул. \"Цар Освободител\";- на ул. \"Аксаков\" между ул. \"Дякон Игнатий\" и ул. \"Г.С.Раковски\";- на ул. \"Дякон Игнатий\" между ул. \"Ген. Гурко\" и бул. \"Цар Освободител\";- на ул. \"Кузман Шапкарев\" между ул. \"Иван Вазов\" и ул. \"Ген. Гурко\";- на ул. \"Славянска\" между ул. \"Г.С.Раковски\" и ул. \"Дякон Игнатий\";- на ул. \"Г.Бенковски\" между бул. \"Цар Освободител\" и ул. \"Иван Вазов\";- на ул. \"Иван Вазов\" между ул. \"Г. С. Раковски\" и ул. \"Дякон Игнатий\".От 06.30 часа до приключване на събитията на 11 януари 2018 година:- на площад \"Кн. Александър І\", срещу Национална художествена галерия;- на пл. \"Кн. Александър І\" между бул. \"Цар Освободител\" и ул. \"Московска\".От 17.30 часа на 11 януари 2018 година до приключване на мероприятията на 12 януари 2018 година:- на ул. \"Доспат\" между бул. \"Витоша\" и ул. \"Баба Неделя\";. на ул. \"Баба Неделя\";- на ул. \"Д-р Христо Стамболски\".Забранява се влизането на пътни превозни средства, с изключение на автомобилите обслужващи мероприятията, само при необходимост и по преценка на отдел \"Пътна полиция\" при СДВР, както следва:От 08.00 часа до приключване на 11 януари 2018 година:- по ул. \"Ген. Гурко\" между ул. \"Г.С.Раковски\" и ул. \"Кн. Александър І\";- по ул. \"Кн. Александър І\" между ул. \"Ген. Гурко\" и бул. \"Цар Освободител\";- по ул. \"Аксаков\" между ул. \"Дякон Игнатий\" и ул. \"Г. С. Раковски\";- по ул. \"Дякон Игнатий\" между ул. \"Ген. Гурко\" и бул. \"Цар Освободител\";- по ул. \"Кузман Шапкарев\" между ул. \"Иван Вазов\" и ул. \"Ген. Гурко\";- по ул. \"Славянска\" между ул. \"Г.С.Раковски\" и ул. \"Дякон Игнатий\";- по ул. \"Г.Бенковски\" между бул. \"Цар Освободител\" и ул. \"Иван Вазов\";- по ул. \"Иван Вазов\" между ул. \"Г.С.Раковски\" и ул. \"Дякон Игнатий\".От 08.00 часа на 12 януари 2018 година до приключване на мероприятията:- по ул. \"Доспат\" между бул. \"Витоша\" и ул. \"Баба Неделя\";- по ул. \"Баба Неделя\";- по ул. \"Д-р Христо Стамболски\".За времето от 11.00 до 12.00 часа на 12 януари 2018 година се закрива спирка с код 0395 (бул. \"Черни връх\"), под \"Моста на влюбените\", след бул. \"Черни връх\", посока бул. \"България\".Столична дирекция на вътрешните работи осигурява охрана на мероприятието, постове за контрол и регулиране на движението на възлови кръстовища за горепосоченото време и места.", "date": "2018.01.08", "title": "Променят движението в центъра на София заради европредседателството"}
{"url": "https://news.bg/world/kitay-deystva-bezotgovorno-i-zaplashva-regionalnata-sigurnost-skochi-tayvan.html", "text": "Тайванското правителство определи последната едностранна експанзия на коридорите на гражданската авиация над Тайванския пролив от страна на Китай като безотговорен акт, който заплашва регионалната сигурност, информира \"Ройтерс\".Агенцията отбелязва, че това е най-новият от поредицата спорове между Пекин и Тайпе.През миналата седмица Китай отвори няколко спорни въздушни коридора, включително северния коридор M503 над Тайванския пролив. Но китайската държава не е информирала Тайван, което според правителството в Тайпе е в противоречие с договореност от 2015 г. първо да обсъждат преди да се откриват въздушни коридори.След среща на кабинета, обсъдил ситуацията, президентът на Тайван Цай Ингвен заяви, че предприетите от Китай действия \"не само сериозно засягат авиационната безопасност, но също вредят на настоящата ситуация в Тайванския пролив\"., се казва в съобщение на държавния глава.Тя призова Пекин възстановяването на техническите обсъждания на коридорите да бъде приоритет.", "date": "2018.01.08", "title": "Китай действа безотговорно и заплашва регионалната сигурност, скочи Тайван"}
{"url": "https://news.bg/crime/hvanaha-mazh-da-shofira-s-3-55-promila-alkohol.html", "text": "Полицаите в Ботевград хванаха водач с 3.55 промила алкохол в кръвта. Мъжът е на 44-годишна възраст от село Врачеш. Той е бил спрян за проверка вчера, около 22.30 часа.Мъжът отказал да даде кръвна проба за анализ, съобщиха от Областната дирекция на МВР в Ботевград.По случая е образувано бързо производство. Мъжът се нарежда между рекордьорите в негативната класация на МВР.", "date": "2018.01.08", "title": "Хванаха мъж да шофира с 3.55 промила алкохол"}
{"url": "https://news.bg/politics/koy-koy-e-v-balgarskoto-predsedatelstvo-na-es.html", "text": "България, която е един от най-новите и най-бедни членове на ЕС, е изправена пред големи предизвикателства, тъй като започва първото си шестмесечно председателство на Съвета на ЕС, коментира Раян Хийт от \"Политико\".Изданието обяснява, че мотото на българското председателство е \"Обединени ние сме силни\", но ще трябва да се справи с разговорите за Брекзит и следващия дългосрочен бюджет на ЕС, докато се бори и с проблеми на местна почва, където от всички страни. Доверието в политиците е ниско и за пръв път в посткомунистическата история на страната популистка партия (\"Обединени патриоти\") е в правителството.Българското правителство заявява, че  са фокус върху бъдещето на Европа; подобряване на отношенията със Западните Балкани (\"Искаме да бъдем балканско председателство, защото така добре познаваме района\", заявява министърът по европейските въпроси Лиляна Павлова); цифровия единен пазар; сигурността и стабилността, вариращи от политиките за бежанците до координацията на отбраната.\"Ето и кого да гледате\" по време на българското председателство, обяснява \"Политико\": Бойко Борисов, премиерБорисов може да се похвали с най-интересната автобиография на срещата на върха на ЕС. Бивш бодигард и карате майстор, два пъти Борисов е бил министър-председател и е \"Брекзит гълъбът\" сред редиците на европейските лидери, който обяви, че Европа не може да си позволи тежкия Брекзит.В първия си мандат като премиер Борисов обяви, че се надява, България да се присъедини към Шенгенската зона през 2011 г., но това все още не е станало. Борисов обикновено провежда разговори на английски чрез преводач и често може да го видите да играе със смартфона си на срещи.Мария Габриел, европейски комисарНикой българин в Брюксел не е постигнал повече през 2017 г., колкото Габриел. Избрана привидно отникъде (тя бе евродепутатка, но нис), за да замести Кристалина Георгиева, която напусна Европейската комисия заради Световната банка. Гейбриъл не само спечели ролята на комисар, но и статутът ѝ като любимка на Европейската народна партия я защити от етично и политическо внимание (въпреки че някои прегледи на представянето ѝ по време на работа не са добри).Този късмет почти сигурно ще приключи през 2018 г. Габриел ще бъде принуден да докаже политическата си воля и да поеме неписаната роля на българското представително и чисто лице в Брюксел и да защити марката на ЕНП.Като бивш вицепрезидент на партията в Европейския парламент и съпруга на Франсоа Гейбриъл, висшестоящ в ЕНП, Гейбриъл е , възникващи в София.Ева Майдел, член на Европейския парламентИзбрана за член на Европейския парламент преди да навърши 30 години, Майдел (преди Ева Паунова) е лицето за интеграцията на България в ЕС и се смята за изгряваща звезда и най-сигурната карта на България в Брюксел.Уважавана е в кръговете на ЕС, а и наскоро е избрана за президент на European Movement International (федералистко-лобистка асоциация). Тя би трябвало да представлява нова вълна от космополитни българи, освободени от комунистическото минало на страната.Димитър Цанчев, постоянен представител в ЕСБивш детски актьор (баща му Цанчо Цанчев е бил филмов режисьор) и журналист, Цанчев е от едно от най-проспериращите семейства в България. Той е бивш началник на отдела на НАТО в МВнР на България и е работил в Световната организация за интелектуална собственост, която играе роля в спорни дебати за авторското право.Лиляна Павлова, министър за българското председателство на Съвета на ЕС през 2018 г.Павлова е и министър, отговарящ за координирането на българското председателство, и . Тя коментира пред \"Политико\" в края на 2017 г., че нейните думи са единство и компромис.\"Ние наистина се стремим към компромис, когато е необходимо. Искаме общи решения, независимо дали граничен контрол или отбранителен съюз и прилагането на PESCO (новата сделка на ЕС за сътрудничество в областта на отбраната)\", обяснява тогава Павлова.Мина Андреева, зам.-говорител на Европейската комисияАндреева е с двойно гражднаство, българско и германско. Тя е заместник-говорител на Жан-Клод Юнкер и \"верен помощник на могъщия началник на щаба на Юнкер\", Мартин Селмайер. Андреева би трябвало да служи като мост между еврократите, национални официални лица и национални медии, като помага да се гарантира, че страната няма да бъде твърде затруднена от задачите на председателството.Валери Симеонов, заместник министър-председателСимеонов е спорна фигура и член на коалицията \"Обединени патриоти\", които получиха третото място в предсрочните парламентарни избори през март миналата година и хвали правителството на Борисов.През октомври 2017 г. Симеонов е признат за виновен за подбуждане на омраза към ромската общност, като ги нарича . Ако някой може да изложи българското правителство по време на неговото председателство, то това е Симеонов.Румен Радев, президентБивш командир на ВВС и военен пилот, Радев е подкрепен от опозиционната Българска социалистическа партия (БСП) и е де факто кандидат за Русия на президентските избори през 2016 г. България има дълга история на популяризиране на руските интереси, а изборът на Радев изглеждат като знак за завръщане към тази традиция след прозападното председателство на Росен Плевнелиев.Но откакто е избран, Радев показва изненадваща степен на независимост и през първата седмица на януари наложи , за който смята, че не изпълнява заложените му цели.Сергей Станишев, лидер на Партията на европейските социалистиПолитическите партии имат избор по време на председателство на ЕС: да се съберат в защита на националната гордост и интереси или да се разкъсват помежду си, като използват платформата на ЕС за вътрешно-политически дивиденти.С отсъствието на централно-левите в правителството на България и с тяхното отсъствие в голяма част от Европа, степента на щедрост на Станишев към неговите политически съперници ще помогне да се определи как се определят българското председателство, бъдещите перспективи за еврозоната и Шенгенската зона на страната, като наближи времето за предаване на щафетата на Австрия.", "date": "2018.01.08", "title": "Кой, кой е в българското председателство на ЕС"}
{"url": "https://news.bg/int-politics/prezidentat-na-iran-skastri-hardlaynerite-protestite-ne-byaha-samo-ikonomicheski.html", "text": "Протестите, които разтърсиха Иран, не бяха насочени само към икономиката. Това обяви иранският президент Хасан Рохани, като истинската мишена на тези коментари се предполага, че са влиятелните консерватори, противопоставящи се на плановете му за увеличаване на индивидуалните свободи в Ислямската република и насърчаването на разведряването в международен план, съобщава \"Ройтерс\".Прагматичният ислямски духовник, който победи антизападните консервативни хардлайнери, спечелвайки втори президентски мандат през миналата година, също така призова за отмяната на ограниченията върху социалните медии, използвани от антиправителствените протестиращи в най-голямото предизвикателство към твърдолинейните власти от 2009 г. насам.\"Би било погрешно представяне (на събитията), а също така и обида към иранския народ да се каже, че той има само икономически искания\", изтъкна Рохани, добавяйки: \"Хората имат икономически, политически и социални искания.\"Влиятелната Революционна гвардия на Иран обяви вчера, че силите за сигурност са сложили край на продължилите една седмица размирици, които били подбудени от \"чужди врагове\".Протестите, които започнаха заради икономическите проблеми, изпитвани от младите и работническата класа, се разпространиха в повече от 80 града и по-малки населени места, като доведоха до 22 жертви и повече от 1000 арестувани.Според властите всички организатори на протестите са били идентифицирани и арестувани, като могат да получат дори смъртни присъди.Ирански депутат потвърди смъртта на задържан в затвора, като според властите той се бил самоубил.Мнозина от протестиращите поставиха под въпрос външната политика на Иран в Близкия изток, където той се намеси в Сирия и Ирак в битка за влияние с вражеската Саудитска Арабия.Повтаряйки част от реториката си по време на предизборната кампания, Рохани заяви, че на хората трябва да им се позволи да критикуват всички представители на властта в Иран, без изключение.\"Никой не е невинен и хората могат да критикуват всеки\", отсече Рохани.Той също така отхвърли призивите, идващи от твърдолинейни духовници, които поискаха от правителството да блокира достъпа до социалните медии и приложенията за съобщения.", "date": "2018.01.08", "title": "Президентът на Иран скастри хардлайнерите: Протестите не бяха само икономически"}
{"url": "https://news.bg/world/nad-15-000-tsivilni-sa-ubiti-prez-2017-g-pri-bombardirovki-i-atentati.html", "text": "Почти се е удвоил броят на цивилните жертви при нападения с взривни оръжия за година.Това става ясно от световно изследване, видяно от британското издание \"Гардиън\".Повече от 15 000 цивилни са загинали при бомбардировки и атентати през 2017 г., което е с 42% повече от 2016 г.Увеличението съвпада с водената от САЩ коалиция, която бомбардира позиции на ДАЕШ (\"Ислямска държава\") в Ирак и Сирия.Британски депутати коментират, че данните са \"изключително тревожни\" и повдигат въпроси около прозрачността на правния критерий, използван от военното министерство при установяването дали даден човек е боец на ДАЕШ.Лондон твърди, че няма надеждни доказателства въздушните удари да са довели до цивилни жертви, докато американските военни твърдят, че неумишлено са убили най-малко 801 цивилни в Сирия и Ирак.Световното проучване, проведено от неправителствената организация Action on Armed Violence, която регистрира цивилните жертви от взривни оръжия, показва, че цивилните жертви от авиобомби са се увеличили с 82% от 4 902 през 2016 г. до 8 932 през 2017 г.Най-много жертви са регистрирани в Сирия, където загиналите цивилни са се увеличили с 55% до 8 051 души. След това са Ирак и Афганистан, където съответно са загинали 3 271 души (увеличение с 50%) и Афганистан, където са убити 994 души.Според организацията Airwars, която следи цивилните жертви в Ирак и Сирия, в резултат на водените от САЩ операции в двете държави през миналата година са убити между 11 000 и 18 000 души. Associated Press информира през миналия месец, че цивилните жертви само в Мосул са 9 000 души.При терористични нападения с бомби са загинали 3 874 души през 2017 г. - приблизителен брой на убитите в сравнение с 2016 г.", "date": "2018.01.08", "title": "Над 15 000 цивилни са убити през 2017 г. при бомбардировки и атентати"}
{"url": "https://news.bg/world/madrid-othvarli-predlozhenie-na-puchdemon.html", "text": "Пребиваващият в Белгия бивш лидер на Каталуния Карлес Пучдемон е готов да се яви пред Върховния съд на Испания, ако му се позволи да поеме управлението на автономията, но Мадрид отхвърли предложението.Това пише вестник El Confidencial, цитиран от ТАСС.Според разпространяваната информация Пучдемон е отправил предложението си към правителството на премиера Мариано Рахой. Сепаратисткият политик обещал лично и доброволно да се яви пред съда, за да даде показания, но Мадрид отказал.Прокуратурата на Испания обвини Пучдемон в бунт, противодържавна дейност и финансови злоупотреби. На територията на страната е издадена заповед за задържането му.На 21 декември 2017 г. се проведоха предсрочни избори в Каталуния, на които три сепаратистки партии получиха 70 от 135 места в парламента.", "date": "2018.01.08", "title": "Мадрид отхвърли предложение на Пучдемон "}
{"url": "https://news.bg/int-politics/orban-obyavi-migrantite-za-nashestvenitsi.html", "text": "Премиерът на Унгария Виктор Орбан нарече \"нашественици\" мигрантите, които се опитват да се доберат до Европейския съюз по икономически причини в търсене на по-добър материален живот. Това е коментирал Орбан в интервю за германския в. \"Билд\".Отговаряйки на въпрос защо Унгария не иска да приема търсещи убежище, той подчертал: \"Ние разглеждаме тези хора не като мюсюлмански бежанци. Ние ги разглеждаме като мюсюлмански нашественици. За да попаднат в Унгария, например от Сирия, трябва да преодолеят територията на четири страни, които макар и да не са толкова богати като Германия, но все пак са стабилни, като в тях те вече не трябва да се страхуват за живота си.\"\"Това вече е потвърждение на факта, че мигрират по икономически причини, в търсене на по-добър живот\", подчерта той.Орбан коментирал също, че страната му трябва да има правото сама да решава кой ще живее на нейна територия. Той изрази опасение, че прекалено голям брой имигранти от мюсюлмански страни може да доведе до появата на т. нар. паралелни общества. Премиерът на Унгария обясни това с обстоятелството, че \"християнското и мюсюлманското общество никога няма да се обединят\".По думите му, идеите на мултикултурализма са \"илюзия\".Според Орбан приносът на страната му за уреждането на кризата с мигрантите се заключава в защитата на външната граница на ЕС със Сърбия, като от 2015 г. насам това е струвало на Унгария 1 млрд. евро, а Брюксел не е предоставил нито цент.", "date": "2018.01.08", "title": "Орбан обяви мигрантите за \"нашественици\""}
{"url": "https://news.bg/world/za-parvi-pat-stadionite-v-sauditska-arabiya-otvaryat-vrati-za-zheni.html", "text": "За първи път в петък стадионите в Саудитска Арабия ще отворят врати за жени, обяви правителството на страната, цитирано от АФП.Жените ще могат да гледат на живо футболни срещи.Първият мач, който жените ще могат да гледат, ще бъде между \"Ал Ахли\" и \"Ал Батин\" в петък, 12 януари, поясни министерството на информацията.Допълва се, че жените ще могат да гледат на живо втория мач на следващия ден и третия на 18 януари.Първата футболна среща ще се проведе в столицата Рияд, а останалите две в Джеда и Дамам.През последните месеци правителството отмени някои сегрегационни правила, включително позволи на жените да шофират, което ще влезе в сила от юни 2018 г.", "date": "2018.01.08", "title": "За първи път стадионите в Саудитска Арабия отварят врати за жени"}
{"url": "https://news.bg/crime/mazh-pregazi-trima-na-peshehodna-pateka-vav-vratsa.html", "text": "60-годишен прегази трима пешеходци във Враца.Около 16.30 часа вчера 60-годишен мъж с инициали Ц. Ц. е блъснал трима пешеходци, пресичащи на пешеходна пътека.Вследствие на удара двама от пешеходците загиват. Жертвите са на 64 и 58-годишна възраст от Враца.Третият пешеходец е била 83-годишна жена, която е ранена и поместена за лечение в МБАЛ \"Христо Ботев\" -Враца.Инцидентът е станал на пътя Враца - Оряхово, до ресторант \"Череша\".Водачът е бил тестван за употребата на алкохол като взетата проба е отрицателна. По случая е образувано досъдебно производство.", "date": "2018.01.08", "title": "Мъж прегази трима на пешеходна пътека във Враца"}
{"url": "https://news.bg/crime/rosen-angelov-obichal-keti-razkriva-negov-priyatel.html", "text": "Росен Ангелов много обичаше Кети, разкри приятел на шесторния убиец.В шок съм, сподели пред БиТиВи Драгомир, работодател на шесторния убиец Росен Ангелов.Росен бил обаче много потаен, разказа още Драгомир.Ангелов правел планински преходи. Беше набит, здрав, сподели още Драгомир. Често стрелял във въздуха в двора на сервиза, в който е работел. Разказал му за връзката с Кети. Самата жертва идвала на работното му място. Скарали се през ноември. Оттогава станал странен, спомня си Драгомир. Росен и Кети продължили да си пишат. Много я обичаше, подчерта Драгомир. Пишел си и с дъщерята на Кети. Заканвал се на мъжа на Кети, защото той пиел и я тормозел.", "date": "2018.01.08", "title": "Росен Ангелов обичал Кети, разкрива негов приятел"}
{"url": "https://news.bg/politics/balgariya-reklamira-kuhnyata-si-pred-evropa-kritikuva-dsb.html", "text": "ДСБ с остри критики към кабинета. Първата причина стана шесторното убийство в Нови Искър.Този човек трябваше да влезе е затвора в годината, в която Бойко Борисов дойде на власт-2009 , това е много симптоматично, атакува лидерът на ДСБ Атанас Атанасов пред БиТиВи.Според него в системата за сигурност има много пропуски. Как може в малка България 600 тежки престъпници да са на свобода, недоумява той. Липсва добра комуникация между местната власт и МВР, смята Атанасов. В системата на МВР върви тежка кадрова търговия, допълни той.За европредседателството лидерът на ДСБ смята, че каним еврочиновниците да им покажем кухнята си и хотелите. Според Атанасов у нас върлува корупцията, а сме бедни, защото сме корумпирани.Ежедневно има скандали в България, убеден е той. Вместо антикорупционен орган, трябвало да се реформира прокуратурата, която е институцията, която по Конституция трябва да се бори корупцията.", "date": "2018.01.08", "title": "България рекламира кухнята си пред Европа, критикува ДСБ"}
{"url": "https://news.bg/health/parvi-sluchay-na-gripa-honkong-za-godinata.html", "text": "В страната вече има регистриран случай на - става въпрос за жена в Русе, съобщи Нова телевизия.Според лекарите грипът протича много тежко.Грипът от щам H2N3 - \"Хонконг\", може да причини епидемията у нас тази година. Това каза за \"\" д-р Ангел Кунчев, главен държавен здравен инспектор.Преди грипния сезон у нас специалистите следят какво се случва в южното полукълбо и по-специално в Австралия. През август, когато е зимният сезон при тях, бе пикът на грипната им епидемия. Водещ щам там е бил именно \"Хонконг\", затова се предполага, че той ще разболее най-много хора и у нас.Дали със сигурност ще е той, или другият щам \"Мичиган\" (ваксиналният щам на H1N1, познат като свински грип - б.а.) ще стане ясно може би още в края на тази седмица, а епидемията се очаква в края на януари, обясни Кунчев.\"Дотогава ще постъпят повече материали за изследване, ще се види как върви заболеваемостта и ще се очертае кой щам се среща по-често\", допълни той.Припомняме, вирусът засяга най-бързо възрастните хора и малки деца. Първоначалните му симптоми са по-различни от класическите симптоми на настинка и грип.Обикновено първите симптоми започват в рамките на 1-2 дни след заразяването. Вирусът започва с болка в гърлото и суха кашлица. Заразените може и да усещат болка в долната част на гърба, ставите, крайниците. В някои случаи е възможна и болка в очите. Понякога грипът се придружава и с хранителни разстройства, стомашна болка, повръщане и други симптоми на стомашно-чревния тракт.Обикновено всички симптоми би трябвало да изчезнат до няколко дни, но ако след 5 дни пациентите не чувстват подобрение, задължително трябва да потърсят лекарска помощ, обясняват доктори.Очаква се през този зимен сезон да ни атакува и вирусът \"Мичиган\".Вирусът е от тип А и е изолиран през 2015 година. За разлика от вируса \"Хонконг\", \"Мичиган\" протича с характерни за обичайните грипни състояния симптоми. Вирусът също атакува първо възрастните хора и малките деца.Припомняме, news.bg попита читателите си дали този зимен сезон ще се ваксинират срещу грип.Към днешна дата, 8 януари 2018 година, резултатите от анкетата бяха категорични - 73.2% от отговорилите са посочили, че няма да се ваксинират срещу грип. 14.3% са заявили, че ще се ваксинират, а 9.9% от участниците в анкетата са посочили, че няма да се ваксинират, защото използват природни имуностимуланти. 1.9% от запитаните са посочили, че се ваксинират, ако не забравят. 0.8% от анкетираните са отговорили с \"Аз няма да се ваксинирам, но децата ще ваксинирам\".", "date": "2018.01.08", "title": "Първи случай на грипа \"Хонконг\" за годината"}
{"url": "https://news.bg/regions/vzrivyavat-brakuvani-boepripasi-kray-sopot.html", "text": "Днес ще се извършат контролирани взривове край Сопот.Взривовете са за унищожаване на бракувани боеприпаси и други взривни материали, съобщи БНТ.Контролираните взривове ще се извършат при полигон \"Анево\" на ВМЗ - Сопот. Местните власти са уведомени.Боеприпасите и взривните материали са отпаднали от производствения процес на дружеството.От дружеството уверяват, че няма поводи за безпокойство.", "date": "2018.01.08", "title": "Взривяват бракувани боеприпаси край Сопот"}
{"url": "https://news.bg/regions/kazichene-ostava-bez-voda-za-nyakolko-chasa.html", "text": "Заради подмяната на пожарен хидрант, село Казичене няма да има вода за няколко часа днес.Подменя се пожарен хидрант на улица \"Георги Бенковски\".Водоподаването ще се спре от 9.30 до 15.30 часа. От Софийска вода посочват, че спирането на водоподаването ще засегне живеещите в района на улица \"Георги Бенковски\" - от улица \"Младост\" до улица \"Околовръстна\" и жп гара Казичене.От дружеството уверяват, че ако се наложи ремонтните дейности да продължат повече от 12 часа, на жителите в засегнатите райони ще бъде осигурено алтернативно водоснабдяване с водоноска.", "date": "2018.01.08", "title": "Казичене остава без вода за няколко часа"}
{"url": "https://news.bg/world/23-zaginali-sled-eksploziya-v-buntovnicheskiya-idlib.html", "text": "Най-малко 23 души са загинали и много са ранени след голяма експлозия в бунтовническия град Идлиб в Северозападна Сирия, съобщава \"Ройтерс\".Базираната в Обединеното кралство сирийска обсерватория за човешки права коментира, че взривът е ударил централата на малка фракция на бунтовниците, като седем от загиналите се предполага, че са се цивилни. Не е ясно каква е причината за взрива, но някои източници считат, че е използвана кола бомба, а други твърдят, че атака е била с дрон.Атаката е срещу бунтовници от група, която включва стотици азиатски бойци. Те се борят заедно с фронта \"Хаят Техрир ал-Шам, отцепници от \"Ал Каида\", в опити да отблъснат сирийската армия. Провинция Идлиб, на границата с Турция, е една от последните големи крепости на силите, които се противопоставят на президента Башар ал-Асад. Сирийската армия, подкрепена от милиции в неделя са превзели Санджар в юго-източната част на провинция Идлиб (320 км от Дамаск). Според \"Ал Майадин\" цитиран от ТАСС, правителствените войски са завоювали важен стратегически аванпост по пътя към военното летище на Абу Духур. Правителствените сили сега са на около 17 километра от летището, чийто контрол е изгубен през 2014 г.Военните действия срещу \"Джебхат ан нусра\" воюващи заедон с \"Ахрар ал-Шам\" продължават в продължение на повече от месец в северозападния район на Сирия. През този период армията и милициите са убили повече от 600 бойци в провинциите Хам и Идлиб. Успели са да освободят 87 села и ферми, както и да си възвърнат загубените позиции.Според член на Комисията за национално помирение и депутат в народния съвет (парламент), Ахмед Хасан Хилал, сирийските войски са влезли в редица населени места без нито един изстрел. \"Жителите обичат сирийската армия\", коментира той в интервю за вестник \"Ал-Уатан\".Депутатът подчертава, че \"по-голямата част от населението на Идлиб иска да сключи споразумение за примирие\". Според него, три четвърти от въоръжените групи в Идлиб са съставени от наемници и групи, които са отстъпили в тази област от други региони. \"Хората са уморени от присъствието на непознати и искат да се завърнат към мирния живот\", обяснява Хилал.На изток от Дамаск, елитно формирование на сирийската армия е превзело път към военна база в столичното предградие Хараста. По време на операцията бойците са изтласкани дълбоко в региона на Източна Гута. Правителствените войски са в настъпление към Ербин и Мисраба.", "date": "2018.01.08", "title": "23 загинали след експлозия в бунтовническия Идлиб"}
{"url": "https://news.bg/int-politics/gartsiya-mozhe-da-prieme-imeto-nova-makedoniya.html", "text": "Гърция може да приеме ново наименование на Република Македония, което да се изписва на македонски и това да бъде за всеобщо използване по света, пишат тази сутрин гръцки медии, цитирани от БГНЕС.Според телевизиите \"Скай\" и \"Антена\", както и печатните издания \"То Вима\", \"Катимерини\" и \"Естиа\" като най-вероятно ново име за разрешаването на дългогодишния спор между властите в Скопие и Атина се посочва - \"Нова Македония\". В информациите се твърди, че тази позиция е била изразена от коалиционния партньор на премиера Алексис Ципрас \"Независими гърци\" на Панос Каменос.Припомняме, решаване на спора за името с Гърция се очаква до юли месец тази година, според македонския премиер Зоран Заев,По думите му, трябва да има желание за отстъпки и от двете страни.Той очаква чести срещи както с гръцките представители, така и с македонската опозиция, за да бъде намерено накрая приемливо за всички решение.", "date": "2018.01.08", "title": "Гърция може да приеме името \"Нова Македония\""}
{"url": "https://news.bg/disasters/snezhna-burya-blokira-hilyadi-koli-na-magistrala-v-ispaniya.html", "text": "250 военнослужещи бяха мобилизирани вчера в Испания, за да помогнат на хиляди хора, блокирани в снежен капан в автомобилите си.До изпращането на военни се стигна, след като хиляди хора бяха буквално в хватката на снежен капан в колите си на магистрала край Мадрид, съобщава АФП.Местни медии определят нощта като много тежка. Обилният снеговалеж в южната страна започна още в събота.Спешният център при армията на Испания е изпратил към бедстващите хора 250 военни с 95 специализирани автомобила, които да освободят хората.На магистралата между Мадрид и Сеговия имало над 3 000 закъсали автомобила, на територия от около 70 километра от магистралата. Повече от хората се прибирали по домовете си след Коледните и новогодишните празници.\"Колите бяха премахнати една по една. Имаше автомобили със семейства с бебета, които нямаха нито храна, нито вода\", заяви говорителят на Спешния център при армията на Испания Аурелио Сото.Сара Рамос, която е била сред бедстващите, посочи, че двамата със съпруга ѝ не са яли нищо, за да дадат малкото храна на децата си. Сара и семейството ѝ били в капана на снега повече от 15 часа.\"Всичко беше ужасяващо, защото се наложи да чакаме много часове. Ситуацията беше много тежка. Имаше хора, които трябваше да намерят начин да се стоплят, защото акумулаторите на колите им паднаха\", допълва Сара Рамос.Властите в страната предупредиха хората да не предприемат пътувания, освен ако това не е безкрайно наложително.Видеоматериали в социалните мрежи показват как войници и полицаи копаят с лопати снега, затрупал колите.Критични остават атмосферните условия и на други места в Европа. Бурята \"Елинор\" се отрази сеиозно на нивото на река Рейн в Кьолн. Нивото на реката надвиши 8 метра като се очаква днес нивото ѝ да достигне до 9 метра. В Бон Рейн вече преля, съобщават международните агенции.", "date": "2018.01.08", "title": "Снежна буря блокира хиляди коли на магистрала в Испания"}
{"url": "https://news.bg/society/postradalite-pri-navodneniyata-obshtini-v-burgas-plashat-s-protest.html", "text": "Жителите на общините в Бургаско, които пострадаха сериозно при , се заканиха да организират протест. Причината - държавата не прави нищо по въпроса за почистването на затлачените дерета в района.Ако не се предприемат действия по почистването на деретата, хората са категорични, че ще излязат на протест. В Областната управа в Бургас над 300 души са внесли подписка, в която настояват за почистването на опасните участъци, съобщи bTV.Въпреки ремонтираните си домове, жителите на общините, където положението беше най-тежко, са в постоянен страх бедствието да не се повтори.Жителите на село Черни връх посрещат всеки дъжд с тревога. По думите на притеснени граждани земята в района е пропита и има реална възможност при малко по-силен дъжд, те да бъдат следващите жертви.Мерките, които били предприети в съседното село Ливада също са недостатъчни според местните.От областната управа обаче посочват, че за почистването на коритата няма средства.Припомняме, при бедствието в област Бургас най-тежко беше положението в община Камено, където беше обявено и бедствено положение. При наводненията .Много хора бяха евакуирани от домовете си, като част от тях бяха приютени в общински сгради. В прокуратурата бяха образувани При проливните дъждове в нощта на 23 срещу 24 октомври 2017 г. са се излели около 200л/кв.м. дъжд. Инспекторите на ДАМТН установиха.", "date": "2018.01.08", "title": "Пострадалите при наводненията общини в Бургас плашат с протест"}
{"url": "https://news.bg/int-politics/makron-zavladyava-kitayskiya-pat-na-koprinata-s-rasov-gvardeyski-zhrebets.html", "text": "Френският президент Еманюел Макрон счита, че Китай и Европа трябва да работят съвместно по инициативата на Пекин \"Един пояс, един път\", проект, който е насочен към изграждането на модерен \"Път на коприната\" и който според него не може да бъде \"еднопосочен\", съобщава \"Ройтерс\".\"Древните копринени пътища никога не са били само китайски\", казва Макрон пред аудитория от учени, студенти и бизнесмени в Сиан, отправната точка на древния път на коприната. \"По дефиниция тези пътища могат само да се споделят. Ако те са пътища, то те не могат да бъдат еднопосочни\", обясни Макрон.През 2013 г. проектът с Югоизточна Азия, Пакистан и Централна Азия, а отвъд Близкия изток, Европа и Африка. През май 2017 година, китайският президент Си Дзинпин обеща 124 млрд. долара за плана на срещата на върха, но в западните столици подозират, че има за цел да се затвърди и разшири китайското влияние. А френският президент Еманюел Макрон излглежда е на път да спечели сърцето на китайския лидер в първия ден от държавното му посещение в Китай, предлагайки на Си Дзинпин кон от елитната френска републиканска гвардия.Макрон е на тридневна обиколка в Китай, започвайки със Сиан, където посещава \"Теракотената армия\" със съпругата си Бриджит и говори за минали и бъдещи китайско-френски отношения.Макрон е избрал за подарък 8-годишен кафяв жребец на име Везувий от президентския кавалерийски корпус. Изборът на подаръка е \"безпрецедентен дипломатически жест\" според френското президентство. Но той е направен след като китайският президент изрази очарованието си от 104-та конници, които го придружиха по време на последното му посещение в Париж през 2014 г.Това е първият път, когато Франция предлага един от елитните коне на конния корпус и е отговор на \"панда дипломацията\" на Китай, след като Бриджит Макрон стана кръстница на китайска панда, дарена от Пекин на зоологическа градина близо до Париж.\"Това е от голямо значение за президента, дори и да е много сложно да се внася кон по санитарни причини. Това е символ на високите постижения на Франция\", коментира представител на Елисейския дворец.", "date": "2018.01.08", "title": "Макрон завладява китайския път на коприната с расов гвардейски жребец"}
{"url": "https://news.bg/crime/zastrelyaha-biznesmen-v-stolichniya-kvartal-manastirski-livadi.html", "text": "Бизнесменът Петър Христов беше застрелян в София тази сутрин, информира МВР. 49-годишният Христов е разстрелян пред офиса си. Предполага се, че стрелецът е бил в съседна сграда.Убиецът е стрелял по Петър Христов 7 или 8 пъти, по първоначална информация - в областта на гърдите. Смъртта е настъпила в 10 и 49 ч., съобщи началникът на СДВР старши комисар Ивайло Иванов. МВР не съобщават какво е оръжието на убийството, първоначално се предполагаше, че е пистолет.Полицията работи по версии свързани с бизнеса и личния живот на Христов.Застреляният тази сутрин бизнесмен не е имал охрана. Това стана ясно от подробности, който СДВР предаде. \"Не имал охрана, имал е фирмен автомобил с шофьор, които го е придружавал\", обясни началникът на ГДНП главен комисар Христо Терзийски.На въпрос дали убийството не е свързано с бизнес интереси, от СДВР отговориха, че не са установили Петър Христов да е имал интереси в търговия с високорискови стоки.От полицията не съобщават дали Христов е бил прострелян в колата си или извън нея.Към момента тялото на мъжа е във ВМА и предстои да бъде извършена аутопсия.Инцидентът стана минути след 10 часа на столичната улица \"Ралевица\" - кв. \"Манастирски ливади\". Сигнал за престрелката е получен в 10.05 минути, като на място веднага е пристигнал полицейски екип.Районът е отцепен и в момента тече оглед.Пряк свидетел на убийството е бил шофьорът на Христов. След като бизнесменът е бил застрелян, шофьорът му го откарал веднага във Военномедицинска академия. Въпреки усилията на докторите да стабилизират Христов, той умира.Убийството е показно - към момента на разстрела в близост до местопрестъплението е имало много хора. Случаен минувач разказва, че е чул силен шум 2 или 3 пъти, но си помислил, че нещо пада от някъде. Други свидетели обясняват, че са чули 3-4 изстрела.В момента криминалисти извършват огледи на местопрестъплението. Оглед се извършва и на строеж, намиращ се до офиса на Христов. Предполага се, че стрелецът е бил в съседната сграда, която е недовършена. Петър Христов е председател на борда на директорите на \"Пропъртис Мениджмънт Груп\", която е собственик на млечната компания \"Лактима\" ЕАД. \"Лактима\" ЕАД е производител на млечни продукти и правоприемник на бившото предприятие \"Млечна промишленост\", което през 1996 г. е приватизирано.Компанията е една от водещите в България в сегмента на млечната промишленост. Приходите на дружеството за 2016 г. достигат 12.8 млн. лв.Бизнесменът Петър Христов е роден на 17 ноември 1968 г. в Силистра. Името на бизнесмена често се свърза с лечението на , която пострада жестоко при катастрофата, причинена от двукратния световен шампион по фигурно пързаляне Максим Стависки. Христов беше основен дарител за нейното лечение.Христов е и съучредител на фондацията , която помагаше на  и младежи с тежки мозъчни увреждания, получени вследствие на катастрофи.Името на Петър Христов изплува и във връзка с делото на бившия шеф на териториалното звено \"Борба с организираната престъпност\" във Велико Търново .Преди време Христов е беше собственик и на футболния отбор Локомотив Горна Оряховица.Докато коментираше показното убийство, Терзийски бе попитан и за информация относно случая с . Относно това Терзийски обясни, че е възмутен от факта, че работодателя на Росен не е сигнализирал, че контактува с издирван човек.\"Няма нито един човек от блока в дружба, където доста дълго е живял, от сервиза, където е работил доста дълго време. Никой не се обади, за да каже, че го е познавал този човек\", посочи главният комисар и допълни, че обществото трябва да съдейства на МВР. Той изтъкна, че всички сигнали се проверяват и властите разчитат на тях.Припомняме, последното подобно убийство на бизнесмен се случи точно преди две години - на 8 януари 2016 г. собственикът на  в близост до дома си в Бистрица.И до този момент убийството му не е разкрито и извършителите не са заловени.Малко повече от 24 часа преди това, отново през 2016 година,  - бизнесмен, свързан с ВИС -2. Той бе убит във входа на блок в комплекс \"Макси\". Нападателите са използвали Преди по-малко от месец път - на 18 декември 2017 година - на централната столична улица \"Дунав\" към 8 и 40 часа", "date": "2018.01.08", "title": "Застреляха бизнесмен в столичния квартал \"Манастирски ливади\""}
{"url": "https://news.bg/politics/borisov-popital-erdogan-za-arestuvanite-zhurnalisti.html", "text": "По време на министър-председателят Бойко Борисов е поставил въпроса за арестуваните журналисти в страната. Това заяви пред bTV бившият културен министър и настоящ председателят на парламентарната Комисия по култура и медии Вежди Рашидов.По време на вчерашния разговор Борисов се застъпил за свободата на словото, поставяйки тази тема. \"Това малко задържа разговора. Бойко застана зад свободата за словото и журналистите\", обясни Рашидов и добави, че е хубаво журналистите да бъдат свободни.Борисов обяснил, че задържането на журналисти не е добър знак за Европа, а Ердоган разбрал посланието му според бившия културен министър.По думите, ако арестуваните журналисти бъдат освободени, това щяло да бъде успех на Бойко Борисов.Рашидов е категоричен, че Борисов има уникалната възможност да бъде един от важните лидери в ЕС и да балансира Балканите. Тази дипломация дразнела много хора в България, но била много полезна за света.", "date": "2018.01.08", "title": "Борисов попитал Ердоган за арестуваните журналисти"}
{"url": "https://news.bg/int-politics/sasht-iskat-diplomatichesko-reshenie-za-severna-koreya-obyavi-shefat-na-tsru.html", "text": "САЩ искат да намерят дипломатическо решение за ядрената програма на Северна Корея, но са готови да използват сила, ако е необходимо. Това обяви ръководителят на Централното разузнавателно управление (ЦРУ) на САЩ Майк Помпео.В интервю за Fox News Помпео заяви, че преговорите на високо равнище между Северна и Южна Корея могат да помогнат за понижаване на напрежението във връзка с ядрената програма на Пхенян, но добави, че се съмнява в искреността на Северна Корея да участва в преговори.\"Просто ще трябва да изчакаме и да видим как ще продължат разговорите\", посочи той.Помпео коментира още, че Северна Корея действа от страх и добави, че Пхенян е разтревожен, че Америка \"е сериозна относно премахването на ядрените оръжия на Корейския полуостров\", така че те се опитват да намерят \"опора\".", "date": "2018.01.08", "title": "САЩ искат дипломатическо решение за Северна Корея, обяви шефът на ЦРУ"}
{"url": "https://news.bg/disasters/goryashtiyat-tanker-kray-bregovete-na-kitay-mozhe-da-izbuhne.html", "text": "Има опасения за екологична катастрофа в Източнокитайско море, след като от танкер продължава да изтича петрол, два дни след като той се сблъска с товарен кораб, съобщават световните информационни агенции.Китайските власти уточниха пред държавните медии, че танкерът \"Санчи\" има опасност да експлодира и да потъне.Спасителни екипи, опитващи се да достигнат до танкера, са възпрепятствани от токсичните облаци дим, уточниха от китайското транспортно министерство.Екипажът на танкера, 30 иранци и двама бангладешци, остава безследно изчезнал, въпреки международните спасителни усилия.Плаващият под панамски флаг танкер \"Санчи\" е превозвал товара си от Иран за Южна Корея, когато се е сблъскал с регистрирания в Хонконг товарен кораб CF Crystal, превозващ зърно от САЩ, в Източнокитайско море, на около 260 км от бреговете на Шанхай.Сблъсъкът стана в устието на делтата на река Яндзъ в събота вечерта.Точната причина за сблъсъка засега не е известна.Танкерът, който е собственост на водещия корабен оператор на Иран, е превозвал 136 тона кондензат, което е ултра лека версия на суровия петрол. Това са около един милион барела, като по текущи цени струва около 60 млн. долара.Кондензатът е много различен от черния суров петрол, който често е срещан при петролните разливи. Той е силно токсичен, с ниска плътност и значително по-експлозивен от обикновения суров петрол. Той потенциално може да предизвика по-лоши последици от тежкия суров петрол.Той също може да е безцветен и без мирис, така че е много по-трудно да се открие, да се задържи и да се почисти.\"Санчи\" все още гореше днес сутринта.Съдбата на 32-членния екипаж на танкера не е известна, докато китайският екипаж на товарния кораб, съставен от 21 китайци, е бил спасен.Китай изпрати няколко кораба за издирвателните и спасителните операции, докато Южна Корея е помогнала с кораб на бреговата охрана и хеликоптер.Американските военноморски сили също са изпратили военен кораб.", "date": "2018.01.08", "title": "Горящият танкер край бреговете на Китай може да избухне"}
{"url": "https://news.bg/world/kadirov-zove-evropa-i-rusiya-da-se-obedinyat-sreshtu-sasht.html", "text": "Чеченският лидер Рамзан Кадиров призова Европа и Русия да застанат на един фронт срещу САЩ, съобщават руски медии.Кадиров използва профила си в \"Телеграм\", за да отправи призива.Според него Вашингтон прави всичко възможно да създаде горещи точки около Русия и да предизвиква хората да се избиват.В бъдеще хаосът може да заплаши и европейските страни. Кадиров счита, че крайната цел на САЩ е чрез смъртта на милиони хора да поемат контрол над природните богатства, дискредитирайки религиите, държавната система и световния ред.След влизането на Доналд Тръмп в Белия дом Кадиров пожела успех на новия президент. Той написа в \"Инстаграм\", че от Тръмп зависи дали ще стане надежден приятел на Русия или няма.", "date": "2018.01.08", "title": "Кадиров зове Европа и Русия да се обединят срещу САЩ"}
{"url": "https://news.bg/politics/ekaterina-zaharieva-sreshta-es-turtsiya-vazmozhna-prez-evropredsedatelstvoto-ni.html", "text": "Среща между ЕС и Турция е възможна по време на европредседателството ни. Това прогнозира външният министър Екатерина Захариева в ефира на БНТ.Среща за дискусия за отношенията ЕС- Турция не е предвидена по време на председателството на Съвета на ЕС, но е възможно такава среща да се състои. Захариева апелира към честен и открит диалог с южните ни съседи. По думите на външния министър европредседателството не е само фанфари, а много работа. Тя допълни, че вижда като предизвикателство промените в Дъблинския регламент и старта на разговорите по бъдещата бюджетна рамка на съюза.\"Видяхме какво стана на преговорите при миналата финансова рамка. Почти с година се забавиха проектите\", обясни Захариева и добави, че периодът е доста сложен от една страна, защото има по-малко бюджет след решението на Великобритания да напусне. \"От друга страна заради нови политики, които искаме да финансираме и всичките подкрепяме като опазването на външната граница, фонда за сигурността, новият фонд за отбрана, това е изключително голям успех, много силна интеграционна политика на ЕС само за година, т.е. тук показва, че когато наистина сме обединени заедно можем да постигаме бързо съгласие в интерес на гражданите на ЕС\", акцентира външният ни министър.По нейно мнение предстоят сложни и важни разговори. Тези разговори щели да започнат по време на нашето председателство, но нямало да приключат. \"Много е важно как се започва, така че наистина предизвикателството е голямо\", обясни Захриева.Срещата на българския вицепремиер и министър на външните работи Екатерина Захариева с турския ѝ колега е била много полезна. Захарива изтъкна ползите от този разговор за двустранните отношения.Фокус върху позитивните неща, върху това се съгласили и двете страни.Захарива акцентира, че няма как да се случва борбата с тероризма, охраната на външните граници на ЕС, без Турция да бъде съюзник в НАТО, без това тя да бъде близък партньор на ЕС.\"Турция е един от най-важните външно-икономически партньори на България и на ЕС. За около 5-6 години с около 50% е нараснал стокообменът между двете държави с позитивно салдо за България. Винаги има и още повече възможност, т.е. възможност на българските производители на да имат добър достъп до огромния турски пазар\", обясни Екатерина Захариева.", "date": "2018.01.08", "title": "Екатерина Захариева: Среща ЕС- Турция възможна през европредседателството ни"}
{"url": "https://news.bg/press/s-gripa-honkong-se-ochakva-epidemiyata-sreshtu-michigan-pak-sme-s-po-slab-imunitet-borisov-tryabva-da-podobrim-otnosheniyata-mezhdu-es-i-turtsiya.html", "text": "Болести. \"24 Часа\":С грипа \"Хонконг\" се очаква епидемията, срещу \"Мичиган\" пък сме с по-слаб имунитетГрип от щам H2N3 - \"Хонконг\", може да причини епидемията у нас тази година. Това каза за \"24 часа\" д-р Ангел Кунчев, главен държавен здравен инспектор. Преди грипния сезон у нас специалистите следят какво се случва в южното полукълбо и по-специално в Австралия. През август, когато е зимният сезон при тях, бе пикът на грипната им епидемия. Водещ щам там е бил именно \"Хонконг\", затова се предполага, че той ще разболее най-много хора и у нас. Дали със сигурност ще е той, или другият щам \"Мичиган\" (ваксиналният щам на H1N1, познат като свински грип - б.а.) ще стане ясно може би още в края на тази седмица, а епидемията ще е в края на януари, обясни д-р Кунчев. \"Дотогава ще постъпят повече материали за изследване, ще се види как върви заболеваемостта и ще се очертае кой щам се среща по-често\", обясни той. Срещи. \"Монитор\":Борисов: Трябва да подобрим отношенията между ЕС и ТурцияБългария трябва да подобри отношенията между ЕС и Турция през 2018 година, първата половина от която е председателстващ Съвета на съюза. Това посочи премиерът Бойко Борисов, който присъства на официалното откриване на обновения православен храм \"Свети Стефан\" в Истанбул. На церемонията заедно с него бяха патриарх Неофит, главният мюфтия на мюсюлманите в България Мустафа Хаджи, Вселенският патриарх Вартоломей, президентът и премиерът на Турция Реджеп Ердоган и Бинали Йълдъръм, дипломати и общественици. В двора на т.нар. Желязна църква българи от Истанбул и съседни градове пристигнаха специално за церемонията.\"Обикновено смесените общности или изселниците се ползват за натиск, конфликт. Ние имаме редкия шанс да направим така, че българските изселници, мюсюлманите в България да бъдат мост на приятелство, мост на сигурност, да гарантират сигурността на етническата толерантност. Убийството. \"Сега\":Издирваният за убийствата в Нови Искър се е самоубилИздирваният за шесторно убийство Росен Ангелов се е самоубил, потвърди МВР. Тялото му е намерено във вила около Луково. Районът бе заварден от полицаи и военни и се претърсваше в широк периметър. Ангелов се е самоубил с изстрел в главата.\"Днес около 16ч в една от къщите беше намерен трупа. Той държеше в ръката си пистолет. Не можем да кажем към момента кога е настъпила смъртта. По описание и по дрехите можем да предполагаме, че това е издирваното лице\", коментира на извънреден брифинг главният секретар на МВР Младен Маринов.Постройката, в която е открит, е в района, в който се предполагаше, че се е укривал. Стипендии. \"24 Часа\":И осмокласниците ще получават стипендии За първи път и осмокласниците ще получават стипендии за успех. Досега с пари се поощряваше добрият успех на учениците от IX до XII клас. Сега стипендии има и за осмокласниците.  Болници. \"Монитор\":12 общински болници с опасност от фалит Най-малко 12 общински болници са пред фалит, твърдят от националното сдружение на болниците. Част от тях са натрупали много дългове.В най-тежко финансово състояние са здравните заведения в Омуртаг, Тутракан, Белоградчик, Димитровград, Гоце Делчев и Петрич. От сдружението на общинските болници обмислят национален протест в средата на януари, съобщи БНТ.Финансови проблеми имат и областните болници във Враца, Ловеч, Видин, Бургас и Стара Загора. Здравното министерство готви план за оздравяването им.", "date": "2018.01.08", "title": "С грипа \"Хонконг\" се очаква епидемията, срещу \"Мичиган\" пък сме с по-слаб имунитет; Борисов: Трябва да подобрим отношенията между ЕС и Турция"}
{"url": "https://news.bg/world/tramp-i-makron-obsadiha-iran-i-severna-koreya.html", "text": "Последните събития Иран и Северна Корея са били сред основните обсъждани теми в разговора на президентите на САЩ и Франция Доналд Тръмп и Еманюел Макрон.Двамата са провели телефонен разговор в събота, са съобщили от Белия дом вчера, цитирани от \"Ройтерс\".Държавните глави са се обединили около позицията, че масивите икономически протести в Иран са знак за това, че режимът в страната се е провалил в това да обслужва нуждите на народа и вместо това използва богатството му, за да спонсорира тероризма. Припомняме, че Техеран обяви край на бунта и обвини външни сили, че стоят зад него. Тръмп заяви по-рано, че \"абсолютно\" е готов да разговаря по телефона със севернокорейския лидер Ким Чен Ун и че очаква позитивно развитие от разговорите между Сеул и Пхенян. Това се случва след като двамата лидери размениха остри реплики относно готовността си да натиснат \"червеното копче\"", "date": "2018.01.08", "title": "Тръмп и Макрон обсъдиха Иран и Северна Корея"}
{"url": "https://news.bg/world/11-zaginali-pri-sblasatsi-v-meksiko.html", "text": "Най-малко 11 души са загинали при сблъсъци в Мексико, предадоха световните информационни агенции. Съобщава се и за 30 задържани. Престрелките са се разиграли в близост до курортния град Акапулко, в щата Гереро, известен с високото ниво на престъпност. Местните власти са потвърдили информацията. Сред жертвите има и полицаи. Акапулко е считан за един от най-опасните градове в света. Само за първите 6 месеца на 2017 година са били регистрирани 12 000 убийства. ", "date": "2018.01.08", "title": "11 загинали при сблъсъци в Мексико "}
{"url": "https://news.bg/world/severna-koreya-zapochva-pregovori-s-yuga.html", "text": "Северна Корея започва тази седмица преговори с Южна Корея, предадоха световните информационни агенции.Във вторник техните представители ще обсъдят участието на Северна Корея в Зимните олимпийски игри, както и други въпроси.Това бе договорено миналата седмица.  Разговорите ще се проведат на границата между двете държави. Все още съставът на двете делегации не е потвърден. Това са първите официални преговори от декември 2015 година насам. Припомняме, че САЩ, Япония и Южна Корея обявиха, че ще продължат да оказват натиск върху Северна Корея въпреки решението от вчера за отлагане на съвместното военно учение на Корейския полуостров за периода след приключването на Зимните олимпийски игри, които ще се проведат между 9 и 26 февруари. ", "date": "2018.01.08", "title": "Северна Корея започва преговори с Юга "}
{"url": "https://news.bg/weather/predimno-oblachno-i-toplo-nachalo-na-sedmitsata.html", "text": "Предимно облачно ще бъде времето днес. Това съобщават от НИМХ на БАН. Максималните температури ще са между 7 и 15 градуса. Очаква се до обяд времето да бъде слънчево и тихо. В низините и котловините ще се образуват мъгли и ниска облачност, там ще бъде по-хладно, с максимални температури между 7 и 9 градуса. В останалата част от страната ще бъде ясно. Атмосферното налягане е над средното за месеца и ще продължи да се повишава. ", "date": "2018.01.08", "title": "Предимно облачно и топло начало на седмицата"}
{"url": "https://news.bg/crime/sposoben-e-da-ubie-shestimata-tvardi-kolega-na-rosen-angelov.html", "text": "Способен е да убие шестимата в Нови Искър. Това твърди колега на издирвания Росен Ангелов, работил с него последната година и половина, цитиран от bTV. Драгомир описва Росен като \"потаен\" и \"сприхав\".По време на последната им среща, състояла се на 1 януари, Росен излъгал, че е починал брат му и трябва да отиде на погребението. Според него, бившият затворник и убитата Кети Кюхова са имали връзка, която прекратили по нейно настояване. Росен е имал чувства към жената и трудно понесъл раздялата им през ноември миналата година. Станал \"друг човек\". Споделял е миналото си в Чуждестранния легион, имал отлична физическа подготовка, както и винаги бил въоръжен. Именно Драгомир води полицаите до вилата в Луково, след като става ясно, че Росен е заподозреният. Пред медиите той не крие, че се страхува за живота си. ", "date": "2018.01.08", "title": "Способен е да убие шестимата, твърди колега на Росен Ангелов "}
{"url": "https://news.bg/society/babinden-e-2.html", "text": "Днес отбелязваме Деня на родилната помощ, който е аналог на народния празник Бабинден. По нов стил празникът се отбелязва на 8 януари.На Бабинден се почитат бабите-акушерки, които са помагали на жените да родят. Според обичая всяка жена, която се е ползвала от услугите на бабата, при раждането на рожбата си е отивала в дома й, поливала й е ритуално вода, за да си измие ръцете, дарявала я е със сапун и нова бяла кърпа. В някой краища на България към тези дарове са добавяли и риза, чорапи и пари.Бабата е приемала даровете, изтръсквала е ръцете си и е пожелавала челядта да се множи както се разпръскват капките от ръцете й. Закичвала е жените с китки за здраве и ги е канела на обяд в дома си. На този ден бабата обикаля всички къщи, в които е помагала да се родят деца през годината. Тя дарява на децата чорапки, бебешка шапчица и най-важното - с паричка, вързана на червен конец.После измива лицето на детето, тъй като се вярва, че на Бабинден водата, минала през бабините ръце, притежава пречистваща сила.Всяка благодарна майка е носела питка, варена кокошка, червено вино и ракия, завити в червена кърпа.Този празник се е почитал като чисто женски и на него не са се допускали мъже. На почит в някои краища на България е бил и обичаят влечугене - тоест насилствено завеждане на бабата на реката, за да я окъпят жените, на които е бабувала. След това във водата се изкъпвали и раждалите жени.", "date": "2018.01.08", "title": "Бабинден е "}
{"url": "https://news.bg/culture/giliermo-del-toro-fransis-makdormand-i-gari-oldman-sas-zlaten-globus.html", "text": "Гилиермо дел Торо, Франсис Макдормънд и Гари Олдман са сред големите победители на тазгодишната церемония \"Златен глобус\", предадоха световните информационни агенции. Дел Торо взе наградата за режисура за считания за фаворит \"Формата на водата\", съчетащ шпионски трилър,фентъзи и любовна история.Макдормънд и Олдман бяха обявени за най-добър актьор и актриса в раздела \"Драма\" съответно за лентите \"Три билборда извън града\" и \"Най-мрачният час\". Джеймс Франко и Сорша Ронан победиха конкуренцията за най-добра актриса в комедийна роля/мюзикъл за изпълнението си в \"\"The Disaster Artist\" и \"Лейди Бърд\". Сериалите \"Големите малки лъжи\" и \"Разказът на прислужницата\" също бяха отличени, в категориите при телевизионните продукции.Актьорът Стърлинг Браун стана първият афроамериканец, спечелил наградата - за ролята си в \"This is us\". Легендарната Опра Уинфри бе отличена за цялостен принос. Тази нощ се проведе 75-та церемония на престижните отличия. Церемонията се проведе в Бевърли Хилс, а водещ бе Сет Майърс. Припомняме, че тя се провежда на фона на скандали. Режисьорът Харви Уайнстийн и актьорът Кевин Спейси бяха обвинени в секстормоз от много актьори и актриси. Очаквано темата бе засегната и в речите на някои от знаменитостите, които взеха участие в тържеството. Те подкрепиха по този начин и кампанията \"Time's up\" (\"Времето изтече\"), която се занимава именно с насилието срещу жени. ", "date": "2018.01.08", "title": "Гилиермо дел Торо, Франсис Макдормънд и Гари Олдман със \"Златен глобус\" "}
{"url": "https://news.bg/regions/gasta-magla-v-nyakoi-chasti-na-stranata-shofyorite-da-sa-vnimatelni.html", "text": "Поради мъгла е намалена видимостта в няколко области в страната, съобщи Агенция \"Пътна инфраструктура\".Видимостта е намалена до 10 метра в района на Нова Загора, област Сливен.Видимостта е намалена до 50 метра в районите на Българене, област Плевен, и Д. Богров и Враждебна, област София.Видимостта е намалена до 100 метра в районите на Деветак и Пода, област Бургас, Гулянци и Муселиево, област Плевен, Твърдица, област Сливен, Северната скоростна тангента, област София и АМ \"Тракия\" в района на село Богданово, област Ст. Загора.Видимостта е намалена до 200 метра в районите на Средец и Драганци, област Бургас, Раднево и Гълъбово. област Ст. Загора и град Сливен.АПИ призовава водачите да шофират с повишени внимание в тези райони.Към 5.30 часа сутринта температурите в страна са били в интервала от -6° до +9°. Времето над страната е предимно ясно. Слаб вятър духа в областите Добрич, Смолян и Шумен.Пътните настилки в по-голямата част от страната са сухи, на места - мокри, а по усойните и планински райони - частично заледени и обработени.Няма ограничения за МПС по магистралите в страната.Проходите \"Върбишки\" и \"Златишки\" са затворени за всички превозни средства.Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Проходи:- \"Върбишки\" - затворен за всички МПС;- \"Златишки\" - затворен за всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Пампорово\" - забранен за МПС над 3,5 т;- \"Петрохан\" - забранен за МПС над 12 т;- \"Твърдишки\" - забранен за МПС над 10 т;- \"Троянски\" - забранен за МПС над 12 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.", "date": "2018.01.08", "title": "Гъста мъгла в някои части на страната, шофьорите да са внимателни"}
{"url": "https://news.bg/regions/zapochvat-praznenstvata-v-chest-na-155-ta-godishnina-ot-rozhdenieto-na-aleko-konstantinov.html", "text": "Жителите на Свищов започват от днес празненствата по случай 155-та годишнина от рождението на великия български писател Алеко Константинов.На 13 януари 2018 година се навършват 155 години от раждането на писателя. Събития по случай този повод ще има през цялата седмица, съобщи БНР.В родния град на Щастливеца тържествата започват от тази вечер. В детския отдел на градската библиотека в Свищов ученици ще четат откъси от произведения на Алеко.Очаква се кулминацията на Алековите дни да е на 12 януари. Тогава от къщата музей на Щастливеца ще тръгне факелно шествие. Шествието ще бъде до паметника на писателя в градската градина в Свищов.В хода на честванията ще се връчи и традиционната литературна награда в международния конкурс за къс хумористичен разказ. Предвидени са още театрални постановки и други.", "date": "2018.01.08", "title": "Започват празненствата в чест на 155-та годишнина от рождението на Алеко Константинов"}
{"url": "https://news.bg/finance/ot-dnes-izplashtat-po-visokite-pensii.html", "text": "От днес започва изплащането на по-високите пенсии. По график изплащането ще завърши на 22 януари.От началото на 2018 година минималните пенсии станаха 200 лева, съобщи БНТ. Предвижда се следващото увеличение на пенсиите да бъде от началото на месец юли. Най-вероятно увеличението ще бъде средно с 3.8% - минималната пенсия ще стане около .НОИ напомня, че лицата, върху чиито пенсии са наложени запори, ще имат промяна в размера на удръжката заради новия размер на минималната работна заплата, който вече е 510 лева.", "date": "2018.01.08", "title": "От днес изплащат по-високите пенсии"}
{"url": "https://news.bg/crime/zadarzhaha-dvama-za-vaorazhen-grabezh-na-benzinostantsiya-vav-vidin.html", "text": "Полицията във Видин е разкрила случай с извършен въоръжен обир на бензиностанция в областния град.Престъплението е извършено от двама 27-годишни мъже с инициали Д. Ц. и С. Г.На 31 декември, около 4.45 часа сутринта двамата влизат маскирани в обекта. Те заплашват служителката с пистолет и обират бензиностанцията, намираща се на изхода на града. Двамата са задигнали валута на обща стойност 1 495 лева, както и 6 седмични винетни стикери за товарни автомобили и 96 лотарийни билети на обща стойност 398 лева.С постановление на Районната прокуратура във Видин двамата са задържани за срок до 72 часа, срещу двамата вече има и повдигнати обвинения.И двамата са криминално проявени от град Видин.Работата на разследващите продължава в рамките на образуваното по случая досъдебно производство.", "date": "2018.01.08", "title": "Задържаха двама за въоръжен грабеж на бензиностанция във Видин"}
{"url": "https://news.bg/world/po-160-opita-vsekidnevno-za-dostap-do-porno-v-britanskiya-parlament.html", "text": "Регистрирани са около 160 опита на ден в края на 2017 г. за достъп до порнографски сайтове от компютри в долната камара на британския парламент, съобщава агенция Press Association, цитирана от АФП.Агенцията се е сдобила с информацията, след като се е възползвала от Закона за достъп до обществена информация.От парламентарните избори през юни 2017 г. общо 24 473 опита са направени за свързване с парламентарната мрежа.Британското правителство е засегнато от случаи, свързани със сексуално посегателство. Премиерът на страната Тереза Мей принуди дългогодишния си приятел и вицепремиер Деймиън Грийн да подаде оставка през декември, след като подвел полицията относно открити порнографски материали на компютри в офиса му през 2008 г.Парламентарната интернет мрежа е използвана от депутатите и служителите в двете камари на законодателния орган.Властите твърдят, че повечето опити са неумишлени и през последните години се отчита спад на посещенията на порно сайтове.Парламентът е блокирал 113 208 опита през 2016 г. в сравнение с 213 020 предходната година.\"\", увери говорител на законодателния орган.Той добави, че голяма част от \"опитите\" са неумишлени.Тази информация също покрива лични устройства, които са използвали Wi-Fi за гостите.", "date": "2018.01.08", "title": "По 160 опита всекидневно за достъп до порно в британския парламент"}
{"url": "https://news.bg/int-politics/iran-predupredi-sasedite-si-da-ne-vsyavat-smut-v-stranata.html", "text": "Външният министър на Иран предупреди съседните страни да не разпалват несигурност в страната му, имайки предвид антиправителствените протести, които заляха Иран през последните две седмици, съобщава \"Асошиейтед прес\".Мохамед Джавад Зариф говори пред конференция за сигурност в Техеран, повтаряйки позицията на иранските власти, които твърдят, че чужди държави са предизвикали размириците.Зариф подчертал, че \"никоя страна не може да създаде сигурна среда за себе си за сметка на създаването на несигурност сред съседите си\".Официалната агенция ИРНА цитира Зариф, че \"подобни опити\" само и единствено ще се провалят.Иранските власти заявиха през последните няколко дни, че протестите са утихнали. Те първоначално бяха заради икономическите проблеми в страната, но по-късно протестиращите призоваха за сваляне на правителството.", "date": "2018.01.08", "title": "Иран предупреди съседите си да не всяват смут в страната"}
{"url": "https://news.bg/crime/maskirani-biyat-dvama-v-zavedenie-vav-vidin.html", "text": "Маскирани мъже нападнаха двама служители на заведение във Видин. Бандитите удряли членовете на обслужващия персонал с метални бухалки.На 6 януари малко след полунощ в полицията бил подаден сигнал, че двама мъже с маски нахлули в заведение на площад \"Бдинци\". Освен, че нападнали двама от работещите там, мъжете чупили инвентар и блъскали по бара. След това те избягали в неизвестна посока.Предприети са действия по издирването на маскираните нападатели. Предстои да се установи на каква стойност са щетите. Работата на разследващите по случая продължава, в РУ-Видин е образувано досъдебно производство.", "date": "2018.01.08", "title": "Маскирани бият двама в заведение във Видин"}
