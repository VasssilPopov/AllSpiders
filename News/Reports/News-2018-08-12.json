{"url": "https://news.bg/int-politics/za-treta-vecher-rumantsite-protestirat.html", "text": "За трета поредна вечер хиляди румънци излязоха на протест в Букурещ срещу правителството, съобщава АП.Отново се издигнаха лозунги и скандирания с исканията за оставката на правителството на Социалдемократическата партия и на премиера Виорика Дънчила, предаде Ройтерс. Протестите в Букурещ и още няколко големи града са мирни за разлика от първата нощ на демонстрации в петък, когато полицията използва сила, за да разпръсне протестите.Румънците продължават да искат от властите по-строги присъди и мерки срещу ширещата се в страната корупция.По-рано президентът на Румъния Клаус Йоханис осъди \"жестоките\" действия на жандармерията и поиска генералната прокуратура да разследва и установи личността и степента на вина на тези, които са участвали в провокациите по време на протеста.Масовият митинг в Букурещ в петък завърши с безредци, при които пострадаха 450 души. От тях 70 са хоспитализирани, в това число и 11 служители на жандармерията.", "date": "2018.08.12", "title": "За трета вечер румънците протестират"}
{"url": "https://news.bg/politics/rumen-radev-namekna-za-politicheski-chadar-nad-ochite.html", "text": "Димитър Желязков, известен като Митьо Очите, е в криминалните хроники от години, а това няма как да стане без чадър от властта. Същите тези, които са сключили договорите в митницата, кой ги е назначил? Прави се внушение, че служебното правителство сключва договора (служебното правителство \"Герджиков\", договор за охрана на митниците - бел. ред.), a на практика назначените от ГЕРБ чиновници в митниците, които служебното правителство остави непокътнати - проф. Герджиков не е пипал нито един от тях - те лично подписват договора.С тези думи президентът Румен Радев коментира твърденията, че фирмата на общинския съветник от БСП Бенчо Бенчев \"Аркус сигурност Бургас\" е взела обществена поръчка в мандата на служебното правителство, което президентът назначи.Малко по-късно финансовият министър  с репликата, че той има право да води политическа война срещу партия ГЕРБ, но администрацията била от професионалисти. Според Горанов, фирмата, която охранява митнически бюра, е спечелила търговете за тази дейност съвсем резонно. Припомняме, че Митьо Очите бе в управата на тази охранителна компания.\"Тече една паралелна кампания, която по най-нагъл начин се опитва да пришие Митьо Очите на служебното правителство\", заяви държавният глава, който участва в празника на ВМС във Варна.По думите му за да бъде подписано някакво споразумение, има процедури и срокове, за които е необходимо време. Това също показвало, че договорите с Димитър Желязков са планирани и подписвани от чиновници, назначени от кабинета \"Борисов 2\".Президентът дори намекна за предсрочни избори и за назначаване от него на ново служебно правителство.\"Надигна се вой, че служебното правителство освобождава високопоставени чиновници в някои ведомства, а сега излиза, че единственият грях на този кабинет е, че е оставил всички останали. Изводът е ясен - следващия път всички вън\", отсече Радев.\"Вече провериха отчетите в Сметната палата. Такова име - Бенчо Бенчев, не фигурира в моята кампания. Нито го познавам, нито съм бил на гости у тях\", допълни президентът.Радев коментира и действията на властта за модернизацията на армията у нас. Според него властта все още действа мудно и нерационално по отношение на модернизацията на флота и въоръжените сили. \"Ако и тази година се повтори сценарият от миналата - гръмки обещания, заделяне на бюджет и после блокиране на проектите, ще се потвърди тезата, че всъщност модернизацията е благороден предлог, за да се задели бюджет и после да се трансформира в излишък. Да се генерира излишък, който отново да се похарчи по неясни механизми и критерии\", допълни държавният глава.", "date": "2018.08.12", "title": "Румен Радев намекна за политически чадър над Очите"}
{"url": "https://news.bg/regions/vavezhdat-sinya-zona-i-vav-varna.html", "text": "Безплатното паркиране във Варна е до днес. От понеделник, 13 август, въвеждат синя зона в центъра на града, съобщи БНТ.Независимо, че ще бъдат платени, броят на паркоместата в морската столица са ограничени, уверяват шофьори. Недостигът на паркоместа във Варна е дългогодишен проблем, който през летния сезон се задълбочава.Независимо, че искат да оставят колата си за минутки, някои от водачите няма къде да паркират. За това вземат втори човек, който да излезе от колата и да свърши дейността, за която са отишли до центъра, докато шофьорът изчаква в автомобила.Гостите на града също се ориентират трудно. \"Който не познава града и не знае къде да спре. Ето, сега аз съм спрял на никъде и ме е страх да оставя колата, докато не дойде синът, защото ще се загубим и трябва да се търсим по телефона\", твърди друг мъж.Целта на зоната е да има ред в паркирането, а не шофьорите масово да спират върху тротоари и пешеходни пътеки. Проектът \"Сина зона\" вече е изменен няколко пъти, за да се създаде удобство на хората, уверяват от община Варна.\"Има улици, които бяха направени в синя зона. След проверка и анализ, бяха махнати от синята зона. Процесът е непрекъснат\", заяви пред обществената телевизия Младен Иванов, управител на Общинско предприятие \"Паркинги и синя зона\" във Варна.Минималната глоба за нарушители е фиш от 20 до 50 лева, 200 лева струва спирането на място за хора с увреждания. Нарушители има, не само българи - румънски автомобил, например, който е спрян на тротоара пред училище.Изглежда, че има двоен стандарт за българи и чужденци относно нарушенията при паркиране. \"За чужденците няма как да бъде установено това уведомление, доколкото знам. Към момента го оставят колегите на чистачката на автомобила. Трябва да бъде установено нарушението на място и тогава се глобяват. Другият вариант е да бъдат репатрирани\", заяви Иванов от \"Паркинги и синя зона\".Обещанието на общинските власти е приходите от синя зона да бъдат инвестирани в ремонт на улици и тротоари. До две години тя ще обхване и широкия център във Варна. От 13 август синята зона във Варна става платена и на всички нарушители ще бъдат поставяни скоби.", "date": "2018.08.12", "title": "Въвеждат синя зона и във Варна"}
{"url": "https://news.bg/regions/otkriha-tyalo-na-mazh-na-plazha-v-burgas.html", "text": "Откриха тяло на удавник на Северния плаж в Бургас, съобщи БНР.Самоличността на мъжа не е установена. Той е на видима възраст между 50-60 години.Властите призовават хората, които може да имат някаква информация по въпроса, да се обадят на телефон 112 или да сигнализират в най-близкото полицейско управление.", "date": "2018.08.12", "title": "Откриха тяло на мъж на плажа в Бургас"}
{"url": "https://news.bg/regions/mosv-obmislya-globi-za-horo-v-ezero-na-rila.html", "text": "Ден след като в социалната мрежа се разгоряха коментари за снимка, на която мъже в национални носии крачат бодро в едно от езерата на Рила, от екоминистерството обясниха, че ще наложат санкции.За юридически лица Законът за защитените територии предвижда налагане на имуществена санкция от 1000 до 10 000 лв., а на физически лица - глоба, като минималната е в размер от 5 до 100 лв., а максималната от 500 до 5000 лв., цитират от МОСВ.Припомняме, в Национален парк \"Рила\", който е защитена територия, има специални изисквания за опазване на околната среда и езерата от замърсяване и подобни прояви са недопустими.\"Санкции за неспазване на режимите в НП \"Рила\" ще бъдат наложени на организатори на заснемане на филм\", гласи съобщението на Министерството на околната среда и водите.Процедурата за административни наказания и санкции за неспазване на режимите в защитената територия започва да бъде налагана от дирекция \"Национален парк Рила\", обещават от ведомството на Нено Димов.\"Решението е във връзка със събитие на 11 август, събота, в района на циркуса на Седемте Рилски езера. Дирекцията е издала разрешение за заснемане на сцени от филм, като в заповедта на директора на парка са дадени изрични указания за начина на провеждане на снимачните дейности и организацията им. Заповедта не е била спазена, извършени са нарушения на Закона за защитените територии, плана за управление на парка и установените режими и норми в парка\", гласи съобщението на ековедомството.Организатор на събитието е фондация \"Нашият дом е България\". Повод за хорото във водите на езерото е заснемане на филма \"Нашият дом е България\". Според МОСВ не са спазени поставените условия по издадената съгласувателна заповед на директора на парка.\"При установяване самоличността на участниците в нарушението, които нерегламентирано са навлезли в езеро \"Близнака\", също ще бъде потърсена административно-наказателна отговорност\", уверяват от МОСВ.Вчера служителите на парка не допуснаха нерегламентирано навлизане на моторни превозни средства в защитената територия, обясняват от ведомството. Въпреки това в социалните мрежи се появиха снимки на коли, с които участниците в сцената са се придвижили по планината.", "date": "2018.08.12", "title": "МОСВ обмисля глоби за хоро в езеро на Рила"}
{"url": "https://news.bg/world/balgari-ne-sa-postradali-pri-strelbata-v-manchestar.html", "text": "Няма данни за пострадали български граждани при , където 10 души бяха ранени при стрелба след Карибски карнавал. Това съобщи посолството на Р. България в Лондон.По данни на местната полиция около 2.30 ч. местно време е получено съобщение за престрелка по улиците на града, в който няколко часа преди това се е провеждал Карибски фестивал.Засега няма информация за извършителите, нито за мотивите, довели до инцидента.Български граждани, които желаят да получат актуална информация или да подадат сигнал за техни близки, могат да го направят на дежурния телефон на българското посолство в Лондон: +44 7860828364.", "date": "2018.08.12", "title": "Българи не са пострадали при стрелбата в Манчестър"}
{"url": "https://news.bg/regions/i-trite-detsa-sa-se-udavili-kray-durankulak.html", "text": "Морето изхвърли труповете на две деца край Дуранкулак. Предстои те да бъдат идентифицирани, съобщи БНР.Резултатите от аутопсията се очакват в понеделник. Малко по-късно бе открито тялото и на третото дете. Според местните власти и трите деца са се удавили.Телата бяха открити на същия неохраняван плаж до село Крапец, от който в събота изчезнаха три момчета от шабленското село Спасово.Припомняме, четири деца на възраст между 12 и 15 години около 13 часа в събота, 11 август, влизат в морето и са увлечени от течение. Едно от тях успява да излезе на брега и да повика помощ.На мястото на инцидента пристига спасителят от охраняемата зона. Въпреки издирването, трите деца повече не бяха открити в морето. Екипите на граничната полиция и района за управление на МВР в Шабла също се включиха в спасителната операция, но не откриха децата.Продължава силният североизточен вятър, който предизвика опасни вълнения в морето, предупреждават специалистите.", "date": "2018.08.12", "title": "И трите деца са се удавили край Дуранкулак"}
{"url": "https://news.bg/int-politics/rusiya-iran-azerbaydzhan-kazahstan-i-turkmenistan-podpisaha-konventsiya-za-statuta-na-kaspiysko-more.html", "text": "Русия, Иран, Азербайджан, Казахстан и Туркменистан подписаха днес конвенция за правния статут на Каспийско море.Въпросът се обсъжда между петте държави вече повече от две десетилетия, съобщи \"Ройтерс\".Лидерите на петте държави се събраха в град Актау в Казахстан.Държавните глави обаче не представиха никакви подробности около общата конвенция в своите речи преди церемонията по подписването.", "date": "2018.08.12", "title": "Русия, Иран, Азербайджан, Казахстан и Туркменистан подписаха конвенция за статута на Каспийско море"}
{"url": "https://news.bg/politics/70-ot-detsata-ni-sa-zhertva-na-domashno-nasilie.html", "text": "70% от децата в България са жертва на насилие в семействата си. Това показва изследване, проведено от Синдиката на българските учители и МВР, представено от председателя на учителския синдикат Янка Такева. Много родители не приемат начина, по който децата им се отнасят към ученето, заяви тя.\"60% от това насилие се дължи на това, че родителите имат претенции към поведението на своите деца. Особено поведение, свързано с оценките в училище\", каза Такева.По думите й, учителите също са обект на агресия. Около 65 на сто от преподавателите в училище са подложени на различен вид натиск.45% от учителите търпят насилие от страна на родителите. По думите на учителите агресор са \"глезените родители\" или от тези, които не знаят какво искат.\".Според лидера на АБВ Румен Петков агресията в образователната система не е отделена от обществото. \"Една част от проблемите на образователната система е в агресията. Тази агресия, за съжаление, тръгва от най-високата трибуна на страната - тази на Народното събрание. Нека бъдем по-последователни към подготовката на учебните програми, да не пренаписваме учебниците\", категоричен бе Петков.Работещите по специалностите си в образователната система трябва да получат поне 30% ръст на заплатите, категорична е лидерът на АБВ-Младежи Пламена Заячка.На брифинг, организиран от АБВ и Синдиката на българските учители, бе поискано за образованието да се отделят 5% от брутния вътрешен продукт /БВП/. Сега за образование се отделят 3,6 на сто от брутния вътрешен продукт.Мотивът е, че социалната политика в държавата трябва да се провежда и през образователната система. Агресията в училище и непрекъснато променящата се учебна програма са сред най-големите проблеми на образованието, убедени са от АБВ и учителския синдикат.Според лидера на АБВ Румен Петков допълнителните средства за образование могат да дойдат от ефективни действия срещу контрабандата на горива и цигари. \"Не бива над преодоляването на тези действия да се гледа само като на повишаване на пенсиите и повишаване на заплатите в държавния сектор\", смята Петков.От АБВ настояват за намаляване на ДДС върху учебниците. От Синдиката на българските учители предлагат данъчни облекчения за бизнеса, когато спонсорира българското училище или българската образователна система.", "date": "2018.08.12", "title": "70% от децата ни са жертва на домашно насилие "}
{"url": "https://news.bg/disasters/detentse-otselya-sled-samoletna-katastrofa-v-indoneziya.html", "text": "Малък самолет е катастрофирал в Индонезия, съобщи \"Ройтерс\".8 души от борда на самолета са загинали, а един човек е оцелял.Пътническият самолет е имал общо 9 души на борда, включително 12-годишно дете. Само детенцето е оцеляло, информират световните агенции.Детенцето е с фрактури по тялото и е настанено за лечение в близка болница.Самолетът се е разбил в източната област на Папуа, обявиха местните власти. Детето и загиналите са намерени при спасителна акция.Самолетът е изгубил връзка с въздушното управление в събота, 11 август.", "date": "2018.08.12", "title": "Детенце оцеля след самолетна катастрофа в Индонезия"}
{"url": "https://news.bg/regions/vremenno-ogranichenie-na-patya-mezhdu-stara-zagora-i-dimitrovgrad.html", "text": "Временно ограничено е движението по път I-5 Стара Загора - Димитровград, в участъка между селата Средец и Тракия. Причината е катастрофа, уточниха от АПИ.Обходният маршрут е по път I-5 cело Средец - село Опан - село Тракия - път I-5 и обратно. Трафикът се регулира от Пътна полиция.Временно ограничено е движението и по път II-15 Враца - Мизия в участъка от Борован до Добролево. Там също има катастрофа.Трафикът се осъществява по обходен маршрут през селата Борован - Бяла Слатина - Алтимир и обратно и се регулира от служители на КАТ.", "date": "2018.08.12", "title": "Временно ограничение на пътя между Стара Загора и Димитровград"}
{"url": "https://news.bg/int-politics/dori-pri-pomosht-korabite-v-kaspiysko-more-iskat-razreshenie.html", "text": "Пет от страните на Каспийския регион се договориха за условията за влизане на военни кораби и подводници в териториалните води на Каспийско море, според конвенцията за правния статут на Каспийско море, информира РИА Новости.Припомняме, Каспийско море е разположено между континентите Европа и Азия и граничи с пет държави: Русия, Казахстан, Туркменистан, Иран, Азербайджан. В него се вливат реките Волга, Урал, Терек, Кура и др. Главни пристанища са Астрахан, Махачкала, Баку, Ленкоран, Актау.По-рано бе публикувано, че се подписва споразумение, но подробностите не бяха огласени.Подробният документ е публикуван на сайта на Кремъл. В него се отбелязва, че морските съдове под флагове на някоя от страните могат да преминават териториалните води, но не да влизат във вътрешната акватория или да остават на рейд в пристанищата.\"Редът и условията на влизане на военни кораби, подводници и други подводни транспортни средства през териториалните води се определя чрез споразумение между държавата, под чийто флаг плава съдът и крайбрежната страна, в случай на отсъствие на такова споразумение - на основание на законодателство на крайбрежната страна\", се казва в конвенцията.Документът предвижда и случаи, при които влизането на военен кораб в териториалните води е необходимо в резултат на непреодолими сили или бедствие или оказване на помощ на лица, морски и въздушни съдове, които са в опасност. При влизането в териториални води за помощ командирът на военния кораб трябва да подава съответно уведомление към държавата, в чиято акватория ще бъде корабът. Заходът става по маршрут, определен от командира на кораба в съответствие с приближаващата страна.\"След прекратяване на действията, указани от обстоятелствата, военният кораб незабавно напуска съответните териториални води. Редът и условията за оказване на помощ на хора, морски и въздушни съдове, които са в опасност във вътрешната акватория на страната, се определя чрез споразумение между държавата, под чийто флаг плава кораба и страната, в чиито води се намира корабът\", гласи конвенцията.В документа се подчертава, че влизането в териториални води се смята за нарушаващо мира, добросъседството или сигурността, ако при неговото извършване има заплаха или сила срещу суверенитета, териториалната цялост и политическата независимост на близката страна от какъвто и да е предлог в нарушение на принципите на международното право, описани в Хартата на ООН.Нерегламентираното навлизане в териториални води се смята за нарушаване на мира и сигурността, ако се изпълняват каквито и да са маневри или учения с оръжие от какъвто и да е вид, както и всеки акт на разузнаване в ущърб на отбраната и сигурността на крайбрежната страна.Освен това, по време на преминаване през териториалните води не трябва да се допуска излитане, кацане или приемане на борда на какъвто и да е летателен апарат, под вода или приемане на борда на някакво военно устройство и управлението им, както и товарене или разтоварване на товари и валута, качване или слизане на каквито и да са хора в нарушение на митническите, фискалните, имиграционните или санитарните закони, в нарушение на правилата на крайбрежната държава.Всеки акт на преднамерено и сериозно нарушение на конвенцията, всяка риболовна дейност, изследователска или хидрографска дейност, всеки акт на замърсяване на каквито и да са системи, свързани или други съоръжения на крайбрежната държава, каквато и да е дейност, която нарушава правилата за преминаване през териториални води, ще се смята за нарушаване мира, добросъседството и сигурността, се казва в документа.", "date": "2018.08.12", "title": "Дори при помощ корабите в Каспийско море искат разрешение"}
{"url": "https://news.bg/politics/rumen-radev-ne-chul-izvinenie-ot-zaev.html", "text": "А вие чухте ли, че има извинение? Аз не чух извинение. Това заяви президентът Румен Радев във Варна в отговор на въпрос за изявлението на македонския премиер Зоран Заев, че Илинденското въстание било македонско.Припомняме, на 5 август (3 дни след като се чества Илинденското въстание - б.р.) македонският премиер в интервю за 1ТВ заяви, че Илинденското въстание било македонско и той е горд, че е първият премиер, преклонил се пред гроба на Гоце Делчев.Малко по-късно - след като лидерът на опозицията  по заформилия се скандал, , че: \"в приятелска България има публичен дебат дали ние двете страни и двата народа изграждаме искрено приятелство и сътрудничество. Искам всички граждани, критиците в Македония и България да нямат дилема, приятелството и сътрудничеството са искрени\".Мнението на  на думите на Заев, когато Македония дойде до ЕС.Написаното във Фейсбук не е извинение, категоричен е българският държавен глава. \"Заев посочи като грешка (своето изявление - б.р.), но не коригира думите си. За мен е необяснимо, че българското правителство не реагира така, както трябва да се реагира\", каза Радев.\"За мен е недопустимо и неприемливо евроатлантическата перспектива на Македония да става за сметка на българската история, идентичност и суверенитет. Не може дългосрочните интереси на България да стават жертва на мимолетен политически пиар\", категоричен е държавният глава.Той очаква българското правителство да изложи ясно заложени параметри, които да са откровено заявени по формалния начин на нашите отношения с Македония. Имаме всички основания и за допълнителен анекс към договора за добросъседство и за включване на клаузите от този договор, съответно разширени в глава 35 от преговорния процес на Р Македония от преговорния процес за членство в ЕС, каза Радев.", "date": "2018.08.12", "title": "Румен Радев не чул извинение от Заев"}
{"url": "https://news.bg/comments/da-yadosash-tramp.html", "text": "На 11 юни тази година пътят на обратно към Истанбул за Ебру Йозкан се оказва невъзможен. На летището Бен Гурион в Тел Авив 27 годишната гражданка на Република Турция e задържана от Шин Бет, израелската служба за вътрешна сигурност.Ебру Йозкан е обвинена за връзки с палестинската формация \"Хамас\". Съдебното преследване се мотивира с това, че Йозкан е пренасяла пари за палестинската формация, с която през последната една година Израел е в нарастваща военна схватка.Разликата между туристката Ебру Йозкан и терористката Ебру Йозкан, поне в очите на израелските служби и прокуратура, са пренасяните от нея 500 долара в брой, пет флакона със скъп парфюм и зарядно за телефон. Защитата на обвиняемата обаче твърди, че тя просто е пренасяла пари от приятел за негов роднина, без да е знаела, че човекът, с когото е трябвало да се срещне, е бил член на \"Хамас\".Месец по-късно обаче израелката прокуратура е \"замразила\" обвиненията си срещу нея, Ебру Йозкан е освободена и отново е на родна почва в Турция.На какво се дължи тази внезапна промяна в поведението на Тел Авив?Краткият отговор е: на едно телефонно обаждане. Такова, каквото е направил американският президент Доналд Тръмп на 14 юли, чувайки се с израелския министър-председател Бенямин Нетаняху. В рамките на разговора Тръмп е помолил Нетаняху да освободи Ебру Йозкан. На следващия ден се случва точно това.А от къде тази загриженост на американския президент спрямо гражданка на Турция?Въпросната жена е просто част от сделка, сключена между Доналд Тръмп и Реджеп Ердоган. Тази сделка има следния характер. Израел освобождава Йозкан, а Турция - американския пастор Андрю Брънсън. Вече 22 месеца той е задържан от турските власти, които го обвиняват в шпионаж, връзки с кюрдската ПКК и гюленистите в страната.В допълнение към сделката САЩ са предложили на Турция да предадат на последната Мехмет Хакан Атила, който да излежи присъдата си в турски затвор. Атила е бивш заместник-управител на турската държавна Халкбанк, която е обвинена от САЩ в заобикаляне на наложените върху Иран санкции в периода преди 2015-та година. Турската държава обаче не е била толкова заинтересувана персонално от Атила, колкото от това САЩ да наложат само формална глоба върху тяхната банка.След освобождаването на Ебру Йозкан обаче турската страна в движение променя условията на сделката. Анкара вкарва допълнително изискване: прекратяване изобщо на разследването и наказателните действия срещу турската Халкбанк.Подобно искане постфактум обаче изобщо не се е харесало на САЩ. Но Ебру Йозкан вече е на свобода в Турция, където е и все още американският пастор Брънсън.Затова следващия период, който бе особено важен в тази хронология, бе този между 18 и 25 юли миналия месец. Тогава съдът в Измир на своя сесия разглеждаше казуса и изслушваше американския пастор. Последният обаче, в крайна сметка, не бе освободен окончателно, а бе само преместен от затвора в режим на домашен арест.На този етап вече изглеждаше, че Анкара не е изпълнила своята част от сделката, така както и това, че САЩ са отхвърлили заявените допълнителни искания от Турция.За Турция, разбира се, Ебру Йозкан е ниска топка. Анкара си дава ясно сметка, че Андрю Брънсън е от по-голямо значение за САЩ. Така както и Вашингтон е наясно, че за Турция е важен живеещият в Пенсилвания Фетхуллах Гюлен (обвиняван от турските власти за организирането на опита за преврат в страната през 2016-та година). Но американците, поне на този етап, по никакъв начин не подсказват, че биха предали Гюлен за когото и да е задържан или арестуван американски гражданин в Турция, включително и Брънсън.Доналд Тръмп обаче досега е подсказал, че не е от политиците, които се разочароват, но е от ръководителите, които лесно се гневят. А в такъв случай Туитър се превръща в огнестрелно оръжие, а туитовете - в патрони, които този път бяха насочени срещу Анкара.Бързо след решението на съда в Измир по отношение на Андрю Брънсън, според което той не бе пуснат на свобода, а само преместен в условията на домашен арест, САЩ отговориха с първия залп от санкции: на турските министри на вътрешни работи и на правосъдието (Сюлейман Сойлу и Абдулхамит Гюл) бяха наложени забрани да придобиват собственост или да развиват бизнес дейност с лица или юридически субекти от САЩ. Турция отговори по реципрочен начин.Първият американски залп обаче изглеждаше като по-скоро предупредителен. При това, той бе придружен с ултиматум (даден по неофициалните канали), че Анкара трябва да освободи Бренсън в срок от 7 дни.Този период обаче изтече без движение по казуса с американския пастор. И тогава последва вторият, реалният санкционен залп: решението на САЩ да наложат двойни (спрямо тези за Европейския съюз) мита на алуминия и стоманата на Турция.А това сложи сол във вече наличната рана на Турция: обезценяването на лирата. В рамките на 24 часа турската парична единица загуби около 18% от стойността си, а погледнато от началото на годината, то тя се е обезценила с 40%. В опит да парира този отрицателен тренд Ердоган отново призова съгражданите си да обърнат спестяванията си от долари и злато в лири. Те, отново по примера на миналата година, направиха точно обратното: закупуват твърда валута. Липсата на реален план на новия министър на финансите, Берат Албайрак, да се справи със ситуация доведе до още по-голяма несигурност в страната. Но той е и силно ограничен от натиска, който Ердоган оказва върху централната банка в страната. Въпросът е сега дали валутната криза ще прерасне в банкова, а оттам - и в икономическа.На този фон, сякаш за да проблематизират допълнително американско-турските отношения, Конгресът в САЩ вече одобри закон, с който засега отлага предоставянето на многоцелеви стелт-изтребител F-35 на Турция, която желае да закупи тъкмо 100 такива. Последното се прави най-вече заради това, че Анкара е в процес на придобиване на зенитно-ракетен комплекс С-400 от Русия.Междувременно американски дипломати вече разговарят със свои европейски колеги спрямо възможността Световната банка и Европейската банка за възстановяване и развитие да откажат заеми на Турция.Следователно всеки политик трябва да помисли за цената, която евентуално ще плати, ако рискува да ядоса Доналд Тръмп. Тъй като оранжевият гняв причинява инфлация.Инфлация, заради която дори и \"Хамас\", както подсказва историята с Ебру Йозкан, нямат доверие на турската лира и предпочитат парфюмите и доларите.", "date": "2018.08.12", "title": "Да ядосаш Тръмп"}
{"url": "https://news.bg/politics/goranov-prezidentat-ima-pravo-da-vodi-voyna-s-gerb.html", "text": "Министърът на финансите Владислав Горанов отхвърли обвинението от президента Румен Радев срещу служители на Агенция \"Мтиници\", съобщи БНР. Според Горанов, президентът има право да води политическа война с управляващата партия ГЕРБ, но администрацията в МФ е от професионалисти.По-рано във Варна държавният глава намекна, че  по повод обществената поръчка за избор на охранител на митнически бюра. Фирмата, спечелила търга за охрана на тези бюра, е свързана с Димитър Желязков - Митьо Очите.Припомняме, на  заедно с общинския съветник от БСП Бенчо Бенчев в Истанбул. Малко по-рано . Два дни по-рано .Според премиера . По думите на общинаря Бенчев, Очите бил болен и той го превозил с луксозния си автомобил.\"Цитирана напоследък фирма печели три от обособените позиции, свързани с охрана на две почивни бази и едно митническо бюро в Ямбол на обща стойност 2520 лева за две години. Не намирам мотивите за толкова остра реакция от страна на държавния глава\", заяви Горанов.Той припомни, че за последните 25 години в Министерството на финансите са назначавани и са работили само експерти.По думите на Горанов, ако позицията на президента Радев е да атакува политически ГЕРБ, това си е негово право на политика на държавен глава.\"В случая, ако е решил да води политическа война с партия ГЕРБ, това е негово право. Но аз не приемам атака срещу българската държавна администрация и особено тази на Министерството на финансите, в случая на Агенция \"Митници\", заяви Горанов.", "date": "2018.08.12", "title": "Горанов: Президентът има право да води война с ГЕРБ"}
{"url": "https://news.bg/world/za-prav-pat-v-istoriyata-nasa-izprati-sonda-do-slantseto.html", "text": "За пръв път в историята НАСА изпрати сонда до Слънцето. Ракетата-носител Delta IV Heavy, изстреляна от Флорида, изпрати сонда Parker Solar Probe, която ще изучава слънчевата корона, информира РИА Новости.Компанията United Launch Alliance даде старт на ракетата в 10:40 от космодрума Канавъръл (Флорида).Ракетата трябва да принесе висока елиптична орбитална апаратура с размер на малка кола. За това една от най-мощните ракети в света вече е оборудвана с допълнителен трети етап. Както се съобщава, третият етап на твърдо гориво Star 48BV се осигурява от иновационните системи на Northrop Grumman.Parker Solar Probe, която носи името на астрофизика Юджийн Паркър, ще трябва да направи 24 прехода около Слънцето през следващите седем години. Създателите на сондата очакват, че ще могат да се доближат до звездата на разстояние 6,1 милиона километра над повърхността си. Толкова близо до Слънцето преди това не беше приближил нито една сонда, създадена от човека.Parker Solar Probe е снабдена с редица инструменти, разположени под масивен топлинен щит, който трябва да се предпази сондата, включително камерата, устройството за измерване на магнитни и електрически полета в атмосферата на слънцето. Тя има и два инструмента за измерване и наблюдение на частиците \"слънчев вятър \".Очаква се първите получени от Слънцето кадри да бъдат прехвърлени на Земята през декември.", "date": "2018.08.12", "title": "За пръв път в историята НАСА изпрати сонда до Слънцето"}
{"url": "https://news.bg/regions/spasiha-15-godishno-momche-ot-udavyane.html", "text": "15-годишно момче беше спасено от удавяне на плаж в Бургас. То е извадено от морето в района на моста, съобщи БНР.Според свидетели на случилото се обясниха, че момчетата са били две, но само едно от тях е паднало във водата. \"След като ни повикаха и отидохме на място видяхме, че момчето вече е изкарано на плочата на моста\", обясни спасителят Зорница Желязкова.\"Видимо в безсъзнание, без дишане, без пулс, без нищо, просто си лежи\", каза Желязкова.На момчето е оказана първа долекарска помощ. Свидетели твърдят, че някой е дал нещо и след това момчето е паднало във водата\". Момчето е било в съзнание, когато е откарано от линейката.По-рано от МВР-Бургас припомниха, че на 10 август в Несебър е открито мъжко тяло на морския плаж до пост № 6 в Слънчев бряг - юг. Няма следи от насилствена смърт.Мъжът е с неустановена самоличност, на видима възраст 50 - 60 години, с височина 170 см., бяла кожа, облечен с тъмен бански, със светла къса коса, без видими белези от наранявания, няма татуировки и отличителни белези. Вероятна причина за смъртта е удавяне. Тялото е откарано в отделение \"Съдебна медицина\" при УМБАЛ - Бургас за аутопсия.Същият ден - на 10 август т.г. около 20.00 ч. в Районно управление - Приморско около 19.50 ч. в морето е влязъл да плува 24-годишния С.Б. Той е молдовски турист, пристигнал в България на 31 юли г.Приятелите му забелязали, че се дави, но докато се организират да му помогнал, той изчезнал от очите им. Около 20.50 ч. на около два метра във водата, полицаите забелязвали мъжко тяло, което обачe от силното вълнение и течение отново било издърпано навътре в морето. Тялото за аутопсия в УМБАЛ - Бургас.На следващия ден - 11 август т.г. около 18.10 ч. в полицията в Приморско е получено съобщение за инцидент в близост до пост № 4 на Южния плаж в Приморско. В морето се удавил 27-годишния П.Н. от Пловдив.При бурно море, водните спасители забелязали в морето двама давещи се, като предприели действия по спасяването им. Успяли да извадят единия мъж, но втория е завлечен от мъртвото вълнение навътре в морето. Спасен е 27- годишния Ц.Н. от Пловдив, а брат му - близнак П.Н. е завлечен от бурното море, което около 19.35 ч. Тялото е изхвърле от морето около 300-400 м. от мястото, където влязъл да плува. Трупът на П.Н. е изпратен за аутопсия в отделение «Съдебна медицина» към УМБАЛ - Бургас.По-рано тази сутрин - около 04:25 ч. в Пето Районно управление - Бургас е получено съобщение за труп на мъж, открит на плажната ивица на Северния бургаски плаж до пост № 1, между дискотека \"Сакса Бийч\" и дискотека \"Феймъс\". Мъжът е на видима възраст между 50 - 55 години, среден на ръст, с нормално телосложение, бяла брада оформена, като катинарче, бяла коса и челно оплешивяване. Трупът е бил гол, със запретната до раменете карирана риза с къс ръкав на каре. На дясната му ръка над китката е имало татуировка, изобразяваща \"Котва\", а под нея надпис \"SOS\".На лявата ръка над китката е имал татуировка, изобразяваща \"Рицар\". При огледа видими следи от насилие по трупа не са установени.", "date": "2018.08.12", "title": "Спасиха 15-годишно момче от удавяне"}
{"url": "https://news.bg/press/novi-5-zhertvi-na-katastrofa-kray-moreto-bsp-iska-ostavki-zaradi-skandalnata-porachka-na-babh.html", "text": "Катастрофа. \"Монитор\":Нови 5 жертви на катастрофа край морето Петима души пострадаха при катастрофа на пътя Ахелой - Поморие. Това съобщиха от полицията в Бургас за \"Дарик\" радио. Лек автомобил с пловдивска регистрация, управляван от украински гражданин, застигнал и се блъснал в ремаркето на камион-влекач. Пострадалите са настанени в болница.Инцидентът станал около 12:40 ч. днес. Говорителят на полицията в Бургас Цветелина Рандева обясни, че виновникът за катастрофата е 21-годишен украински гражданин, който също е пострадал. Бедствие. \"24 Часа\":Отмениха бедственото положение в Мизия, Хайредин и Борован От днес е отменено бедственото положение в три врачански общини - Мизия, Хайредин и Борован. То беше обявено преди месец, за да се осигури безопасното възстановяване след поройните дъждове, припомня БНР.Възстановяването в Мизия след пороите миналия месец продължава. Все още се извозват кални наноси и се извършват дейности по изцяло новото изграждане на трите напълно разрушени улици. Общият размер на щетите в Мизия е близо 2 млн. лева.Продължава възстановяването и на язовир \"Рогозен\" в община Хайредин. Пороят отнесе част от укреплението на преливника му, който е в ремонт от пролетта. Предстои пълно източване на водоемите от каскадата, която е част от язовира, за да се завършват строителните дейности. Искания. \"Сега\":БСП иска оставки заради скандалната поръчка на БАБХ БСП поиска поне две оставки заради скандалната обществена поръчка на Българска агенция по безопасност на храните (БАБХ). \"Случващото се през последните седмици потвърждава позицията на БСП, че земеделският министър Румен Порожанов трябва да подаде оставка. Естествено е ръководителят на агенцията да си ходи, но това не значи, че премиерът или министърът не трябва да понесат отговорност за случващото се\", заяви във Варна депутатът от левицата Кристиян Вигенин.Става дума за обществена поръчка на БАБХ и покана за договаряне с \"Глобул вижън 2018\" ЕООД за доставка на препарати и набори за откриване на чума по дребните преживни животни. Фирмата бе регистрирана съвсем скоро, а основният й предмет на дейност е софтуерен и компютърен бизнес. След като се разшумя по случая, премиерът Борисов нареди конкурсът да бъде спрян.Вигенин настоя още прокуратурата да се самосезира по случая. Ако тя не го стори, БСП ще прати сигнал. Според депутата трябва да стане ясно има ли политически чадър над БАБХ. Бюджет. \"Монитор\":300 млн. лв. допълнително са поискали общините от началото на годината Искания за 300 млн. лева допълнителни средства за общините са постъпили в Министерството на финансите от началото на годината до 10 август. Това се казва в справка, направена специално за \"Хоризонт\" от ведомството. Оттам допълват, че към момента са удовлетворени около 30% от тях. Средно на глава от населението предоставените средства са 12 лева.Предоставените допълнителни средства на общините в Северна България са за 18 лева на човек, а в Южна - за девет лева, показват данните на финансовото министерство. Заради по-слабото икономическо развитие на северната част от страната, около 40% от исканията на общините са удовлетворени там. За сравнение - в Южна България засега местните администрации са получили 20% от поисканите допълнителни трансфери, като разликата се обяснява с \"по-добрия приходен капацитет на общините в тази част от страната\".  ", "date": "2018.08.12", "title": "Нови 5 жертви на катастрофа край морето;  БСП иска оставки заради скандалната поръчка на БАБХ"}
{"url": "https://news.bg/world/sarbiya-ostava-priyatel-na-rusiya-nyama-da-podkrepi-sanktsiite.html", "text": "Сърбия остава приятел на Русия и няма да подкрепи санкциите срещу Москва. В това увери сръбският военен министър Александър Вулин своя руски колега Сергей Шойгу, цитиран от ТАСС. Той припомни, че двете държави са били съюзници в много тежки времена и това ще продължи и в добро, и в зло. , каза Вулин. Не за първи път Белград уверява Русия в приятелството си. В същото време Сърбия търси членство в ЕС. ", "date": "2018.08.12", "title": "Сърбия остава приятел на Русия, няма да подкрепи санкциите "}
{"url": "https://news.bg/world/hilyadi-sabra-protest-za-ravni-prava-na-polovete-v-peru.html", "text": "Хиляди е събрал вчера протест за равни права на половете в Перу. Демонстрацията се е провела в столицата Лима, предаде Telesur.tv. Сред демонстрантите са преобладавали жените, които са се обявили срещу дискриминацията и насилието в страната. В проявата са участвали поне 20 организации. Протестиращите са изразили гнева си, че често стават обект на насилие, а властите не правят нищо. Те поискаха оставката на Главния прокурор след изтекли скандални записи. ", "date": "2018.08.12", "title": "Хиляди събра протест за равни права на половете в Перу"}
{"url": "https://news.bg/world/poreden-protest-sreshtu-sporniya-zakon-v-izrael.html", "text": "Пореден многохиляден протест срещу приет скоро спорен закон се проведе в Израел. В него се включиха араби, които се чувстват дискриминирани в страната  си и настояват за равенство.Не приемат обясненията на управляващите и се страхуват от доминацията на един етнос над другия. Те не вярват, че правата им ще бъдат защитени. Израелският премиер Бенямин Нетаняху защити по-рано Закона за еврейската нация. По думите му, без новите законодателни мерки няма да може да се гарантира Израел като еврейска държава. Той направи изявлението на правителствено заседание в неделя.Премиерът увери, че законът няма за цел да накърни ничии права, но е важен за бъдещите поколения евреи.Той ще дава права за гражданство на пристигащите евреи, които пожелаят да го получат.", "date": "2018.08.12", "title": "Пореден протест срещу спорния закон в Израел "}
{"url": "https://news.bg/world/estontsite-s-bezplaten-gradski-transport.html", "text": "Естонците скоро ще имат изцяло безплатен градски и междуградски транспорт, предадоха световните информационни агенции. Услугата бе въведена преди 5 години в столицата Талин, но само за столичани. Те трябваше да закупят крта от 2 евро и да се регистрират като живущи в столицата. За гостите на града транспортът е все още платен. Идеята е в цялата страна той да бъде безплатен. От 1 юли бяха въведени безплатни междуградски автобуси между различните окръзи. За влаковете това все още предстои. ", "date": "2018.08.12", "title": "Естонците с безплатен градски транспорт "}
{"url": "https://news.bg/weather/goreshta-nedelya-ni-ochakva.html", "text": "Днес ни очаква поредният горещ летен ден. Това съобщават от НИМХ на БАН. Последният ден от седмицата ще бъде предимно слънчев, с временни увеличения на облачността. Не се очакват валежи. Ще духа до умерен вятър от север-североизток. Максималните температури ще са между 27 и 32 градуса. Атмосферното налягане е по-високо от средното за месеца и бавно ще се понижава. ", "date": "2018.08.12", "title": "Гореща неделя ни очаква "}
{"url": "https://news.bg/regions/zabrani-za-dvizhenie-na-tir-ove-po-patishtata-i-dnes-7.html", "text": "Забранява се движението на моторни превозни средства, предназначени за превоз на товари с техническа допустима максимална са над 12 тона, съобщават от пресцентъра на АПИ. Забраната се отнася включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:1) за периода от 01 юни до 15 септември 2018 г. за дните петък - неделя: Ограниченията важат  за следните участъци от републиканската пътна мрежа:АМ \"Тракия\" ограничението в движението на МПС над 12 т ще бъде както следва:в петък от 18 ч. до 20 ч. в посока София - Пловдив;в неделя от 16 ч. до 20 ч. в посока Бургас - София.АМ \"Струма\":в събота от 10 ч. до 14 ч. в посока п. в. \"Даскалово\" - ГКПП \"Кулата\".АМ \"Марица\":в неделя от 16 ч. до 20 ч. в посока Свиленград - АМ \"Тракия\".и за дните петък - от 17:00 часа до 20:00 часа и неделя - от 14:00 часа до 20:00 часа:• път I-1 с. Ребърково - Ботевград, като движението се пренасочва по път II-16 Ребърково - Своге - София;• път I-1 Благоевград - ГКПП \"Кулата\";• път I-5 Русе - Велико Търново;• път I-9 Варна - Бургас;• път II-99 Бургас - Царево.2) целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ \"Тракия\":Област Бургас:Движението от км 343+000 до км 359+475 в участъка Кръстина - Ветрен се осъществява в една лента на определени участъци поради частични ремонтни дейности на асфалтовата настилка. Срок до 14.08.2018 г.област София:Движението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок 11.08.2018 г.Движението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок 11.08.2018 г.АМ \"Хемус\":Област София:Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел \"Витиня\". Движението се осъществява двупосочно в платното посока Варна. Срок 20.12.2018 г.Движението от км 36+170 до км 36+710 в посока София е ограничено поради аварийно - възстановителни дейности по виадукт \"Коренишки дол\" при км 36+450. Движението се извършва двупосочно в платното посока Варна. Срок до 20.12.2018 г.Движението по от км 36+770 до км 38+150 в посока Варна е ограничено поради аварийно - възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно - възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.АМ \"Струма\": няма ограничения.АМ \"Марица\": няма ограничения.АМ\"Черно море\": няма ограничения.АМ \"Люлин\":Област София:Движението в участъка София - Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. Път 1801 Перник - Мало Бучино - Суходол е забранен за МПС над 12 тона. Срок до 15.08.2018 г.Област Перник:Движението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино - Перник. /Път 1801 Перник - Мало Бучино - Суходол. Път III-1801 е забранен за МПС над 12 тона./ В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Срок от 10:00 до 18:00 часа до 15.08.2018 г.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Пампорово\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т. както и тегленето на ремаркета и полуремаркета. Срок целогодишно;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална масанад 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.", "date": "2018.08.12", "title": "Забрани за движение на ТИР-ове по пътищата и днес"}
{"url": "https://news.bg/regions/trima-zaginali-pri-katastrofa-s-traktor-po-patya-burgas-varna.html", "text": "Трима мъже са загинали тази сутрин след катастрофа по пътя Варна - Бургас, съобщиха от МВР.Инцидентът е възникнал между лека кола и трактор край Първомай.Движените по пътя I-8 е ограничено вследствие на инцидента.Сигналът за катастрофата е получен след 5.30 часа тази сутрин. По първоначални данни лека кола настигнала и се блъснала отзад в ремарке на трактор в отсечката между Първомай и Бяла.На място са загинали трима мъже, пътували в колата.На местопроизшествието се извършваше оглед. До приключването му движението се отбиваше от екипи на \"Пътна полиция\" по обходни маршрути през първомайския квартал \"Дебър\" и през \"Бяла река\".Към 10.20 часа движението по път I-8 в участъка на произшествието е възстановено, информираха от Агенция \"Пътна инфраструктура\" (АПИ).", "date": "2018.08.12", "title": "Tрима загинали при катастрофа с трактор по пътя Бургас - Варна"}
{"url": "https://news.bg/world/10-raneni-sled-strelba-v-manchestar.html", "text": "Десет души са ранени след стрелба в Манчестър, съобщи БНР.Всички пострадали са постъпили в болница.По данни на полицията в британския град няма опасност за живота на повечето от ранените.Стана ясно още, че инцидентът е станал в района Мос Сайд, където през нощта е приключил голям карибски карнавал.Подробностите за инцидента все още са оскъдни. Властите се опитват да установят къде точно е станала стрелбата и кой е отговорен за нея.Допълнителни полицейски части са разположени в района, който е на около 4 километра от центъра на града.", "date": "2018.08.12", "title": "10 ранени след стрелба в Манчестър"}
{"url": "https://news.bg/regions/popravyat-elmrezhata-v-kazichene-sled-ogled-s-dron.html", "text": "ЧЕЗ Разпределение въведе допълнителни мерки за обследване на елмрежата в Казичене.От дружеството направиха заснемане на мрежата с дрон, съобщиха от пресцентъра на ЧЕЗ.Технологията позволи извършване на оглед под напрежение, като по този начин не е имало смущаване на комфорта на клиентите.Облетени са 10 км съоръжения и са заснети всички елементи от тях.Чрез устройството компанията ще локализира дори най-незначителните забележки по мрежата, настъпили в резултат на лошите метеорологични условия през юли.Всички забележки ще бъдат отстранени превантивно в кратки срокове, обещават от дружеството.Прекъсванията в Казичене в последния месец се дължат на аварии в съоръжения вследствие на нетипично честите за сезона бури, обясняват от дружеството.", "date": "2018.08.12", "title": "Поправят елмрежата в Казичене след оглед с дрон"}
{"url": "https://news.bg/regions/tri-detsa-izcheznaha-v-moreto-kray-durankulak.html", "text": "Три деца са изчезнали в морето край Дуранкулак. Това е станало вчера, 11 август, предаде БНР. Инцидентът е станал в неохраняемата част на плажа.Децата са на възрат между 12 и 15 години, от село Спасово, община Шабла.Те влезли във водата на плажа в Дуранкулак около 13 часа вчера. С тях имало още едно дете, което успяло да излезе на брега. Детето веднага повикало помощ. На мястото на инцидента пристигнал спасител от охраняемата зона. Трите деца обаче не са били видени в морето.Екипите на граничната полиция също не успели да открият децата.Те са обявени за издирване.Специалистите предупреждават, че и днес продължава силният североизточен вятър, който предизвика опасни вълнения в морето, пише общественото радио.", "date": "2018.08.12", "title": "Три деца изчезнаха в морето край Дуранкулак"}
{"url": "https://news.bg/politics/radev-kam-kursantite-vav-vms-nosete-pagonite-s-dostoynstvo-i-chest.html", "text": "Държавният глава Румен Радев е гост на честванията на 139-ата годишнина от създаването на Военноморските сили на България и тържествения ритуал по присвояване на първо офицерско звание на курсантите от випуск 2018 на Висшето военноморско училище във Варна.Тази година офицерски пагони получиха 16 курсанти - 6 момичета и 10 момчета.Младежите успешно завършват подготовката си в три специализации от специалността \"Организация и управление на тактическите подразделения от ВМС\".На церемонията присъстваха висши офицери, представители на държавната и местната власт, много родители и близки на младежите.Първенецът на випуска е мичман Николай Генов, който приключва обучението си с успех 5.80, съобщи БНТ.Пред курсантите Радев заяви: \"Да си български офицер не е просто професия, а призвание и дълг към отечеството. Бъдете горди наследници на славното дело на нашите предци, които дадоха живота си за свободата и независимостта на България.\"По думите на президента с годините морската Алма матер се е утвърдила като авторитетен център за подготовка на офицерски кадри за Военноморските ни сили, както и за кадри за гражданското корабоплаване и морската индустрия.\"Днес най-старото техническо учебно заведение в България може да се гордее със своите богати академични традиции и високи постижения, резултат от професионализъм и компетентност, от упоритост и всеотдайност на ръководството и преподавателите на Висшето военноморско училище\", допълни Радев.Пред курсантите държавният глава подчерта и че на тяхното поколение се пада една от най-важните мисии - да въведат, да внедрят и да разгърнат пълните възможности на новата техника, която нашите военноморски сили заслужават и която трябва да постъпи на въоръжение в най-скоро време. \"Носете пагоните, които днес получихте, с достойнство и чест. Всичко друго могат да ви отнемат, но вашата офицерска чест и достойнство можете само единствено вие да предадете\", каза президентът.Във Варна държавният глава призова изпълнителната власт да вземе ясно и категорично решение по повод бъдещето на обществената поръчка на Агенцията по безопасност на храните за препарати срещу чумата по дребните преживни животни. Румен Радев предупреди, че съмненията по казуса са породени от ясен симптом, показателен за работата на много ведомства и институции.", "date": "2018.08.12", "title": "Радев към курсантите във ВМС: Носете пагоните с достойнство и чест"}
{"url": "https://news.bg/crime/bivshiyat-zam-vatreshen-ministar-rumen-andreev-se-samoubi.html", "text": "Бившият заместник-министър на вътрешните работи Румен Андреев се е самоубил, съобщи БНР.Той е сложил край на живота си късно снощи с пистолет във вила край София.От МВР не коментират случая към момента.На мястото са изпратени екипи на полицията.Предполага се, че Андреев е имал лични мотиви.Румен Андреев беше зам.-министър на МВР, когато начело на ведомството беше Румен Петков.", "date": "2018.08.12", "title": "Бившият зам. вътрешен министър Румен Андреев се самоуби"}
{"url": "https://news.bg/disasters/gorya-sklad-za-himikali-v-antverpen.html", "text": "На пристанището в Антверпен горя склад за химикали, съобщава Ер Те Ел.Властите са евакуирали кораби и радиус в радиус от близо 2 км. Властите призовават хората да стоят при затворени прозорци и да избягват излизане навън.През май в белгийския град Шатл избухна взрив в местен металургичен завод. Тогава пострадаха трима души.", "date": "2018.08.12", "title": "Горя склад за химикали в Антверпен"}
{"url": "https://news.bg/disasters/erdogan-gotvim-novi-operatsii-v-siriya.html", "text": "Турция е на последния етап от подготовката за нови военни операции в Сирия, съобщава РИА \"Новости\". Агенцията се позовава на президента на страната Реджеп Тайип Ердоган.\"Ние сме на последния етап от подготовката. С Божията помощ в близко бъдеще ще освободим нови територии, осигурявайки им сигурност. Броят на завърналите се от страната ни до местата, където осигурихме сигурност, достигна четвърт милион \", каза Ердоган.Той припомни успеха на операциите \"Щитът на Ефрат\" и \"Маслинова клонка\".Турският външен министър Мевлют Чавушоглу каза през юни, че турската страна смята, че Русия и Съединените щати са отговорни за нарушаването на споразуменията за прекратяване на огъня на територията на Сирия.", "date": "2018.08.12", "title": "Ердоган: Готвим нови операции в Сирия"}
{"url": "https://news.bg/disasters/aresti-v-kayro-sled-atentat-sreshtu-tsarkva.html", "text": "Египетските полицаи задържаха един от съучастниците на терориста, който се взриви в предградие на Кайро. Това съобщи \"Ал Уатана\".Операцията по залавянето беше осъществена съвместно от министерството на вътрешните работи и дирекцията за национална сигурност. Според съобщенията задържаният е подпомагал атентатора - самоубиец, включително и с експлозиви.Полицията е разкрила и самоличността на още двама души, участващи в тази атака. Правоохранителните органи твърдят, че ще бъдат задържани през следващите няколко часа.В събота неизвестно лице на 30-годишна възраст се взриви в района на Мустадар в покрайнините на египетската столица.Атентатът е бил насочен срещу църквата \"Дева Мария\".През април 2017 г. на Цветница в египетските градове Танта и Александрия бяха извършени терористични актове срещу християнски църкви. Тогава загинаха 45 души, над 120 бяха ранени. След това в страната бе въведено извънредно положение, което все още е в сила. Всички църкви и други места за богослужение бяха взети под засилена полицейска защита.Тези дни християните се готвят за Успение Богородично, което се чества на 15 август. В тази връзка бяха въведени допълнителни мерки за сигурност около египетските църкви.", "date": "2018.08.12", "title": "Арести в Кайро след атентат срещу църква"}
{"url": "https://news.bg/disasters/turisti-byaha-blokirani-v-lift-v-rumaniya.html", "text": "Туристи бяха блокирани в кабинка на лифт в Румъния, съобщи агенция \"Аджерпрес\".Тя се позовава на Службата за планинско спасяване. Заседнали са били 18 души. От тях 4 са били деца. Сред блокираните туристи е имало и бебе на осем месеца.Инцидентът е станал в планината Фагараш. Властите обявиха, че инцидентът се дължал на техническа повреда.", "date": "2018.08.12", "title": "Туристи бяха блокирани в лифт в Румъния"}
