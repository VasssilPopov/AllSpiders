{"url": "https://news.bg/regions/kapatsitetat-na-vtoriya-lift-nad-bansko-e-3000-dushi-na-chas.html", "text": "Въжена линия с капацитет от 3 хиляди души на час и дължина от 5,8 километра. Линията ще се издига през междинна станция в местността \"Чалин валог\" до \"Шилигарника\".Информация за идейния проект за втори кабинков лифт над Банско бе разпространена днес.Това е съобщил концесионерът, цитиран от в. \"Труд\" и БНР. Припомняме, че оповестеното строителство на втория лифт доведе до протести на еколози, според които ненужно ще бъдат изсечени гори.Те не вярват на разясненията, че ще бъде построено само съоръжението, без заведения, хотели и други постройки около него. Концесионерът твърди, че предложеното трасе минава единствено през концесионна територия и попада изцяло в буферната зона.Горските площи, през които ще премине, са само 17 хилядни от 1 процент (0,017 %) от Националния парк \"Пирин\".  На мястото на всяко отсечено дърво ще се засадят пет нови.", "date": "2018.01.01", "title": "Капацитетът на втория лифт над Банско е 3000 души на час "}
{"url": "https://news.bg/world/sasht-razreshili-na-izrael-da-ubie-top-general-na-iran.html", "text": "Вашингтон е разрешил на Израел да убие генерал Касем Сюлеймани, командир на елитните части \"Ал Кудс\", които отговарят за външните операции на Революционната гвардия на Ислямската република.Това пише кувейтският вестник \"Ал Джарида\", цитиран от израелското издание \"Аарец\".\"Ал Джарида\" се позовава на източник в Йерусалим, който е съобщил, че \"има американско-израелско споразумение\", според което Сюлеймани е \"заплаха за интересите на двете страни в региона\".Договорката между Вашингтон и Тел Авив, според разпространяваната информация, идва след като САЩ осуетиха опит за убийството на генерала преди три години.Израел е бил \"на ръба\" да убие Сюлеймани до Дамаск преди три години, но САЩ предупредили иранското правителство за плана, разкривайки, че еврейската държава следи отблизо иранския генерал.Инцидентът е предизвикал сериозни разногласия между спецслужбите на Израел и САЩ.Кувейският вестник пише още, че Мохамед Фалах Задех, вторият в командването на иранските сили в Сирия, \"може да се превърне в мишена\" на Израел, както и други актьори в региона.Междувременно американският лидер Доналд Тръмп отново коментира протестите в Иран. Той написа в \"Туитър\", че е \"време за промяна\".\"\", написа американският лидер в социалната мрежа.", "date": "2018.01.01", "title": "САЩ разрешили на Израел да убие топ генерал на Иран"}
{"url": "https://news.bg/world/foyerverki-otneha-zhivota-na-dvama-dushi-v-germaniya.html", "text": "Фойерверки отнеха живота на двама души на новогодишните празненства в Германия, съобщават агенции.35-годишен мъж е загинал при запалване на пиротехнически средства на забава в градина в областта Бранденбург, близо до Берлин.Гостите отчаяно се опитали да спасят живота му, но мъжът починал на мястото на инцидента преди полунощ.19-годишен пък е получил фатална рана на главата, след като задействал самоделно пиротехническо средство в същия регион.Германската полиция разследва двата инцидента.Властите подчертаха, че жертвите са загинали в резултат на \"неправилно боравене\" с фойерверки.В същото време най-малко петима души са пострадали при игра с пиротехнически средства.Но страната не позволи подобен масов сексуален тормоз над жени като в Кьолн през 2016 г.Полицията в Кьолн съобщава за седем случая на сексуално посегателство, докато полицията в Берлин разкрива за 10 случая. Седем души са задържани.", "date": "2018.01.01", "title": "Фойерверки отнеха живота на двама души в Германия"}
{"url": "https://news.bg/world/tramp-vze-pod-pritsel-i-pakistan.html", "text": "Президентът на САЩ Доналд Тръмп взе под прицел и Пакистан. Той заплаши да ореже чуждестранната помощ за Пакистан, обвинявайки Исламабад, че укрива екстремисти и лъже, съобщава АФП.\"\", написа Тръмп първото си съобщение в \"Туитър\" за 2018 г.Те дават убежище на терористите, които преследваме в Афганистан, подчерта той и добави, че това повече няма да се толерира.През миналата седмица вестник \"Ню Йорк таймс\" писа, че Белият дом сериозно разглежда дали да блокира 255 милиона долара помощ за Исламабад заради терористичните организации в Пакистан.През август 2016 г. Тръмп обяви, че \"Пакистан често дава убежище на агенти на хаоса, насилието и терора\".През миналия месец американският лидер намекна, че може да отреже парите за Пакистан.", "date": "2018.01.01", "title": "Тръмп взе под прицел и Пакистан"}
{"url": "https://news.bg/world/hilyadi-uchastvaha-v-antikitayski-protesten-marsh-v-honkong.html", "text": "След като през последната година в Хонконг бяха вкарани в затвора защитници на демокрацията и бяха уволнени държавни служители, хиляди излязоха да протестират на Нова година, за да предупредят Китай да не се намесва повече в делата на града и да не подкопава автономията, съобщава Ройтерс.Бившата британска колония беше върната на Китай през 1997 г.Пекин обеща да гарантира на града широки свободи, включително независима съдебна система в рамките на \"една държава - две системи\". Но правозащитници алармират, че Китай се стреми да изземе автономията на Хонконг.Китайските власти вкараха в затвора няколко млади активисти, които стоят зад продемократичните масови протести от 2014 г. \"Окупирай\". Правителството също така изхвърли шестима продемократични депутати от законодателния орган.Няколко хиляди граждани на Хонконг, включително възрастни и на средна възраст, носеха банери и скандираха \"Да защитим Хонконг\" по време на марш в района на правителствените сгради.Организаторите на марша съобщиха, че около 10 000 души са участвали, но според полицията са по-малко - 6 200 души.Демонстрацията като цяло беше мирна, макар че за кратко протестиращи се спречкаха с полицията.", "date": "2018.01.01", "title": "Хиляди участваха в антикитайски протестен марш в Хонконг"}
{"url": "https://news.bg/world/arkticheski-stud-v-sasht.html", "text": "Арктически студ в огромна част от САЩ с рекордно ниски температури отне живота на най-малко двама души, съобщава АП.Националната метеорологична служба предупреди за ниски температури от южния щат Тексас на север до Канада и от Монтана и Уайоминг на запад до Мейн на изток.В 8 средни щата, Канзас, Мисури, Илинойс и Небраска, както и в Айова, Минесота, Южна Дакота и Северна Дакота, са регистрирани опасно ниски температури.В Омаха, Небраска, метеорологичната служба е отчела температура от -15 градуса - рекордна за района от 1884 г., но усещането е за много по-ниска температура (wind chill effect).В Де Мойн, Айова, е още по-студено. Рано тази сутрин е регистрирана температура от -29 градуса, като се усеща под -35.В Ню Йорк температурата падна до -12 градуса по време на новогодишните празненства на \"Таймс скуеър\" - най-студената Нова година в града от 1917 г., когато температурата е паднала под -17 градуса.В някои райони на Минесота студът закова термометрите на -38 градуса.Студът не пожали и топлите южни щати, където температурата падна под нула градуса.В Милуоки двама души на възраст около 50 и 34 г. са загинали от измръзване.", "date": "2018.01.01", "title": "Арктически студ в САЩ"}
{"url": "https://news.bg/world/katalunskata-kriza-struva-eur1-mlrd-na-ispaniya.html", "text": "Икономическият министър на Испания Луис де Гиндос съобщи, че каталунската криза струва на страната 1 милиард евро, информира АФП.Той предупреди, че забавянето на икономическия растеж в Каталуния, която представлява около 1/5 от БВП на Испания, ще засегне цялото икономическо представяне на страната.Каталуния имаше ръст над този на Испания, беше един от моторите на испанската икономика, каза Гиндос пред местно радио.Но през четвъртото тримесечие се превърна в тежест, добави министърът.Испания изпадна в най-голямата политическа криза от десетилетия, след като сепаратистите в Каталуния обявиха региона за независима република през октомври след незаконен референдум. Мадрид беше принуден да отнеме властта на каталунското правителство и да насрочи предсрочни избори. Но сепаратистите спечелиха повечето парламентарни места на вота на 21 декември, което означава, че кризата вероятно ще продължи и през 2018 г.Повече от 3 100 компании вече преместиха централите си извън Каталуния, включително големи банки.Гиндос обвини предишното каталунско правителство, че е създало климат на несигурност, безпокойство и липса на доверие.", "date": "2018.01.01", "title": "Каталунската криза струва €1 млрд. на Испания"}
{"url": "https://news.bg/world/jordaniya-otricha-opit-za-prevrat.html", "text": "Йордания отрече да е извършен опит за преврат в страната. Това направи крал Абдула в изявление, предадоха световните информационни агенции. Той опроверга появили се по-рано в медиите твърдения за пуч в кралството. Според тях, трима високопоставени членове на кралското семейство, заемащи важни постове в армията, са били уволнени от краля. Става въпрос за братята му - принцовете Али и Фейсал, както и братовчед му принц Талал.Абдула взел решението след разкрити техни тайни преговори със Саудитска Арабия и Обединените арабски емирства. Предположенията са, че те са били с цел свалянето на монарха. Кралят отрича това да е причината за уволненията. По думите му, целта е реорганизация на армията пред съвременни заплахи като тероризма. Също така той се обяви срещу разпространяването на лъжи в социалните мрежи и заплаши със съд онези, които с разпространяването им  целят дестабилизирането на страната. ", "date": "2018.01.01", "title": "Йордания отрича опит за преврат "}
{"url": "https://news.bg/world/bashar-asad-napravi-rokadi-v-kabineta.html", "text": "Президентът на Сирия Башар Асад издаде указ за назначаването на нови министри на отбраната, индустрията и информацията, съобщи сирийската държавна телевизия, цитирана от агенции.САНА не разкри каква е причината за рокадите в кабинета, които са извършени в момент, когато армията на Асад си върна голяма част от територията на страната.Отбелязва се, че началникът на Генералния щаб на Въоръжените сили Абдула Аюб заменя министъра на отбраната Фахед Фрейдж, който ръководи министерството от 2012 г.Агенцията допълва, че Имад Сарах става министър на информацията, а Мохамед Юсеф поема ведомството на индустрията.", "date": "2018.01.01", "title": "Башар Асад направи рокади в кабинета"}
{"url": "https://news.bg/world/za-vtori-pat-za-10-g-v-chikago-sa-ubiti-poveche-ot-600-dushi-za-godina.html", "text": "Полицията в американския град Чикаго съобщи, че през 2017 г. има спад на насилието в сравнение с предходната година, но за втори път за период от повече от 10 г. са убити над 600 души, информира АП.Публикуваната от полицията статистика показва, че през 2016 г. са извършени 771 убийства, а през 2017 г. - 650 убийства. За същия период са намалели престрелките от 3 550 до 2 785. Полицията пояснява, че това се дължи на разширеното използване на технология, която позволява на полицията да установи точното местоположение на престрелката и бързо да изпрати служители на място.Властите са оптимисти, че подобна технология ще помогне като цяло за намаляване на престъпленията през 2018 г.", "date": "2018.01.01", "title": "За втори път за 10 г. в Чикаго са убити повече от 600 души за година"}
{"url": "https://news.bg/world/netanyahu-otricha-che-izrael-podkrepya-protestite-v-iran.html", "text": "Израелският премиер Бенямин Нетаняху отхвърли обвиненията, че страната му стои зад продължаващите протести в Иран. Това обяви той във видео съобщение, придружено от субтитри на английски. Такива предположения направи иранският президент Хасан Рохани. За Нетаняху такива обвинения са \"смешни\".\", отсече премиерът. Той каза още, че иранците заслужават по-добро управление и подкрепя демократичното им право на протест. Вместо да строи болници и училища, Техеран харчи милиарди, за да разпространява омраза, каза още Нетаняху. Така той повтори познанатата теза, че Иран е спонсор на тероризма. Също така е убеден в добрите двустранни отношения в бъдеще, когато се срине Ислямската република. Той призова европейските правителства да не мълчат пред подобни прстъпления срещу обикновените хора. Припомняме, че по-рано израелският министър на разузнаването Израел Кац насърчава провеждащите се в Иран антиправителствени протести, но добави, че Тел Авив не се намесва във вътрешните работи на Ислямската република. Запитан защо израелският премиер Бенямин Нетаняху не следва примера на американския президент Доналд Тръмп, който открито подкрепя протестите, Кац отговори: \"Израел не се намесва във вътрешните работи\".Най-малко 12 души загинаха при продължаващите вече четвърти ден протести в Ислямската република, които са най-големите от 2009 година.  ", "date": "2018.01.01", "title": "Нетаняху отрича, че Израел подкрепя протестите в Иран "}
{"url": "https://news.bg/disasters/buryata-karmen-ostavi-na-tamno-65-000-domakinstva-vav-frantsiya.html", "text": "Най-малко 65 000 домакинства в Западна Франция са без ток заради бурята Кармен, бушуваща в страната. Това са съобщили от електрокомпанията Enedis, цитирани от \"Ройтерс\".Около 1500 техници са били мобилизирани, за да отстранят аварията. Ветровете са със скорост до 140 км/час. Бурята се придвижва на юг и е засегнала 40 департаменти. Подобни аварии са редки в страната, която произвежда 3/4 от енергията си в атомни електроцентрали. През лятото на 2015 година обаче 830 000 домакинства в същата част на Франция бяха временно оставени на тъмно заради повреда. ", "date": "2018.01.01", "title": "Бурята Кармен остави на тъмно 65 000 домакинства във Франция "}
{"url": "https://news.bg/world/protestite-v-iran-prodalzhavat.html", "text": "Протестите в Иран продължават и днес, съобщават местни медии. Те се провеждат в редица градове в страната. Сред демонстрантите са използвани сълзотворен газ и водни оръдия. Припомняме, че те се провеждат за пореден ден и вече взеха най-малко 12 жертви. Съобщава се и за ранени. Стотици други пък са арестувани. Според иранската полиция, въоръжени протестиращи нападат органите на реда. Демонстрациите избухнаха по икономически причини, но се чуха и лозунги срещу върховния духовен лидер аятоллах Хаменей, което се случва рядко в страната. На израелските лидери се наложи да отричат обвинения, че стоят зад демонстрациите. Те все пак подкрепиха правото на обикновените иранци да търсят правата си и осъдиха за пореден път режима в Техеран. САЩ също застанаха зад иранския народ. ", "date": "2018.01.01", "title": "Протестите в Иран продължават "}
{"url": "https://news.bg/crime/mlad-mazh-zagina-sled-padane-ot-17-iya-etazh-v-stolichniya-mladost-3.html", "text": "Млад мъж загина след падане от 17-ия етаж в столицата днес, предаде \"Нова\". Трагедията се е разиграла в квартал \"Младост 3\".Загиналият е 25-годишен. Той е паднал върху козирката на входа на блока.От полицията изясняват случая.  ", "date": "2018.01.01", "title": "Млад мъж загина след падане от 17-ия етаж в столичния \"Младост 3\""}
{"url": "https://news.bg/world/desetki-zaginali-pri-vazdushni-udari-v-siriya.html", "text": "Най-малко 12 души са загинали при въздушни удари в източната част на Сирия. Това са съобщили от базираната в Лондон Сирийска обсерватория за човешки права, цитирани от АФП. Ударите са били извършени в провинция Деир-аз-зор. Жертвите са цивилни като сред тях има и деца. Всички убити са от едно семейство. Ударени са били последните селища, останали под контрола на групировката \"Ислямска държава\".Атаките са били извършени от водената от САЩ коалиция, която обаче все още не е коментирала. По-рано тя призна, че поне 814 цивилни са загинали при операцията й от 2014 година насам. ", "date": "2018.01.01", "title": "Десетки загинали при въздушни удари в Сирия "}
{"url": "https://news.bg/society/stara-zagora-provezhda-obshtestveno-obsazhdane-za-pametnik-na-han-tervel.html", "text": "Предстои широко обществено обсъждане на проекта за паметник на хан Тервел в Стара Загора. То ще се състои още в началото на тази година с участието на различни специалисти. Това съобщи пред журналисти кметът на града Живко Тодоров, предаде БНР.Той вече е провел среща с инициативния комитет., коментира Живко Тодоров.Сигурно за момента е мястото, където ще бъде издигнат бъдещият монумент.", "date": "2018.01.01", "title": "Стара Загора провежда обществено обсъждане за паметник на хан Тервел "}
{"url": "https://news.bg/world/iran-obvini-sauditska-arabiya-za-protestite.html", "text": "Иранският президент Хасан Рохани обяви, че Саудитска Арабия и други държави стоят зад антиправителствените протести в Ислямската република, тъй като са разгневени от иранския \"успех в региона\", съобщава \"Таймс оф Израел\".\"Тези постижения ядосаха враговете ни. Нашето единство е куршум (стрела) в очите им и нашият напредък и успех в света на политиката и срещу САЩ и ционисткият режим е непоносим за тях\", каза той, цитиран от полуофициалната агенция Фарс.\"\", продължи Рохани с обвиненията.Държавният глава каза още, цитиран от АФП, че Иран ще отговори на \"размирниците и на нарушителите на закона\".\"\", подчерта той.", "date": "2018.01.01", "title": "Иран обвини Саудитска Арабия за протестите"}
{"url": "https://news.bg/bulgaria/prez-2018-g-rabotim-chetiri-mesetsa-za-popalvane-na-darzhavnata-hazna.html", "text": "Анализаторите от Института за пазарна икономика са изчислили, че тази година ще работим четири месеца, за да попълним държавната хазна, информира БНР.Институтът всяка година прави сметката на българина за услугите, които ползва от държавата.Тази година денят на свободата от правителството ще настъпи на 4-ти май. Ако условно приемем, че дотогава сме работили само за хазната, след това ще работим единствено за себе си, като ще преразпределяме 36% приходи, допълва радиото.\"\", каза Петър Ганев от института.", "date": "2018.01.01", "title": "През 2018 г. работим четири месеца за попълване на държавната хазна"}
{"url": "https://news.bg/world/izrael-nasarchava-protestite-v-iran.html", "text": "Израелският министър на разузнаването Израел Кац насърчава провеждащите се в Иран антиправителствени протести, но добави, че Тел Авив не се намесва във вътрешните работи на Ислямската република, информира Ройтерс.Най-малко 12 души са загинали при продължаващите вече четвърти ден протести в Ислямската република, които са най-големите от 2009 г.\"\", изтъкна Кац пред Армейското радио.\"\", смята той.Запитан защо израелският премиер Бенямин Нетаняху не следва примера на американския президент Доналд Тръмп, който открито подкрепя протестите, Кац отговори: \"Израел не се намесва във вътрешните работи\".Според него твърдият подход на Тръмп към Техеран е попречил на \"илюзията на иранското правителство за икономическо подобряване\".Ирански представител обвини \"чужди агенти\" за сблъсъците. Кац отхвърли пропагандата на режима. ", "date": "2018.01.01", "title": "Израел насърчава протестите в Иран"}
{"url": "https://news.bg/world/hagskiyat-sad-ne-e-bilo-vazmozhno-da-se-predotvrati-samoubiystvoto-na-pralyak.html", "text": "Съдът на ООН в Хага обяви, че не е било възможно да се предотврати самоубийството на генерала на босненските хървати Слободан Праляк, съобщава БиБиСи.Припомняме, в края на ноември 2017 г. осъденият на 20 години затвор за военни престъпления Слободан Праляк погълна калиев цианид по време на заседание на Трибунала в Хага за военни престъпления в бивша Югославия. По-късно той почина в болницата.Гамбийският съдия Хасан Джалоу заяви, че без конкретна разузнавателна информация никакви мерки нямаше да помогнат за засичане на отровата.Разследването на холандската полиция за възможно криминално деяние продължава.Джалоу, който е назначен от трибунала да разследва обстоятелствата около смъртта на Праляк, поясни, че не е ясно как и кога осъденият се е сдобил с отровата.Дори и персоналът на ООН да е получил информация за това, по думите му, 200-300 милиграма прах - равнозначно на една таблетка, много лесно могат да се скрият, дори и при сериозни претърсвания на човека, килията или други места.Съдията предложи въвеждане на режим на претърсване и съдебният процес да се излъчва с 30 минути закъснение.Но според него няма пропуски в отношението към затворниците. Съдията не предложи промени в регулациите.", "date": "2018.01.01", "title": "Хагският съд: Не е било възможно да се предотврати самоубийството на Праляк"}
{"url": "https://news.bg/world/papa-frantsisk-2017-ta-e-godina-na-lazhi-smart-i-nespravedlivost.html", "text": " Така определи папа Франциск изтеклата вече 2017-та година, предадоха световните информационни агенции. Той отбеляза това в новогодишното си послание по време на вечерната служба в базиликата \"Св.Петър\".Светият Отец призова през новата година да се фокусираме върху нещата, които наистина имат значение. В същото време обаче трябва да поемем отговорност за делата си, както и за престъпленията, провалили годината, която Бог ни е подарил. Всичко, което се е случило, е наша отговорност, припомни той. Трябва да бъдем благодарни на Бог за доброто, което ни е дал, каза още Франциск. ", "date": "2018.01.01", "title": "Папа Франциск: 2017-та е година на лъжи, смърт и несправедливост"}
{"url": "https://news.bg/health/nay-mnogo-bebeta-prez-2017-a-se-rodiha-v-maychin-dom.html", "text": "Първото дете за новата 2018 г. за \"Майчин дом\" е момченце. То се е родило в 00:46 часа и тежи 3420 гр., високо е 50 см.Най-големият акушеро-гинекологичен център в страната \"Майчин дом\" изпрати 2017 г. с 3910 бебета, родени в болницата.Интересен факт е, че статистиката от години е категорична - най-много зачевания има в дните по Коледа и Нова година.В \"Майчин дом\" се намира и най-добрата Неонатологична клиника, която през тази година е поела грижата за над 730 недоносени бебета, родени в болницата или приети от други родилни клиники.През 2017 г. в \"Майчин дом\" са се родили 134 двойки близнаци и едни тризнаци.", "date": "2018.01.01", "title": "Най-много бебета през 2017-а се родиха в \"Майчин дом\""}
{"url": "https://news.bg/world/yuzhna-koreya-privetstva-novogodishnata-rech-na-vozhda-kim-chen-un.html", "text": "Южна Корея приветства речта на лидера на КНДР Ким Чен-ун, информира \"Йонхап\".От прессекретариата на държавния глава на Южна Корея съобщиха, че приветстват повдигната от Пхенян възможност да изпратят делегация на предстоящите Зимни олимпийски игри в Пьонгчан.Ким предупреди САЩ, че \"ядреният бутон\" вече е на бюрото му и е готов за използване, ако КНДР бъде заплашена, но вождът подчерта, че е \"открит за диалог\" със Сеул и може да изпрати севернокорейска делегация на игрите през следващия месец като част от опити за намаляване на военното напрежение на Корейския полуостров.\"\", каза говорител на южнокорейския президент., допълни представителят.", "date": "2018.01.01", "title": "Южна Корея приветства новогодишната реч на вожда Ким Чен-ун"}
{"url": "https://news.bg/disasters/1-400-koli-izpepeleni-pri-pozhar-v-livarpul-v-novogodishnata-nosht.html", "text": "Пожарникарите в северния английски град Ливърпул се бориха с огромен пожар в паркинг в Новогодишната нощ, при което са били унищожени около 1 400 коли и се е наложила евакуация на хората от множество сгради в околността, съобщава \"Ройтерс\".Полицията уточни, че всички коли в многоетажния паркинг Kings Dock, който има капацитет от 1 600 превозни средства, са били унищожени.Международно конно шоу, което е било планирано да се проведе в Liverpool Echo Arena, която се намира до паркинга, е било отменено. Организаторите посочиха, че всички участващи хора и коне в шоуто са в безопасност.От Пожарната и спасителна служба на Мърсисайд заявиха, че първоначалните разследвания показват, че пожарът е тръгнал инцидентно от една от колите, като бързо е обхванал и останалите.Шест часа след повикването им пожарникарите са продължили да се борят с огнената стихия.От градската управа в Ливърпул са отворили център за приемане на хора, които не са успели да се приберат вкъщи заради пожара.Кметът на града Джо Андерсън посети мястото, като определи пожара като \"голям инцидент\" в \"Туитър\".", "date": "2018.01.01", "title": "1 400 коли изпепелени при пожар в Ливърпул в Новогодишната нощ"}
{"url": "https://news.bg/world/sauditska-arabiya-i-oae-parvite-darzhavi-v-persiyskiya-zaliv-vaveli-dds.html", "text": "Саудитска Арабия и Обединените арабски емирства въведоха ДДС (Данък върху добавената стойност), съобщава АФП.До днес двете държави се радваха на безданъчен рай и социалната система \"от люлка до гроб\". Те са първите държави в Персийския залив, които въвеждат ДДС.Отделно Рияд увеличава с до 127% цените на горивата, което влезе в сила от полунощ. Монархията прие серия от мерки през последните две години, за да увеличи постъпленията в хазната и да съкрати разходите заради нестабилните цени на петрола на световните пазари, което доведе до увеличаване на бюджетния дефицит.Повечето стоки и услуги ще бъдат облагани с 5% ДДС. Според анализи двете правителства могат да увеличат постъпленията с 21 милиарда долара през 2018 г., което е равнозначно на 2,0% от БВП.Бахрейн, Кувейт, Оман и Катар също възнамеряват да въведат ДДС, но на този етап са решили да го отложат за началото на 2019 г.За втори път се увеличава акцизът върху горивата в Саудитска Арабия за последните две години. Но въпреки това цените на горивата остават едни от най-ниските в света.Висококачественият бензин се увеличава със 127% от 24 цента за литър (1,09 долара за галон) до 54 (2,46 долара), докато бензинът с ниско качество нараства с 83% от 20 цента за литър (91 цента за галон) до 36,5 цента (1,66 долара).Акцизът върху дизела и керосина остава без промяна.През миналия месец Саудитска Арабия спря субсидиите за електричество, което доведе до рязко увеличение на сметките. Страната има бюджетен дефицит от 260 милиарда долара за последните четири фискални години и не се очаква да го балансира до 2023 г.", "date": "2018.01.01", "title": "Саудитска Арабия и ОАЕ първите държави в Персийския залив, въвели ДДС"}
{"url": "https://news.bg/world/milioni-hora-izlyazoha-po-ulitsi-ploshtadi-i-plazhove-za-posreshtaneto-na-2018-a.html", "text": "Милиони хора излязоха по площадите (в Рио де Жанейро на плажа Копакабана) на градовете по света, за да посрещнат новата 2018 година, съобщават световните информационни агенции.Френската столица Париж посрещна 2018 г. с фойерверки и пиротехнически ефекти край Триумфалната арка, като стотици хиляди парижани и гости на столицата се стекоха по празнично украсения бул. \"Шанз Елизе\".След няколко терористични нападения във Франция, властите взеха всички необходими мерки, като мобилизираха за празниците 99 хил. войници и полицаи. На \"Шанз-елизе\" бяха разположени бариери, за да предотвратят нападения с превозни средства.В Германия десетки хиляди души се събраха в района около Бранденбургската врата. Фойерверки озариха небето на германската столица точно в полунощ.В Лондон култовата часовникова кула Биг Бен отброи последните 12 часа на отиващата си 2017-а. Часовникът бе задействан временно по случай Коледа и Нова година, след като бе спрян през август заради ремонт.През 2018 г. Полша отбелязва 100-годишнината от възстановяването на държавността си. Десетки хиляди поляци се събраха на концерти на открито във Варшава и други градове.Новата 2018 г. в Ню Йорк беше ознаменувана със спускането на гигантско кристално кълбо по шпила на един от небостъргачите.Над 1 млн. жители на мегаполиса се събраха на пл. \"Таймс скуеър\", за да наблюдават тази зрелищна церемония. Те дойдоха въпреки мразовитите температури от минус 11 градуса. За последен път такива температури в Новогодишната нощ е имало през 1962 г.На сцената на площада пяха Марая Кери, Нид Даймънд, Ник Джинас, Камила Кабельо и др.Властите взеха специални мерки за сигурност. Гаражите около пощада бяха напълно опразнени от коли и запечатани. Полицаи извършваха постоянно наблюдение за покривите на сградите. Няколко хиляди агенти в цивилно облекло също бяха ангажирани за безопасността на тържествата.По улиците бяха поставени бетонни блокове и товарни камиони, за да не бъдат допуснати инциденти с пешеходците. Като цяло тържествата на площада са стрували 7.5 млн. долара.В най-големия бразилски град Рио де Жанейро над 2 млн. души се стекоха на плажа Копакабана, за да посрещнат 2018 г. с уникално светлинно шоу. ", "date": "2018.01.01", "title": "Милиони хора излязоха по улици, площади и плажове за посрещането на 2018-а"}
{"url": "https://news.bg/world/v-kaliforniya-legaliziraha-marihuanata.html", "text": "Официално американският щат Калифорния започна законни продажби на марихуана за развлечение, съобщава Ройтерс.В щата се създава най-големият регулиран пазар за продажба на марихуана за развлекателни цели в света.Това е шестият американски щат, който отиде по-далеч от легализиране на медицинската марихуана. От днес е законна продажбата на канабисови продукти за всички в Калифорния на възраст над 21 г.Колорадо, Вашингтон, Орегон, Аляска и Невада първи въведоха легалната употреба на марихуана за развлечение, което е регулирано от властите с лицензи и данъчно облагане. По-късно тази година Масачузетс и Мейн ще се присъединят към тази група.Въпреки че марихуаната напълно се легализира в Калифорния, на федерално ниво канабисът е класифициран като нелегална дрога.Според експерти само пазарът за продажба на марихуана в Калифорния ще бъде за няколко милиарда долара годишно и се очаква да генерира най-малко 1 милиард долара за година от данъчни приходи.Уругвай е първата и единствена страна в света, която на национално ниво е легализирала марихуаната за забавление. От юли 2017 г. аптеките имат право да продават марихуана.В много градове в Калифорния, включително в Лос Анджелис и Сан Франциско, все още не са напълно подготвени за промяната, тъй като ще са необходими дни или седмици да се изчистят някои бюрократични спънки преди продавачите да получат щатски лицензи за продажба.В щата се разрешава продажбата на марихуана до 28 грама. Пациенти могат да закупуват неограничени количества, но след представяне на рецепта от лекар и са закупили специална медицинска карта.През 1996 г. Калифорния стана първият щат, който легализира марихуаната за медицински цели. Оттогава повече от 30 щата са се присъединили към клуба.", "date": "2018.01.01", "title": "В Калифорния легализираха марихуаната"}
{"url": "https://news.bg/world/chetirima-dushi-sa-ubiti-na-nova-godina-v-london.html", "text": "Четири момчета са убити с хладно оръжие при различни инциденти в Лондон в новогодишната нощ, съобщиха от Лондонската полиция, цитирана от БиБиСи.Трима души са убити на Нова година, а четвъртият тази сутрин. Случаите не са свързани.20-годишен британец е в критично състояние в болница след нападение с нож.Петима души са задържани във връзка с едно от убийствата на 18-годишен. Не са извършени други арести.Убитите са на възраст между 17 и 20 г.", "date": "2018.01.01", "title": "Четирима души са убити на Нова година в Лондон"}
{"url": "https://news.bg/world/bomba-rani-chetirima-dushi-v-torino.html", "text": "Четирима души са ранени при детониране на самоделна бомба на Нова година в италианския град Торино, съобщават руски медии, позовавайки се на вестник \"Стампа\".Полицията е открила 12 самоделни бомби и патрони, допълва вестникът.Според изданието експлозията е станала в покрайнините на града. Бомбата е била скрита в кош за боклук. В резултат на експлозията четирима минувачи са пострадали: двама мароканци и двама италианци, включително 83-годишен пенсионер.Взривната вълна също е нанесла щети на четири паркирани коли и е счупила прозорци на намиращите се в близост жилищни сгради.Обстоятелствата от около експлозията се изясняват.", "date": "2018.01.01", "title": "Бомба рани четирима души в Торино"}
{"url": "https://news.bg/health/balgarsko-lekarstvo-za-rani-razpoznava-i-atakuva-samo-uvredenite-kletki.html", "text": "Българско лекарство, разработка на учени от БАН, спасява кожата от дълбоки рани. Няма да е пресилено ако се каже, че лекарството спасява и живота на пациентите, особено ако раните са от залежаване.Хроничните и острите рани са трудни за лечение и над 100 000 души годишно у нас се сблъскват с проблеми, причинени от изгаряния, усложнения от диабет или други метаболитни заболявания, като често разпространени са и раните, причинени от залежаване. Ензимът в лекарството прави разтворими увредените клетки, гнойта, некротизиралата тъкан и фибриновите налепи, като щади здравата тъкан.Историята на българското чудо започва през 60-те години от един разговор между проф. Петър Недков - настоящ ръководител на лабораторията, разработила лекарството и проф. Йовчо Топалов - тогава млад лекар във ВМА, че в литературата има данни за ензими, които имат ефект върху гнойни рани и рани с некрози. Резултатът е препарат, който е във вид на прах, който се разтваря. Раните се повлиявали от препарата, но имало един недостатък - по-голямата част от ензима оставал върху марлята.Изследванията продължават и проф. Недков получава чист ензим, който се използва за лекуване на гнойни рани. Ензимът не разгражда колагена, очиства само белтъците, които пречат на новата кожа да израсте.Ензимът е вече под формата на гел и е патентован с името \"Непролизин Г\". Гелът образува слой върху раната и стои по-дълго, като така ефектът е по-дълготраен.През 1979 год. проф. Недков започва работа с изрезки от овчи кожи, от които добива колаген, който става основа втори препарат, тъй като колагенът има възстановяващи възможности. Получава се препарат, който подпомага заздравяването на раните. Ражда се препаратът \"Пост-непрол\", който стимулира изграждането на тъканта. Той е препоръчителен за по-възрастни хора, защото при тях зарастването на раните е по-трудно.Сега проф. Недков разработва нов препарат в помощ на хрущялите и възпалението на ставите.Неуморният професор работи и върху поевтиняването на вече известни препарати, съдържащи ниски дози литий, или \"с храна за мозъка\", както той го нарича, защото литият подобрява оросяването на мозъка и спира треперенето на ръцете.За приноса си в науката проф. Петър Недков получава през 2016 г. престижната награда на БАН \"Марин Дринов\" на лента за създаването на иновативни препарати за лечение на хронични рани.", "date": "2018.01.01", "title": "Българско лекарство за рани разпознава и атакува само увредените клетки"}
{"url": "https://news.bg/society/praznuvame-vasilyovden.html", "text": "На 1 януари Българската православна църква отбелязва Васильовден или Сурваки. На този ден източните християни почитат паметта на Св. Василий Велики, който е един от големите философи и писатели на Раннохристиянската църква.Народната традиция свързва празника на Св. Василий с обичая сурвакане. На Васильовден се събират млади мъже, които обикалят къщите през нощта и сурвакат техните стопани. На самия празник минават и групи от деца, които също сурвакат стопаните на къщите.Самото сурвакане се явява един вид продължение на коледарските благословии. Както коледарите, и сурвакарските групи си имат водач и човек, който изпълнява ролята на магарето и прибира парите и другите дарове. И пак, както коледарите носят със себе си криваци, така и сурвакарите на Васильовден носят дряновици, украсени с пуканки, сушени плодове и вълна. В някои места вместо дряновица се използва и крушевица, т.е. клонки от крушево дърво.Народът смята дряновото дърво за едно от най-здравите дървесни видове у нас. То е най-ранното разпъпило и разцъфнало дърво, но неговите плодове се берат последни. Те се използват в народната ни медицина. Към новогодишните обреди принадлежи и ладуването - колективно гадаене коя мома за кого ще се омъжи.Наред с Коледа, и Сурваки може да се причисли към най-мистичните български празници, защото по-голяма част от ритуалите и обредите извършвани през тези дни носят духа на старите българи. Обредна трапеза: варена свинска глава, пача, баница, пита, кокошка или пуйка със зеле, печено прасенце, мед, варено жито, орехи, ошав.На Васильовден имен ден имат Васил, Василка, Василия, Василена, Веселин, Веселина, Весела, Василий, Васо, Влада, Властин, Властина, Властомир, Влайко, Въло, Въла, Въто, Царена, Царил, Царила.", "date": "2018.01.01", "title": "Празнуваме Васильовден"}
{"url": "https://news.bg/economics/minimalnata-rabotna-zaplata-veche-e-510-leva.html", "text": "Минималната работна заплата се увеличава от днес с 50 лева, стигайки 510 лв., а обезщетението за втората година от майчинството се вдига на 380 лева, което е увеличение с 40 лв.По-висок става и дневният размер на обезщетението за безработица - от 7,20 лв. то се увеличава на 9 лева.Променят се и условията за пенсиониране. От началото на 2018 г. вноската за пенсия се увеличава с още един процентен пункт, както и през миналата година.От днес в сила влиза и планираното увеличение на възрастта и стажа за пенсия - при жените ще се изискват 35 години и 6 месеца стаж, плюс възраст от 61 години и 2 месеца, а при мъжете стажът трябва да бъде 38 години и 6 месеца, а възрастта се увеличава на 64 години и 1 месец.Вноската за пенсия, която се удържа от работещите хора, става 19.8 процента от осигурителния доход.", "date": "2018.01.01", "title": "Минималната работна заплата вече е 510 лева"}
{"url": "https://news.bg/bulgaria/ogranichavat-dvizhenieto-na-kamionite-nad-12-t-po-nay-natovarenite-patishta.html", "text": "От 14 ч. до 20 ч. днес се ограничава движението на камионите над 12 тона по автомагистралите и най-натоваренитe пътища, съобщават от Агенция \"Пътна инфраструктура\".Целта е повишаване на безопасността при пътуване и увеличаване на пропускателната способност на инфраструктурата в края на трите почивни дни.Шофьорите трябва да тръгват на път с автомобили, подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на \"Пътна полиция\"Ограничено ще е преминаването на камионите над 12 тона по следните участъци от републиканската мрежа:Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари.За улеснение на трафика през Владая днес - от 10 ч. до 20 ч., ще има две ленти за прибиращите се към София по пътя Е-79.Временната организация е от км 278+910 до 282+038 и от пътен възел \"Даскалово\" до кръстовище \"Драгичево\". По този начин пристигащите в столицата шофьори ще могат да пътуват по-удобно и безопасно.Алтернативен маршрут на първокласния път през Владая е АМ \"Люлин\".Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ - www.api.bg, lima.api.bg и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.01.01", "title": "Ограничават движението на камионите над 12 т по най-натоваренитe пътища"}
{"url": "https://news.bg/world/seksualni-posegatelstva-v-novogodishnata-nosht-v-berlin.html", "text": "Полицията в германската столица Берлин съобщи за случаи на сексуален тормоз в Новогодишната нощ.\"По време на тържествата по случай посрещането на 2018 г. в Берлин, за съжаление, постъпиха отделни съобщения за сексуални посегателства. Няма да толерираме подобни постъпки! Задържани са заподозрени\", посочиха от берлинската полиция в \"Туитър\".От полицията не уточняват колко жалби са получени за сексуални нападения. Повече подробности не се разкриват.В навечерието на Нова година германските медии съобщиха, че в Новогодишната нощ площадът около Бранденбургската врата за първи път е оборудван със \"зони за сигурност\" за жените, където жертви на сексуално насилие или тормоз ще могат да получат помощ.Преди две години широк отзвук получиха събитията в германския град Кьолн, където в нощта на новата 2016 г. множество жени бяха нападнати от мигранти и бежанци. Тогава в полицията бяха получени повече от 700 жалби за тормоз, побои и кражби. Според очевидци сред нападателите са били мъже със северноафриканска и арабска външност. Подобни престъпления бяха извършени също в Хамбург, Щутгарт, Берлин, Франкфурт, както и в други европейски страни.", "date": "2018.01.01", "title": "Сексуални посегателства в Новогодишната нощ в Берлин"}
{"url": "https://news.bg/health/trima-s-amputirani-prasti-v-pirogov-sled-bombadzhiystvoto-po-nova-godina.html", "text": "През изминалата празнична нощ 500 пациенти са преминали през УМБАЛСМ \"Н. Пирогов\", като по-голямата част са пристигнали след 12 часа през нощта.От 23 декември досега 4 500 пациенти са преминали през болницата. Това съобщи на брифинг проф. д-р Асен Балтов, директор на \"Н. Пирогов\".Най-натоварен е бил травматологичния кабинет, където трима са с ампутация на пръсти вследствие на ударна вълна от пиратки. Отделно, от останалите 7 души, трима са със счупване на пръсти от взривната вълна, а другите четирима са с изгаряния и наранявания. Всичките са обработени, като двама са останали на лечение.През неврохирургичния кабинет са минали пациенти с рани на главата и лицето като следствие от прекомерна употреба на алкохол.В токсикология има двама приети вследствие на употреба на алкохол и наркотични вещества, и трима употребили алкохол, които са между 15-25 г. И тримата са изпили алкохола на екс.През Хирургията са минали около 30 пациента. Повечето са били с болки в корема, но без съществени оплаквания. Извършени са 4 операции.Проф. Балтов отчете, че в сравнение с други години, тази е била по-натоварена.Очаква се и днешният ден също да е натоварен, защото се очаква завръщането на изкаралите празници извън София.", "date": "2018.01.01", "title": "Трима с ампутирани пръсти в \"Пирогов\" след бомбаджийството по Нова година "}
{"url": "https://news.bg/disasters/10-amerikantsi-i-dvama-mestni-zaginali-sled-katastrofa-na-samolet-v-kosta-rika.html", "text": "Самолет, превозващ 10 американски граждани и двама местни членове на екипажа, се е разбил в гориста местност, при което всички хора на борда са загинали, съобщиха от правителството на Коста Рика, цитирани от \"Асошиейтед прес\".От Министерството на обществената сигурност публикуваха снимки и видео от мястото на катастрофата, показващи горящите отломки на самолета в Гуанакасте, в северозападната част на Коста Рика.Властите обявиха в неделя вечерта тамошно време, че засега разполагат само със списък на пътниците, предоставен от авиокомпанията и очакват официално потвърждение на самоличността им.Еврейско семейство, живеещо в предградията на Ню Йорк, заяви, че петима от загиналите американци са били техни роднини, които са били на почивка в Коста Рика. Те са ги идентифицирали като Брус и Ирийн Стайнберг и техните синове Матю, Уилям и Зекъри.\"В пълен шок сме, не можем да повярваме\", написа сестрата на Брус Стайнберг в профила си във \"Фейсбук\".Директорът на гражданската авиация на Коста Рика уточни, че самолетът е пътувал към столицата Сан Хосе, когато се е разбил.Причината за трагедията се разследва.Пилотът е бил много опитен. Бившият президент на Коста Рика Лаура Чинчила обяви в \"Туитър\", че пилотът ѝ е братовчед.", "date": "2018.01.01", "title": "10 американци и двама местни загинали след катастрофа на самолет в Коста Рика"}
{"url": "https://news.bg/int-politics/12-ubiti-protestirashti-pri-buntovete-v-iran.html", "text": "Иранската държавна телевизия съобщи, че 12 души са били убити по време на протестите в страната, без да дава подробности. По-рано ирански депутат обяви, че двама протестиращи са били убити, а други са били ранени по време на протестна демонстрация в югозападната част на страната, което става на фона на разразилите се из цялата страна протести срещу икономическата политиката на правителството, като не липсват и политически мотиви, съобщава \"Асошиейтед прес\".Хедайатолах Хадеди, който е депутат от град Изех, уточни, че двамата са били убити снощи. Пу думите му, причината за смъртта засега не е известна. Мнозина жители на Изех, който се намира на около 455 км югозападно от столицата Техеран, разполагат с ловни пушки по домовете си.Двама протестиращи бяха убити по време на протест в западната част на Иран в събота вечерта.Протестите в Иран започнаха в четвъртък в град Машад заради икономически проблеми, по-конкретно нарасналите разходи за живот, като се разраснаха и в няколко други града. Стотици хора бяха арестувани.", "date": "2018.01.01", "title": "12 убити протестиращи при бунтовете в Иран"}
{"url": "https://news.bg/int-politics/sasht-bili-po-blizo-do-yadrena-voyna-sas-severna-koreya-otvsyakoga.html", "text": "САЩ са по-близо до ядрена война със Северна Корея от когато и да било преди. Това обяви бившият председател на Съвета на началник-щабовете на американските въоръжени сили.\"Ние всъщност сме по-близо според мен до ядрена война със Северна Корея и в този регион, отколкото някога сме били\", коментира адмирал Майкъл Мълън прeд ABC News.\"Не виждам възможностите за разрешаването на този проблем по дипломатически път в този конкретен момент\", добави адмиралът.Мълън също така посочил, че американският президент Доналд Тръмп е успял да накара Китай да поеме по-активна роля във връзка с проблема около Северна Корея.\"Истинска мярка за това как всичко това ще завърши е дали Китай ще се ангажира с мирно решение тук. Ако не се ангажира, тогава много се притеснявам, че е много по-вероятно да има конфликт\", подчерта Майкъл Мълън.По-рано вождът на Северна Корея Ким Чен-ун обяви, че Пхенян разполага с ядрени оръжия, способни да достигнат до всяка точка от континенталната територия на САЩ.", "date": "2018.01.01", "title": "САЩ били по-близо до ядрена война със Северна Корея отвсякога"}
{"url": "https://news.bg/society/hilyadi-balgari-posreshtnaha-2018-a-po-ploshtadite.html", "text": "Новогодишният концерт \"Сцена под звездите\" събра хиляди българи на площад \"Княз Александър I\" в София. Концертът се проведе за 19-та поредна година и по традиция събра на една сцена известни родни изпълнители.Празничната програма беше богата и разнообразна и включваше изпълнения на любими родни изпълнители, сред които Хилда Казасян, Васил Петров, група \"Акага\" и \"Сигнал\". В минутите след полунощ на фона на озареното от фойерверки небе народни песни в изпълнение на Николина Чакардъкова превърнаха площада в център за веселие.В морската столица Варна новогодишна нощ е преминала спокойно, без сериозни инциденти.Жителите и гостите на Шумен спазиха традицията за посрещането на Нова година на открито. В полунощ след празничната заря от Общинската администрация в Шумен бяха осигурили баница с късмети и по чаша с вино за всички хора, излезли на площада.Стотици жители на Елхово също посрещнаха 2018 година в центъра на града. Хорото беше кръшно, зарята пищна. Местните си пожелаха здраве, берекет, повече работа, завръщащи се млади хора и деца.В Търговище сред празнуващите в центъра бяха и най-добрите спортисти на града за 2017 г., съобщава БНР. Сред тях са състезателката по спортна стрелба Мирослава Минчева с треньор Борис Димитров, състезателите Стефан Стефанов и Алай Ахмедов от отбора на годината по тенис на маса с треньор Мирослав Иванов.", "date": "2018.01.01", "title": "Хиляди българи посрещнаха 2018-а по площадите "}
{"url": "https://news.bg/world/palestina-iztegli-poslanika-si-ot-sasht.html", "text": "Палестинците обявиха, че изтеглят посланика си в САЩ за \"консултации\", съобщава БиБиСи.Решението е в отговор на признаването на Йерусалим за столица на Израел от Вашингтон.Външният министър на Палестина Рияд ал Малики е отзовал посланика на Организацията за освобождение на Палестина Хусам Зомлот.Лидерът на Палестина Махмуд Абас заяви, че няма да приеме никакъв мирен план на САЩ след решението на президента Доналд Тръмп, което предизвика безредици на Западния бряг и Ивицата Газа. 13 палестинци са загинали при насилието. Общото събрание на ООН прие резолюция, с която призовава САЩ да отменят решението си.", "date": "2018.01.01", "title": "Палестина изтегли посланика си от САЩ"}
{"url": "https://news.bg/society/balgariya-da-prodalzhi-bogoblagosloveniya-si-napredak-prez-2018-a-pozhela-patriarhat.html", "text": "Новогодишен молебен беше отслужен в патриаршеската катедрала \"Св. Александър Невски\". Той беше воден от патриарх Неофит и последва тържествена литургия в храм-паметника.През 2018 г. България уверено да продължи по пътя на своя богоблагословен напредък, пожела в словото си патриархът, съобщава БНР.На 1 януари Българската православна църква почита Св. Василий Велики. Това също е осмият ден след Рождество Христово.Тогава младенецът е занесен в храма, за да бъде посветен на Бога. Той е бил обрязан по силата на съществуващ от времето на Авраам закон, символизиращ принадлежност към избрания божии народ. Тогава му се е дало името Иисус т.е. Спасител. Обрязването доказва че той е бил истински Човек, а не носител на призрачна плът, както по-късно проповядвали еретици. ", "date": "2018.01.01", "title": "България да продължи богоблагословения си напредък през 2018-а, пожела патриархът"}
{"url": "https://news.bg/world/venetsuela-vdiga-minimalnata-zaplata-s-40.html", "text": "Венецуела вдига минималната заплата с 40%, съобщава БиБиСи.Според британската медия това решение още повече ще влоши икономическата ситуация и конкретно ще увеличи вече високата инфлация. Страната е изправена пред недостиг на основни хранителни и лекарствени продукти. Икономиката на Венецуела е засегната най-вече заради намалените приходи от продажбата на петрол и обезценяването на местната валута.Президентът Николас Мадуро обяви по време на новогодишното си обръщение, че ще увеличат заплатите. По думите му този ход ще \"защити работниците\" от подетата от САЩ и други страни икономическа война със социалистическата държава. Той поясни, че повишаването на заплатите е \"добра новина\".Но има опасения, че тази промяна ще доведе до още по-бързо покачване на инфлацията. Конгресът предупреди, че за последната година цените са се увеличили с почти 1 400%.По-рано тази година САЩ наложиха санкции на Мадуро, наричайки го \"диктатор, който пренебрегва волята на венецуелския народ\".", "date": "2018.01.01", "title": "Венецуела вдига минималната заплата с 40%"}
{"url": "https://news.bg/int-politics/vozhdat-kim-plashi-yadreniyat-buton-e-na-byuroto-mi.html", "text": "Комунистическият вожд на Северна Корея Ким Чен-ун обяви в телевизионно обръщение по случай Нова година, че ядреният бутон, с който се задействат ядрените оръжия, е \"винаги на бюрото ми\", предупреждавайки САЩ, че никога няма да могат да започнат война, предадоха информационните агенции. Той отново заплаши САЩ, че севернокорейски ракети с ядрени бойни глави могат да достигнат цели по цялата територия на САЩ.\"Това не са празни заплахи, а реалност\", заяви той.Ким Чен Ун и преди е правил подобни изявления. Такива закани бяха отправени и в края на ноември след опита с междуконтинентална ракета \"Хвасон-15\".В речта си той обяви също, че Сверна Корея е готова да изпрати своя делегация на Олимпийските игри в Южна Корея през февруари.", "date": "2018.01.01", "title": "Вождът Ким плаши: Ядреният бутон е на бюрото ми"}
{"url": "https://news.bg/politics/radev-da-nadmognem-bezverieto.html", "text": "\"Нека през 2018 г. бъдем към себе си поне толкова взискателни, колкото и към другите, да ползваме мъдро свободата си, да осъзнаем силата на единението, да надмогнем безверието и да сбъднем огромния потенциал на нашия народ.\"Такова пожелание отправи президентът Румен Радев в новогодишното си обръщение.По думите му, изминалата година е донесла надежди но не и прелом, а новата година ще е изпитание за българската демокрация.\"Всеки от нас свързва смяната на годините с добри намерения, надежди и заричания; те често угасват още през януари. Успехът остава редом с тези, които не жалят сили през цялата година. Защото дали годината ще е добра или лоша, зависи от нас и ная-вече от общите ни усилия да градим справедливо, достойно и сплотено общество.\" - заяви държавният глава.Според него, за това са нужни разум, воля и морал.", "date": "2018.01.01", "title": "Радев: Да надмогнем безверието!"}
{"url": "https://news.bg/politics/balgariya-poema-predsedatelstvoto-na-es.html", "text": "От днес председателството на Съвета на ЕС се поема от България.В рамките на шестте месеца, през които страната ни ще изпълнява този ангажимент, са предвидени 299 събития - предимно в София, но също и във Варна, Бургас, Пловдив, Велико Търново, Габрово, Русе и други градове.Официалното начало на българското европредседателство е тази вечер - в Националния дворец на културата, където в рамките на концерта \"Духът на Европа\" ще бъдат изпълнени емблематични музикални творби от всички 28 страни.По време на председателството си България ще бъде домакин на среща на върха с участието на държавните лидери от страните-членки на ЕС и държавите от Западните Балкани.В програмата са заложени 12 неформални заседания на Съвета на ЕС и над 20 срещи на високо ниво, както и пет срещи от парламентарното измерение.На експертно ниво е предвидено да се проведат над 170 срещи и заседания, а под егидата на председателството са планирани още около 85 събития.Основни приоритети на българското европредседателство са кохезионната политика, интегрирането на Западните Балкани, сигурността и стабилността, както и икономическият растеж с фокус върху единния цифров пазар.", "date": "2018.01.01", "title": "България поема председателството на ЕС"}
{"url": "https://news.bg/weather/slanchevo-i-vedro-nachalo-na-novata-godina.html", "text": "Новата година започва със слънчево време, с незначителна облачност, почти без вятър.В сутрешните часове на места в низините е възможно да се образуват мъгли или ниска облачност.Затоплянето ще продължи, като максималните температури ще бъдат в интервала 10-15 градуса.По-студено ще бъде в районите с мъгли.Минималните температури също са в комфортната зона за зимния сезон: от -2 до 2 градуса.Във вечерните часове облачността ще започне да се увеличава от запад.  ", "date": "2018.01.01", "title": "Слънчево и ведро начало на новата година"}
{"url": "https://news.bg/politics/borisov-neka-devizat-obedinenieto-pravi-silata-ni-vodi.html", "text": "Здраве, мир и просперитет пожела на българите премиерът Бойко Борисов в новогодишно обръщение във Фейсбук.\"Честита Нова 2018-та година! Нека ни донесе здраве, мир и просперитет! Изпратихме една година, изпълнена със значими за страната ни събития - получихме признание от световните лидери като фактор на Балканите, отворихме нова страница в добросъседските си отношения и сътрудничество, подписахме знакови споразумения. Продължаваме да пазим успешно граници на Европа и да бъдем стабилен и предвидим партньор в ЕС. В ключов за Съюза момент за първи път България ще поеме европредседателството. Вярвам, че успешно ще работим по приоритетите, които зададохме, и по приемствеността. Нека девизът \"Обединението прави силата\" ни води не само в председателството, но и в развитието ни като народ.\" - призовава Борисов.", "date": "2018.01.01", "title": "Борисов: Нека девизът „Обединението прави силата“ ни води"}
{"url": "https://news.bg/press/pozhelaniya-i-ochakvaniya-za-2018-prizivi-za-chovechnost-obnadezhdavashti-danni-za-turizma.html", "text": "Новата година - пожеланията и очакванията, са сред водещите теми за електронните издания на вестниците.\"Новата година ще е изпитание за българската демокрация. Вярвам, че ще намерим мъдрост и характер, за да я съхраним. Това бе част от новогодишното обръщение на президента Румен Радев. По традиция от много десетилетия насам то бе произнесено в последните минути на отиващата си година. Ето пълния му текст: Скъпи сънародници! Заедно сме на финала на 2017 година. Така, както бяхме заедно през всичките дни. Бяхме заедно въпреки различията, разстоянията и границите помежду ни. Защото ни свързва общата ни съдба като народ. В навечерието на Новата година всички си пожелаваме тя да е по-щедра от тази, която изпращаме. Но за да бъде годината щедра към някого, собствените му усилия невинаги са достатъчни. Трябва някой друг да му посвети внимание, време и разбиране. Затова първата ми мисъл е за онези, които преживяват труден период в живота си, обезверените, болните, самотните. За тези, чиито близки са далеч зад граница и за хилядите бедни българи, които днес се борят за оцеляване. Всяка стъпка към тях възвръща част от достойнството ни като общество. Благодаря на всички, които през 2017 година се бореха за една по-добра България. Изминалата година донесе надежди, но не и прелом. Истината, справедливостта и законността остават несбъднати очаквания. Новата година ще е изпитание за българската демокрация. Вярвам, че ще намерим мъдрост и характер, за да я съхраним. Всеки от нас свързва смяната на годините с добри намерения, надежди и заричания. Те често угасват още през януари. Успехът остава редом с тези, които не жалят сили през цялата година. Защото дали годината ще е добра, или лоша, зависи от нас и най-вече от общите ни усилия да градим справедливо, достойно и сплотено общество. За това са нужни разум, воля и морал. Нека през 2018 година бъдем към себе си поне толкова взискателни, колкото сме към другите. Да ползваме мъдро свободата си, да осъзнаем силата на единението, да преборим безверието, да сбъднем огромния потенциал на нашия народ, който винаги се е славел със своята жизненост, сила и талант. Нека бъдем здрави и нека новата година донесе радост, любов и благоденствие в домовете ни. Честита Нова година!\" - в. \"Сега\".\"Премиерът Бойко Борисов поздрави сънародниците си за новата 2018 г. \"Честита Нова 2018-та година! Нека ни донесе здраве, мир и просперитет, заяви той във фейсбук. - Изпратихме една година, изпълнена със значими за страната ни събития - получихме признание от световните лидери като фактор на Балканите, отворихме нова страница в добросъседските си отношения и сътрудничество, подписахме знакови споразумения. Продължаваме да пазим успешно граници на Европа и да бъдем стабилен и предвидим партньор в ЕС. В ключов за Съюза момент за първи път България ще поеме европредседателството. Вярвам, че успешно ще работим по приоритетите, които зададохме, и по приемствеността. Нека девизът \"Обединението прави силата\" ни води не само в председателството, но и в развитието ни като народ\", допълни Борисов.\" - в. \"Стандарт\".В. \"Труд\" публикува новогодишното обръщение на патриарх Неофит: \"Възлюбени в Господа чеда на светата ни Църква, Премъдрият Бог, сътворил този свят, е определил за човека да живее във времето. Времето е особен дар и затова ние трябва да го ценим (вж. Еф. 5:16), защото никой от нас не знае колко ни е отредено да живеем тук, на земята. Не е в наша власт да знаем \"времената и годините\" (Деян. 1:7), но наш дълг е да използваме всяка минута, за да служим Богу, да пребъдваме в Него и да следваме заповедите Му. Встъпвайки в новата година, трябва да благодарим на Господа за всичко (вж. 1 Сол. 5:18), което се е случило през изминалата година. Трябва да имаме съзнанието, че трудностите, скърбите и страданията са изпитания, през които сме преминали, \"та изпитаната наша вяра да излезе по-драгоценна от нетрайното, макар и чрез огън изпитвано злато\" (1 Петр. 1:7). Сложните житейски ситуации са онова изпитание, което ни показва дали постъпваме като християни, или като хора, които не искат да знаят за Бога. Ние трябва да благодарим на Бога за тези духовни уроци, които ни е преподал, да Му благодарим за това, че удължава дните на нашия земен живот, че ни дава време за покаяние и изправление, за назидание в доброто, за участие в тайнствата на Църквата, дава ни възможност да разкрием Божия образ в душата си. Измина една нелека година - на несигурност, на терористични атаки, взели десетки човешки жертви, напомнящи ни колко бързопреходен е човешкият живот. Но нашата жива вяра ни помага да посрещаме изпитанията, които Бог ни изпраща, без да униваме, а помъдрели от тях - с още по-голямо усърдие да се стремим да възрастваме духовно. Разбира се, неведоми са житейските ни пътища занапред, но ние като християни трябва да живеем така, че във всеки момент да сме готови да застанем пред Престола на Всевишния, защото не знаем \"ни деня, ни часа, когато ще дойде\" (Мат. 25:13) Господ Иисус Христос в Своето Второ пришествие. Затова да оставим \"всяка злоба и всяко коварство, всяко лицемерие, завист и клевета\" (1Петр. 2:1); да изгоним от сърцата си всичко, което осквернява нашето естество, когато ние с думи и в мислите си обиждаме своите ближни; да не допускаме да има помежду ни \"раздори и разногласия\" (1 Кор. 3:3); да не отвръщаме \"зло за зло\", а винаги да желаем \"доброто един другиму, и на всички\" (1 Сол. 5:15). Всеки от нас има свой път в живота, своя сфера на дейност, на която ние отдаваме душевните и телесните си сили. И колко е важно силата на доброто, свързваща всички православни хора, да не оскъдява, братската любов да се преумножава, а съгласието в човешкото общество да крепне, както би трябвало да крепне православната вяра във всяко сърце. Имайки вяра, ние откриваме истинския смисъл на живота. Вярата ни укрепява и ни помага да понасяме всякакви лишения, неуредици и човешки страдания. На всички чеда на родната ни Църква, живеещи в родината и извън нейните предели, благопожелаваме да се подвизават \"с добрия подвиг на вярата\" (1 Тим. 6:12), като положат \"всяко старание\", за да привнесат \"към вярата си добродетел, към добродетелта знание, към знанието въздържание, към въздържанието търпение, към търпението благочестие, към благочестието братолюбие, към братолюбието любов\" (2 Петр. 1:5-7). Господ да благослови всички нас да живеем във вярата, да крепнем в надеждата и да пребъдваме в любовта! Честита и доброплодна да е Новата 2018 година!\"\"В традиционното си послание по случай края на годината папа Франциск каза, че 2017 г. е била белязана от войни, лъжи и несправедливост, и призова хората да поемат отговорност за действията си, предаде БТА. В последната си публична проява за годината - вечерната служба в базиликата \"Свети Петър\", Светият отец отбеляза, че човечеството е \"пропиляло и накърнило\" годината по различни начини с дела, причиняващи смърт, с лъжи и несправедливости. Докато войната е най-очевидното проявление на лишената от разкаяние и абсурдна гордост, много други прегрешения доведоха до човешка, социална и екологична деградация, каза папата. Трябва да поемаме отговорност за всяко нещо пред Бога и пред събратята си, добави той. Макар да не назова нито едно конкретно събития от 2017 г., Франциск изразяваше позиция по много от най-важните въпроси през годината. През април той осъди недопустимото избиване на невинни хора при атака с химическо оръжие в Сирия. Преди месец той посети Мианма, където над 600 хиляди мюсюлмани от малцинството рохинги бяха принудени да избягат в съседен Бангладеш, и разговаря с мианманските власти в опит да смекчи кризата. Папа Франциск насърчи и мира в Колумбия при посещението си там през септември и лобира американският президент Доналд Тръмп да се заеме с въпроса за климатичните промени през май. При изострилото се напрежение между Северна Корея и Запада той изрази тревога във връзка с ядрените арсенали. В края на днешната служба папата прекоси площад \"Свети Петър\", за да стигне до сцената, представляваща Рождество, в другия край на площада, като се ръкуваше с хората и позираше за снимка. На 1 януари 2018 г. Франциск ще отслужи литургия по случай отбелязвания от Католическата църква Световен ден на мира.\" - в. \"Дневник\".Изданията цитират обнадеждаващи данни за туризма.\"Със 7,3 на сто са се увеличили чуждестранните туристи у нас от януари до ноември 2017 г. спрямо същия период година по-рано, сочат данните на НСИ. За 11-те месеца на годината страната ни е посрещнала 8 425 620 чуждестранни гости, съобщава пресцентърът на Министерството на туризма. Най-много туристи сме посрещнали от Гърция, Румъния, Германия, Турция, Русия, Македония. Над 1 060 000 са били посетителите от Гърция, което е увеличение от над 8 на сто спрямо същия период на миналата година. Повече от 12 на сто е увеличението на туристите от Турция. Пътуващите от Румъния пък са били 1 054 170. Повече от 853 120 гости сме посрещнали от Германия, което е нарастване с над 5 на сто, сочат още данните. Само през ноември общият брой посещения на чуждестранни туристи в България е бил 399 517, пише в съобщението. \"Данните са изключително добри. Ако запазим това нарастване, имаме реален шанс да надхвърлим 9 млн. туристи на годишна база. Това би било рекорд и ще работим усилено, за да го постигнем\", коментира министърът на туризма Николина Ангелкова. \"Отчетените данни дават възможност и амбиция да се стремим през 2018 г. да достигнем 10 млн. чуждестранни туристи, които да предпочетат държавата ни за почивка или пътуване\", посочи още Ангелкова. Над 6,3 млрд. лв. са приходите от международен туризъм за 10-те месеца на тази година по данни на БНБ. За периода януари - октомври 2017 г. се отчита увеличение от 9,2 на сто спрямо същите месеци година по-рано. За октомври тази година постъпленията от международен туризъм и пътувания възлизат на близо 394 млн. лв. Нарастването спрямо октомври миналата година е 6,6 на сто, се посочва в съобщението.\" - в. \"Стандарт\".\"През 2017 г. се отбелязва увеличение с 25% на пътуванията за кратки градски почивки в София, Пловдив и Велико Търново по данни на Асоциацията на българските туроператори и туристически агенти, предаде БНР. От асоциацията отбелязват, че през последните 2-3 години столицата става все по-пупяларна сред чуждестранните туристи за посрещане на Нова година. Основният интерес се генерира от пазари като Германия, Италия, Испания, казва Даниела Стоева от АПТА. Тя отбелязва, че причината е в добрите полетни връзки между тези държави и България. \"Това, което се търси от клиентите, са краткосрочни пътувания от порядъка на 4-5 дни в България, като има включена новогодишна вечеря, посещават се естествено, и забележителностите на София, Рилски манастир. Пловдив е включен също в програмите, а един от основните акценти е Новогодишният концерт в Софийската опера и балет\", добавя Стоева. Увеличение на пътуванията към София се очаква и през 2018 г., като причина за ръста ще бъде и председателството на Съвета на ЕС, което България поема за шест месеца от 1 януари. По думите на Стоева очакванията са за увеличение не само на броя на посетителите, но и на приходите от престоя им.\" - в. \"Дневник\".В. \"Сега\" публикува прогноза за нарастване на лихвите по кредитите: \"Лихвите по кредити тръгват плавно нагоре, съобщава Би Ти Ви. Макар банкери и консултанти да не очакват драстични промени, те съветват да сме внимателни колко точно можем да плащаме за вноска. Прогнозата е за корекции от 0,25%, но 2-3 пъти годишно - зависи от решенията на Европейската централна банка. В бизнеса с недвижимости също очакват имотите, макар и по-бавно, да продължават да поскъпват и догодина. За да не се окаже в последствие вноската по жилищен кредит непосилна, експертите съветват да изчислим с колкото ще се увеличи тя, ако лихвите се вдигнат с 1% - при вноска от 550 лева сега, това означава 60 лева повече, а ако вноската е 900 - тя ще стане 1000. За какво още да внимаваме?Семейството на Соня Александрова следи пазара на имоти във Варна от няколко години. \"По-голяма част от средствата сме ги спестили, може би ще разчитаме по-малко от кредитиране от банки, именно заради това покачване на лихви, което се очаква и гледаме да изпреварим този момент с покупката\", посочва тя. Именно Варна е сред градовете с най-сериозен ръст и на цените и на сделките с имоти. \"2018 г. едва ли ще има някакви драстични разлики в нивата, ако ще има увеличение, то ще е вероятно в края и няма да се отрази толкова драстично на пазара\", смята управителят на агенция за недвижими имоти Добромир Ганев. Банкерите също очакват лихвите през 2018 г. да се задържат около настоящите нива. Но още в края на годината ще тръгнат нагоре. Петър Андронов от Асоциацията на банките посочва, че корекциите от по 0,25% на няколко пъти в годината следват темпа, с който се върви в САЩ. И банкери, и консултанти, на този етап не виждат риск от балон на имотния и пазар и повторение не кризата след 2008 г., но съветват да не се изхвърляме с непосилни вноски. \"За доход до 1500 лева не е добре да отделяме повече от 30% за месечни разходи по всичките ни кредити. За доходи от 2-3 хиляди можем да си позволим и до 40% от доходите да се отделят за кредит\", смята кредитният консултант Тихомир Тошев. Особено внимателни трябва да са хората, които живеят под наем и купуват жилище на \"зелено\". Тогава често се налага в рамките на половин - една година да се плащат и двете - и заема, и наема. У нас, както и в Европейския съюз, нивата на лошите кредити намаляват. В момента те са около 10%, добавя Би Ти Ви.\"", "date": "2018.01.01", "title": "Пожелания и очаквания за 2018, призиви за човечност, обнадеждаващи данни за туризма...  "}
{"url": "https://news.bg/auto/2018-probiv-na-elektromobilite.html", "text": "От 2040 г. нататък Великобритания ще забрани продажбите на нови коли с бензинови и дизелови двигатели. Дори хибридните автомобили, задвижвани от електромотор и двигател с вътрешно горене, ще попаднат в графата \"нежелани\". Във Франция и Норвегия има сходни идеи, а Китай, който е най-големият автомобилен пазар в света, скоро ще въведе задължителна квота за електромобили.Отделни партии и политици в Германия отдавна апелират за подобно развитие, но решения все още няма. И все пак: времето на автомобилите с конвенционални двигатели изглежда започва да изтича.Отказът от фосилните горива е неизбежен\"В дългосрочна перспектива не виждам друг път, освен да се откажем от горивата, предназначени за двигатели с вътрешно горене, защото иначе няма как да се справим с екологичните проблеми, създадени от тези горива\", казва за ДВ Клаус Дол от института \"Фраунхофер\" в Карлсруе, разработващ концепции за мобилността на бъдещето.Транспортът е единственият сектор, който през последните години така и не успя видимо да снижи емисиите от въглероден двуокис, твърди още експертът. В същото време той посочва, че също и един електромобил, ако той не бъде зареждан с екологично чист ток, няма да доведе до съществено подобряване на положението. \"Ако зареждането става с ток, добиван от въглища,  ще бъде също толкова \"екологичен\", колкото и един автомобил с бензинов двигател\", казва Дол. Да не говорим, че в производството на електрическите акумулатори се влагат много специални суровини, които са редки и скъпи.Германският експерт по въпросите на мобилността припомня, че екологичният ток е скъп, а изграждането на необходимата инфраструктура от далекопроводи и ветрогенератори е доста оспорвано. Затова трябва да си отговорим на въпроса какво искаме повече - да опазим природата или да реформираме енергийния и транспортен сектор?Плановете за прехвърляне на по-голямата част от товарните превози към железниците например, също са свързани с големи разходи. Експертът твърди, че преходът към нов тип мобилност в транспорта не бива да се извършва \"на всяка цена\", а след трезва преценка на всички \"за\" и \"против\" - на всички ползи, вреди и икономически разходи за обществото. От екологична гледна точка, според него, има основания да се предполага, че двигателите с вътрешно горене ще трябва да бъдат изоставени в бъдеще.\"Конвенционалните двигатели ще ни надживеят\"На обратното мнение е проф. Роланд Бар от Техническия университет в Берлин. Той твърди, че \"двигателят с вътрешно горене ще ни надживее всички\". Само 4% от всички парникови газове, които произвежда човекът, се дължат на транспортния трафик, уверява Бар. Основната част от вредните емисии идват от други сектори и най-вече от селското стопанство. Там ключовият фактор са емисиите от метан. Съвременните дизелови двигатели изпускат в атмосферата все по-малко азотни съединения, а благодарение на филтрите за твърди частици те вече изхвърлят и по-малко сажди, отколкото един бензинов двигател. В този смисъл преминаването към електромобилност не е решение, докато не бъде осъществен общият енергиен преход. \"Още не сме решили централни въпроси на енергийния преход, а вече сме на път да се откажем от двигателите с вътрешно горене, макар те все още да нямат алтернатива\", посочва професор Бар.Ако искаме да направим превоза на стоки в Германия изцяло електрически, ще имаме нужда от огромно помпено хранилище за електроенергия, което би трябвало да е голямо колкото цялата провинция Саарланд, твърди още експертът.Своето предложение за енергиен източник на бъдещето проф. Роланд Бар онагледява с един пример: \"Господ е решил въглеводородът да бъде нашият резервоар за трупане на енергия. Усещаме го всички на хълбоците си - там, където трупаме мазнини. Това са въглеводороди, дадени ни от Създателя, за да съхраняваме излишната енергия\", казва Бар. Изводът, който прави той: разработването на методи за добив на горива на база въглеводороди може да реши въпроса за енергията на бъдещето. Вярно е, че това е скъпо производство, но като цяло механизмът работи. Така получената енергия не само може лесно да бъде съхранявана, но и да осигури дългосрочните потребности на транспорта. \"Централният проблем с разточителната консумация на ресурси няма да бъде решен само от това, че ще заменим автомобилите с вътрешно горене с електрически автомобили. Тъкмо обратното ще се получи дори\", казва специалистът по мотори с вътрешно горене.", "date": "2018.01.01", "title": "2018: Пробив на електромобилите? "}
{"url": "https://news.bg/int-politics/tramp-kritikuva-iran-za-blokiraneto-na-telegram-i-instagram.html", "text": "Президентът на САЩ Доналд Тръмп отправи критика действията на иранските власти, които блокираха достъпа до месинджъра Telegram и социалната мрежа Instagram заради антиправителствените протести в страната, предадоха информационните агенции.\"Иран, държавата номер едно сред спонсориращите тероризма, с многобройни нарушения на човешките права, случващи се ежечасно, сега спря достъпа до интернет, за да не могат мирните демонстранти да комуникират. Това не е добре!\" - написа американският президент през тази нощ в социалната мрежа Twitter.Малко по-късно Белият дом разпространи изявление, в което се казва, че гласовете на иранците заслужават да бъдат чути.\"Призоваваме всички страни да уважават правото на свободно изразяване на мнения и да се въздържат от всякакви действия, благоприятстващи цензурата.\" - се казва в документа.На 28 декември в редица ирански градове започнаха масови протести. Първоначално те бяха насочени срещу икономическата политика на властите и нарастването на цените, но по-късно демонстрантите дадоха воля на недоволството си срещу правителството.На 30 декември двама участници в протестите в град Доруд загинаха. Властите обвиняват за това ИДИЛ и отричат полицията да има вина.На 31 декември иранските власти блокираха използването на Instagram и Telegram в страната. Те оправдаха мерките с това, че са нужни за \"мира и сигурността на гражданите\".", "date": "2018.01.01", "title": "Тръмп критикува Иран за блокирането на Telegram и Instagram"}
