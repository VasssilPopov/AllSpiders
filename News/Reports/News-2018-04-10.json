{"url": "https://news.bg/world/rusiya-nalozhi-veto-na-rezolyutsiyata-za-siriya.html", "text": "Русия наложи вето на резолюцията за Сирия. Ходът бе очакван. Това бе 12-то вето на страната за Сирия.Гласуването на Съвета за сигурност на ООН завърши със 7 гласа \"против\" и 2 \"въздържал се\", предаде \"Ройтерс\".Това бе второто гласуване на документа. То се нуждаеше от поне 8 гласа \"за\" и нито едно \"против\" от страните с право на вето. Припомняме, че САЩ поискаха от Съвета за сигурност на ООН да гласува американска проекторезолюция за разследване на атаки с химически оръжия в Сирия.Искането на САЩ за гласуване на проекторезолюциятаидва на фона на предупрежденията на Доналд Тръмп, че може да прибегне до военни действия срещу Дамаск заради химическа атака в контролирания от бунтовниците град Дума.Очаквано, американският представител в ООН Ники Хейли реагира остро на руското решение. Тя заяви, че светът е виял ужаса в Сирия и повечето държави са убедени, че реакция трябва да има. Френският президент Еманюел Макрон заяви, че обмисля военен отговор на химическата атака в Сирия и \"скоро\" ще оповести решението си.Междувременно продължава изтеглянето на бунтовници от обсадения град Дума. ", "date": "2018.04.10", "title": "Русия наложи вето на резолюцията за Сирия "}
{"url": "https://news.bg/int-politics/rusiya-sazdava-dve-ofshorni-zoni-za-borba-sas-sanktsiite-na-sasht.html", "text": "Руските депутати обсъждат нов законопроект за създаването на две територии в Русия с офшорни функции - на остров Октябърски в анклава Калининград и на остров Руски в Далечния изток, - за да подпомогнат бизнеса, засегнат от новите американски санкции. Това пише руският в. \"Ведомости\", позовавайки се на правителствени източници.В края на миналата седмица САЩ наложиха санкции срещу няколко от най-богатите руски олигарси и техните компании, както и срещу редица високопоставени правителствени служители на Руската федерация.Според изданието законопроектът вече е бил изготвен от Министерството на икономическото развитие и се обсъжда от съответните министерства с надеждата, че ще бъде приет през пролетната сесия на парламента.Правителствен служител в Калининград е коментирал пред \"Ведомости\", че такъв проект е бил обсъждан дълго време, а затягането на санкциите от страна на САЩ е накарало депутатите да го приведат в действие.Съгласно новото законодателство онези, които желаят да върнат пари в Руската федерация, ще могат да го направят бързо и без да плащат данъци. Собствениците на фирми в други страни, които се сблъскват със заплахи, ще могат да прехвърлят своите компании в Русия, включително офшорни такива и да запазят техния юридически статут.Предприемачите, работещи във въпросните две зони, ще могат да придобият статута на международна бизнес компания и да регистрират компания в един ден, без да разкриват цялата информация, например участниците и ръководството.Тези компании ще бъдат подчинени на по-гъвкави правила за сделки за прехвърляне на активи и споразумения между акционери. Само приходите, получени в Русия, ще бъдат обложени, а всички останали приходи няма да бъдат облагани с данъци.Правителството също така обмисля премахването на някои данъчни, корпоративни и валутни правила, като например валутните ограничения.На този етап само лица, живеещи в специалните зони, ще имат право на специален статут. В бъдеще обаче новите правила могат да се прилагат за цялата страна.Финансовото министерство на САЩ в петък обяви налагането на нови санкции срещу седем водещи руски олигарси, 17 руски правителствени служители и дузина руски компании.Рублата бързо се срина до най-ниското си ниво спрямо долара от края на 2016 г. насам, докато акциите на компанията на алуминиевия магнат Олег Дерипаска поевтиняха драстично.", "date": "2018.04.10", "title": "Русия създава две офшорни зони за борба със санкциите на САЩ"}
{"url": "https://news.bg/politics/evropeyski-ekoministri-bistryat-kachestvoto-na-vazduha-ot-sofiya.html", "text": "Мерки за подобряване качеството на атмосферния въздух са основният акцент в първия ден от Неформалното заседание на министрите на ЕС по околна среда, което се провежда като част от календара на Българското председателство на Съвета в София на 10 и 11 април. Министрите на 28-те държави членки, представители на Европейската комисия и на държавите от Западните Балкани и на Европейската асоциация за свободна търговия обменят мнения за по-доброто регулиране. Утре предстои обсъждане на темата за международните преговори по изменение на климата.\"Категорично настъпи моментът за преосмисляне на наличните подходи за решаване на проблемите, свързани с качеството на въздуха, за преминаване от визии и амбиции към реални действия и конкретни резултати. Ефективните действия за намаляване на въздействието на замърсяването на въздуха изискват дълбоки промени, както в политиките, така и в начина на живот и мислене\", категоричен беше министърът на околната среда и водите Нено Димов.\"Над две трети от държавите в ЕС имат проблем с чистотата на атмосферния въздух. За първи път, откакто България е член на ЕС, тази тема се повдига на толкова високо ниво\", отбелязва Нено Димов. Той отчита, че в различните държави причините, водещи до проблемните нива за замърсяване на въздуха са различни и затова за всяка държава има различни решения и мерките не могат да бъдат унифицирани.\"За всички нас е ясно, че замърсяването на въздуха е сериозен не само екологичен, но и социален и икономически проблем, поставящ множество предизвикателства по отношение на управлението и смекчаването на въздействието от вредните замърсители. Проблем, пред който са изправени не само отделните държави членки, но и ЕС като цяло.Качеството на въздуха е от жизнено значение не само за гражданите на Съюза. Качеството на живот в Западните Балкани, включващо като необходимо условие и качество на въздуха, не би трябвало да се различава от това на ЕС. Затова България постави във фокуса на председателството подобряването на качеството на атмосферния въздух\", допълва Димов.Делегатите на срещата се обединяват около убеждението, че замърсяването на въздуха е водещ екологичен риск за човешкото здраве. Делегатите са единодушни, че макар КАВ в ЕС да се подобрява, са необходими още и спешни действия в тази насока. Изтъкната е необходимостта от по-добра координация между различните управленски нива и икономически сектори, имащи отношение към проблема. Ролята на социално-икономическите условия в борбата за по-чист въздух са акцент в дискусията.Разисквано е и финансирането, което е от ключово значение за подобряването на качеството на въздуха. Обсъдени са възможностите в рамките на дебата за Многогодишна финансова рамка на ЕС за 2021-2030 г. да бъде преразгледан начинът, по който европейските фондове подпомагат усилията за по-чист въздух.Отбелязана е водещата роля на екоиновациите като път напред към по-чисти технологии, нови бизнес модели и работни места. Екоиновативните решения са налице, предизвикателството е във внедряването и разпространяването им, а тук идва мястото на европейските регулации и финансови механизми. Несъмнено, пътят към по-чист въздух минава и през дълбока промяна в нагласите и начина на живот, по-активно гражданско участие и повече информираност.\"Европейската комисия прави много по отношение на качеството на въздуха\", коментира европейският комисар по околна среда, морско дело и рибарство Кармену Вела. \"Ние подкрепяме държавите членки в постигането на стандартите и набелязването на мерки не само като дискусия и диалог, но и с техническа помощ. Нещо повече, оказваме финансова подкрепа\", каза еврокомисарят.Той уточни, че ЕС отделя за подобряване качеството на въздуха 1,9 млрд. евро. \"Ясно е, че това е огромен проблем не само за екологията, но и голям социален проблем. Има около 400 хил. случая на преждевременна смърт в Европа, които се дължат на лошо качество на въздуха\", посочи еврокомисар Вела. Подчертава, че мерките, които се взимат по отношение на подобряване на качеството на въздуха са в интерес не само на опазване на околната среда, но и на гражданите на ЕС. По-ясното и лесно приложимо законодателство, без прекомерна регулация и административна тежест, с работещи механизми за докладване, мониторинг и оценка - това е визията за по-добро регулиране.Дискусията се фокусира върху необходимостта от подобряване координацията между различните нива на управление, тъй като голяма част от европейското екологично законодателство се прилага от регионалните и местните власти. По-голямата съгласуваност между взаимосвързаните политики (околна среда, енергетика, селско стопанство, транспорт) и повишаването осведомеността на националните администрации, отговорни за тези сектори, също бяха посочени като ефективни решения.Обсъдени са съществуващите възможности за обмен на информация, експертиза и добри практики с Европейската комисия и между държавите членки в областта на околната среда. Нено Димов посочва, че по-добрата регулация е основен инструмент за подобряване на средата в ЕС, така че от една страна да не бъде спъвано икономическото развитие от излишни административни и бюрократични препятствия, а от друга - да се изпълняват основните цели за защита на околната среда. ", "date": "2018.04.10", "title": "Европейски екоминистри бистрят качеството на въздуха от София"}
{"url": "https://news.bg/regions/vtori-sluchay-na-nahapano-ot-kuche-dete-v-sofiya.html", "text": "Само в рамките на 1 ден две деца бяха нападнати от кучета в столицата.След като по-рано днес стана ясно, че  в двора на столичното 121 СОУ, стана ясно и че вчера е имало и второ нападение над дете.Инцидентът е станал в квартал \"Абдовица\". Сигналът в \"Спешна помощ\" е подаден около 21.30 часа.Според сигнала 13-годишно момиче е било нахапано от куче. Момичето било с дълбоки рани по краката, съобщи \"\".На мястото пристигнал медицински екип и лекарите оказали помощ на място на пострадалото дете. След това родителите отказали детето им да бъде транспортирано до здравно заведение и го прибрали за домашно лечение.Междувременно бащата на нападнатото днес 6-годишно момче заяви, че синът му е настанен в травматологията на \"Пирогов\". Детето е в стабилно състояние, но със сериозни наранявания и в шок. Припомняме и че собственикът на кучето беше задържан.За подобен инцидент съобщиха и от Областната дирекция на МВР в Перник. Според данните едро куче от породата кангал е ухапало 68-годишна жена на ул. \"Хавана\". Кучето прескочило оградата и атакувало жертвата.Пострадала е с разкъсни рани в областта на дясното рамо. По този случай също е образувано досъдебно производство.", "date": "2018.04.10", "title": "Втори случай на нахапано от куче дете в София"}
{"url": "https://news.bg/world/izrael-ubitiyat-v-gaza-zhurnalist-e-ot-hamas.html", "text": "Убитият преди дни при сблъсъците в Газа журналист е от Хамас. Това твърдят израелските власти. Според техните данни 30-годишният мъж, носил тогава жилетка с надпис \"Преса\", не само от години е свързан с радикалното палестинско движение, но и имал ранг капитан. Това са съобщили източници от израелското разузнаване, цитирани от местни медии. За него по-рано беше съобщено, че е работил за медия от Газа като фоторепортер. Израелският министър на отбраната Авигдор Либерман заяви по-рано, че няма невинни хора в Ивицата Газа. Той е известен със своите радикални изказвания срещу Палестина и арабите.\"Всички са свързани с Хамас, всеки взима заплата от Хамас и всички активисти, които се опитват да ни предизвикат и да нарушат границата, са военни активисти на Хамас\", заяви Либерман.Израел е изправен пред сериозни въпроси относно използването на жив огън след 10-те дни мирни протести по границата с Ивицата Газа. По това време силите на Израел са убили 30 палестинци, според министерството на здравеопазването в Газа.", "date": "2018.04.10", "title": "Израел: Убитият в Газа журналист е от Хамас "}
{"url": "https://news.bg/crime/signal-za-bomba-izprazni-frenskata-gimnaziya-v-sofiya.html", "text": "Евакуираха Френската гимназия в София заради сигнал за бомба.От МВР информираха, че е подаден анонимен сигнал за наличие на взривно устройство в сградата на 9-та Френска езикова гимназия \"Алфонс дьо Ламартин\".Сигналът е подаден в 14.30 часа. За подаването му е използван уличен телефон, съобщи \"24 часа\".Проведената на място проверка не е открила взривно вещество. Училището обаче ще остане затворено за срок от 24 часа, както предвижда законът в такива случаи.Занятията в гимназията са прекратени в 15.30 часа. Учебните часове се подновяват от утре, 11 април, в 15.50 часа с учебната програма за вторник, съобщиха от училището.Достъпът до сградата ще бъде осигурен след 15.30 часа утре.", "date": "2018.04.10", "title": "Сигнал за бомба изпразни Френската гимназия в София"}
{"url": "https://news.bg/world/sarbiya-iska-obsht-pazar-za-zapadnite-balkani.html", "text": " За това се обяви сръбският президент Александър Вучич, цитиран от \"Ройтерс\".Той призова страните от региона да преодолеят различията си и да бъдат единни заради общите интереси. По думите му, такъв общ пазар ще доведе до повече инвестиции, мащабни проекти, създаване на работни места и растеж. Държавният глава направи изявлението пред бизнес форум в босненския град Мостар. Припомня се тежкото минало на страните от бивша Югославия, които днес се стремят към членство в Европейския съюз, но конфликтите помежду им все още не са приключили. ", "date": "2018.04.10", "title": "Сърбия иска общ пазар за Западните Балкани"}
{"url": "https://news.bg/world/merkel-organizira-dvudneven-politicheski-lager-na-kabineta.html", "text": "Канцлерът на Германия Ангела Меркел събра новия си кабинет на двудневен политически лагер, за да подхрани екипен дух сред някои министри, които месец след встъпването си в длъжност влязоха в пререкания, информира \"Ройтерс\".Къкрещата антипатия между коалиционните партньори - консерваторите на Меркел и Германската социалдемократическа партия, увря през уикенда заради спор, слагайки край на \"медения период\" на съюзниците.Двете групи се договориха да удължат Голямата коалиция, която е на власт от 2013 г., за да избегнат предсрочни избори. Те постигнаха малко от встъпването в длъжност на новия кабинет през миналия месец.Меркел използва срещата в двореца Мезеберг - официалната резиденция на канцлера извън Берлин, в опит да се прекратят препирните в кабинета и да се предприемат реформи преди лятната ваканция. Транспортният министър на Германия Андреас Шойер заяви, че министрите конструктивно са започнали разговорите днес. \"\", каза той пред журналисти.Преди срещата Андреа Налес, която се очаква да поеме ръководството на Германската социалдемократическа партия по-късно този месец, притисна Меркел да даде начало на работата на правителството.Натискът е върху двата лагера. В коалиционното споразумение има клауза, която предвижда преглед на работата на правителството на всеки две години. Всяка от партиите има възможност да напусне алианса, ако не е доволна от работата на коалицията.Социологическо проучване на Infratest Dimap за ARD от четвъртък показва, че само 32 на сто от анкетираните са щастливи с правителството. Ситуацията на правителството е усложнена от местните избори в Бавария през октомври, тъй като има опасения, че Християнсоциалният съюз може да изгуби мнозинството си за сметка на крайнодесните.Към днешната среща също ще се присъединят генералният секретар на НАТО Йенс Столтенберг и председателят на Европейската комисия Жан-Клод Юнкер - Меркел показва колко е важно най-голямата държава в ЕС да има стабилно правителство.", "date": "2018.04.10", "title": "Меркел организира двудневен политически лагер на кабинета"}
{"url": "https://news.bg/crime/politsai-nameriha-nad-150-hilyadi-kasa-nelegalni-tsigari.html", "text": "Органите на реда намериха и иззеха 150 000 къса цигари без бандерол в село Бежаново, област Ловеч.Акцизната стока е намерена в хода на операция в заведение и в частен дом.Част от цигарите са открити в питейно заведение. От там властите иззели 455 кутии различни марки цигари. Всички кутии били без платен български акцизен бандерол, предаде БНР.При последвал обиск в частен имот, собственост на 39-годишен мъж, който стопанисвал и питейното заведение, униформените намират и изземват още 7 158 кутии незаконни цигари.По случая са задържани двама души за срок до 24 часа. Образувано е досъдебно производство.", "date": "2018.04.10", "title": "Полицаи намериха над 150 хиляди къса нелегални цигари"}
{"url": "https://news.bg/world/gazprom-nikoga-ne-e-stavalo-vapros-za-prekratyavane-na-tranzita-na-gaz-prez-ukrayna.html", "text": "Газпром обяви, че може да поддържа транзита на газ през Украйна, след като германският канцлер Ангела Меркел подчерта, че това е от съществена важност за изпълнението на проекта Северен поток 2, информират АФП и ТАСС.Шефът на Газпром уточни, че никога не е ставало въпрос за прекратяване на транзита на газ през Украйна.По думите му руската компания може да съхрани транзита на газ през украинска територия в обем на 10-15 млрд. кубични метра, ако украинската страна докаже икономическата целесъобразност на новия контракт.По-рано украинският президент Петро Порошенко призова Германия да блокира Северен поток 2.", "date": "2018.04.10", "title": "Газпром: Никога не е ставало въпрос за прекратяване на транзита на газ през Украйна"}
{"url": "https://news.bg/regions/pensioneri-ot-8-sela-v-obshtina-petrich-ostanaha-bez-pensii.html", "text": "Пенсионери от общо 8 села в община Петрич не са получили пенсиите си преди Великден, съобщи БНТ.Причината - датите, на която пенсионерите обикновено получавали пенсиите си, се оказали почивни дни. В същото време в работните дни преди това технологично не било възможно пенсиите да бъдат раздадени.Жителите на селата са категорични, че не са били уведомени предварително.Над 230 са засегнатите пенсионери в село Ключ. Част от тях са пазарували на вересия за Великден или са разчитали на спестени пари. Наред с пенсиите възрастните хора не получили и великденската добавка.Във връзка с това от осигурителния институт в Благоевград заявиха, че парите на хората са преведени на Български пощи, но те не отговарят за разпределянето им. От пощенските станции в селата към община Петрич пък обясняват, че изплащането на пенсиите ще започне от утре, 11 април. Парите ще се раздават както обикновено - на три пъти.Преди Великден пенсиите си са получили само хората, които ги взимат по банков път.", "date": "2018.04.10", "title": "Пенсионери от 8 села в община Петрич останаха без пенсии"}
{"url": "https://news.bg/world/rusiya-2000-boytsi-sa-se-izteglili-ot-duma.html", "text": "Около 2000 бойци и техни родини са се изтеглили от сирийския град Дума, предаде \"Ройтерс\". Агенцията цитира руски източници. Според тях, още 4000 чакат да напуснат. В Дума от дни не се водят сражения, твърди руската армия. Град Дума е контролиран от бунтовници. Той се намира в размирния анклав Източна Гута, предградие на столицата Дамаск. Сирийската армия води сражения за отвоюването му. Евакуацията на местните дори бе предавана по телевизията. Припомняме, че САЩ поискаха от Съвета за сигурност на ООН да гласува американска проекторезолюция за разследване на атаки с химически оръжия в Сирия, но мярката най-вероятно ще бъде блокирана от Русия.Искането на САЩ за гласуване на проекторезолюцията в 21,00 часа българско време идва на фона на предупрежденията на Доналд Тръмп, че може да прибегне до военни действия срещу Дамаск заради химическа атака в контролирания от бунтовниците град Дума.За прокарване на американското предложение са необходими 9 гласа от 15-те страни в съвета, но нито една от петте постоянни членки - Великобритания, Китай, Франция, Русия и САЩ, не трябва да използва правото си на вето.До момента Русия е използвала 11 пъти правото си на вето в съвета при гласуване на резолюции за Сирия.", "date": "2018.04.10", "title": "Русия: 2000 бойци са се изтеглили от Дума "}
{"url": "https://news.bg/world/zapadnite-balkani-obsadiha-borisov-i-tachi.html", "text": "Косово няма за цел да започва никакви конфликти или въоръжени атаки.Това заяви косовският президент Хашим Тачи в телефонен разговор с министър-председателя ни Бойко Борсов.Това съобщиха от правителствената пресслужба. Тачи благодари на Борисов за усилията, които полага за развитието и европейската интеграция на страните от Западните Балкани и го увери, че от Косово може да очаква само сътрудничество и помощ в тази насока.Президентът ще съдейства както за Срещата на върха на тема Западни Балкани, която България подготвя като председател на Съвета на ЕС на 16 и 17 май в София, така и за мирния и ползотворен диалог за изглаждане на разногласията между Прищина и Белград.Припомняме, че Западните Балкани са един от приоритетите на европредседателството ни. Борисов и Тачи се обединиха около нуждата от мир, просперитет и евроатлантическа перспектива за региона. Двамата обсъдиха и възможността за бъдеща работна среща, на която по-детайлно да се обсъди ситуацията.Разговорът идва малко след срещата между Борисов и сръбския президент Александър Вучич в босненския град Мостар. На срещата бяха обсъдени ситуацията в региона и развитието на инфраструктурните проекти, които осигуряват свързаност между балканските страни и останалата част от Европа.  ", "date": "2018.04.10", "title": "Западните Балкани обсъдиха Борисов и Тачи "}
{"url": "https://news.bg/society/sofiyantsi-protestiraha-sreshtu-masovata-sech-v-zapaden-park.html", "text": "Жители на 5 столични квартала излязоха на протест срещу масовата незаконна сеч в \"Западен парк\".Исканията на гражданите са за заграждения, които да блокират двата черни пътя, по които на каруците влизат в парка и по този да се преустанови незаконната сеч. Хората искат и да се изгради бетонна ограда, която да раздели \"Факултета\" от парка.Недоволстващите настояха още и за жива охрана в парка, както и да се възстанови горското стопанство.Протестът протече мирно, но със засилена полицейска охрана, предаде БНР. Въпреки намеренията за блокирането на улиците \"Западна\" и \"Суходолска\", до това не се стигна.Стана ясно още, че в хода на среща в община \"Красна поляна\" е обявено, че от днес в парка патрулира конна полиция. Предвидено е и до два месеца да бъдат назначени още трима щатни охранители, които да наблюдават парка и през светлата част на денонощието.Припомняме, повод за недоволството стана поредната незаконна сеч във втория по големина парк в София. На 3 април тази година гражданката Лидия Методиева сигнализира, че . \"Постоянно се ужасявам от това, което виждам - гората намалява. Чух, че обикаляли полицаи в парка, но аз самата съм виждала ромите да идват с каруци, коне и дори на рамене да влачат дървата. А ако извадя телефон да снимам веднага тръгват към мен със заплахи\", категорична е гражданката.Във връзка с това от ВМРО излязоха с предложения за законодателни промени. Воеводите внесоха промени в Наказателния кодекс, според които .", "date": "2018.04.10", "title": "Софиянци протестираха срещу масовата сеч в \"Западен парк\""}
{"url": "https://news.bg/world/emigrantite-izpratili-nad-1-mlrd-evro-za-minalata-godina-u-nas.html", "text": "Средствата, изпратени от работещите в чужбина българи, надминаха чуждите инвестиции у нас, предаде bTV, като цитира анализа на БНБ.Той показва, че сумите, изпратени у нас през 2017-та, са над 1 млрд. евро. Данните показват, че работещите зад граница наши сънародници миналата година са изпратили с почти 300 хил. евро повече от предходната.Отбелязва се, че анализът отчита само парите, дошли по банков път,Те покриват основно текущи разходи, здравеопазване, погасяване на заеми, започване на малък бизнес. Според икономистите отиват и за купуване на недвижимо имущество.Северозападна България, Шумен и Сливен държат рекорда за най-много емигранти. На това разчитат и за прехраната и развитието си.Емигрантите купуват обикновено малки жилища, които са на стойност между 50 и 70 хиляди евро, показват данните на агенциите за недвижими имоти.Икономистът Десислава Николова обяснява ръста на паричните преводи с икономическия растеж в Европа. \"Предимно се използват за купуване на недвижими имоти като реална форма на спестяване. Това е една от причините и за задържане на високия ръст на цените на имотите\", посочи тя.\"Граждани от Великобритания, които след брекзит купуват имоти тук. Втората тенденция е такива, които работят в Италия и Гърция подпомагат децата си тук да си купят жилища\", посочи Гергана Тенекеджиева.", "date": "2018.04.10", "title": "Емигрантите изпратили над 1 млрд. евро за миналата година у нас "}
{"url": "https://news.bg/culture/napusna-ni-toncho-rusev.html", "text": "Композиторът Тончо Русев ни напусна на 85-годишна възраст, след кратко боледуване и дни преди рождения си ден, предаде \"Нова\".Това съобщи семейството му във Facebook.В съобщението се припомня, че той написа над хиляда песни, спечели десетки престижни награди на български и международни музикални конкурси и оставя диря в българската естрадна музика. Особено близко е сътрудничеството му с Лили Иванова, Васил Найденов, Веселин Маринов и др. Творбите му се изпълняват с успех и от чуждестранни певци, между които София Ротару, Филип Киркоров, Дагмар Фредерик, Фара Мария и др.Повечето от песните му са създадени по текстове на български поети като Елисавета Багряна, Иван Вазов, Ваньо Вълчев, Дора Габе, Атанас Далчев, Дамян Дамянов, Калин Донков, Георги Джагаров, Петя Дубарова, Евтим Евтимов, Павел Матев, Христо Фотев, Борис Христов.", "date": "2018.04.10", "title": "Напусна ни Тончо Русев "}
{"url": "https://news.bg/crime/otneha-litsenza-na-dva-danachni-sklada-v-ruse.html", "text": "Агенция \"Митници\" отне лицензите на два данъчни склада в Русе. Действията на органите са предприети на 5 април, четвъртък, когато служителите на агенцията прекратяват лицензите за двата склада за акцизни стоки на лицензиран складодържател.Действията на Агенция \"Митници\" са на основание влязло в сила наказателно постановление, с което е постановена имуществена санкция от 29 165 лв. Санкцията е наложена за извършено \"тежко\" нарушение, тъй като наложената и влязла в сила санкция е над 15 000 лева.Поради това лицензираният складодържател вече не изпълнява условията на чл.47, ал.1, т.5 от ЗАДС, където се посочва, че лицензиран складодържател може да бъде лице, което не е извършило тежко или повторно нарушение.Наказателното постановление е от месец септември 2016 г. и е въз основа на акт за установяване на административно нарушение по описа на Митница \"Русе\" от месец април същата година. При анализ чрез системата БАЦИС и извършени допълнителни проверки митническите служители установяват, че са нарушени процедурите по доставка на над 24.5 тона гориво за отопление, обложени с акцизна ставка 50 лева.За пратки от първата половина на 2015 г. е установено, че са доставени на различен получател от отбелязания в документите, тоест лицензираният складодържател не разполагал с надлежни документи, които да позволяват горивото да се обложи с намалена ставка.Наказателното постановление влиза в сила на 28 март 2018 г., след като е потвърдено от две съдебни инстанции - районен и административен съд.Решеният за отнемането на лицензите могат да бъдат обжалвани в 14-дневен срок пред Административния съд в Русе.", "date": "2018.04.10", "title": "Отнеха лиценза на два данъчни склада в Русе"}
{"url": "https://news.bg/world/izraelskata-partiya-na-truda-prekrati-kontaktite-s-leybaristite-zaradi-antisemita-korbin.html", "text": "Израелската партия на труда съобщи, че прекратява отношенията си с Лейбъристката партия на Великобритания, информира \"Ройтерс\".Лидерът на лейбъристите Джереми Корбин е обвиняван в антисемитизъм и показване на омраза към израелските политици., написа в писмо до Корбин лидерът на Израелската партия на труда Ави Габай.Корбин, лидер на британската опозиция, който неочаквано оглави партията през 2015 г., подкрепя правата на Палестинците и критикува политиките на Израел. Той многократно е обвиняван, че си затваря очите за антисемитски коментари в партията и групите, които поддържа.През миналия месец еврейски организации във Великобритания организираха улична демонстрация срещу Корбин пред британския парламент. Те го обвиняват в крайнолеви възгледи, враждебни на евреите., допълва Габай.Според него Корбин е показал \"публична омраза\" към политиките на израелското правителство, включително и към опозицията.Израелската трудова партия е част от Ционисткия съюз в Кнесета, който контролира 24 места в 120-местния законодателен орган.", "date": "2018.04.10", "title": "Израелската партия на труда прекрати контактите с лейбъристите заради „антисемита” Корбин"}
{"url": "https://news.bg/world/lula-ostava-kandidat-prezident-na-partiyata-si-vapreki-deloto-za-koruptsiya.html", "text": "Бившият бразилски Лула да Силва остава кандидат-президент на партията си, въпреки делото за корупция срещу него. Това са заявили от работническата партия, цитирани от TeleSur. Върховният съд на Бразилия отхвърли обжалването на ексдържавника и го задължи да се предаде на полицията. По-рано съдът разпореди той да влезе в затвора. Според Лула, става въпрос за опит да бъде спрян да се яви на изборите. Ако бъде признат за виновен, го очакват 12 години затвор. Лула беше президент между 2003 и 2011 г. Въпреки че води в социологическите проучвания, той остава разделяща фигура в Бразилия. Окол 20 хил. души протестираха в град Сао Пауло във вторник, настоявайки за незабавното му вкарване зад решетките, докато негови привърженици също организираха голяма контрадемонстрация.", "date": "2018.04.10", "title": "Лула остава кандидат-президент на партията си, въпреки делото за корупция"}
{"url": "https://news.bg/regions/katastrofa-po-patya-ruse-razgrad-se-razmina-bez-zhertvi-i-raneni.html", "text": "Катастрофа на пътя Русе-Разград тази вечер се размина без жертви и пострадали. Междуградски автобус, движещ се по линията Русе-Семерджиево-Попово, товарен микробус с платформа и джип са участвали в произшествието.Това съобщи БГНЕС. Подобни инциденти са чести в района.  ", "date": "2018.04.10", "title": "Катастрофа по пътя Русе-Разград се размина без жертви и ранени "}
{"url": "https://news.bg/world/zukarbarg-prizna-za-mnogo-greshki-pred-senata.html", "text": " Това призна изпълнителният директор и създател на \"Фейсбук\" Марк Зукърбърг, предадоха световните информационни агенции. Той направи изявлението по време на изслушването си пред сенатска комисия, където отговаря на въпроси относно скандала с изтичането на лични данни.  Зукърбърг припомни, че през цялото съществуване на социалната мрежа, се е фокусирал върху това да се работи за предимствата от комуникацията между хората. В същото време обаче, не са взети мерки относно възможните опасности. Той допуска варианта за въвеждането на платена версия на \"Фейсбук\", чийто девиз е \"Безплатно е и винаги ще бъде\". В нея няма да има реклами, например. Винаги обаче ще има безплатна версия, тъй като мисията на компанията е общуването между хората да е достъпно, заяви Зукърбърг. В профила си във Фейсбук по-рано той се ангажира, че компанията ще създаденезависима комисия, която ще изследва ефектите на социалните медии върху провеждането на избори и демокрацията като цяло.Социалната мрежа предприема действия след разразилия се около британската компания Cambridge Analytica скандал. Компанията е използва личната информация на милиони потребители на \"Фейсбук\".Стана ясно, че 87 млн. потребители са били засегнати. Преди изслушването се проведоха няколко протестни акции с искане за действия, с които скандали като този да бъдат спрени. ", "date": "2018.04.10", "title": "Зукърбърг призна за \"много грешки\" пред Сената "}
{"url": "https://news.bg/health/dazd-ne-znae-detsa-da-uchastvat-v-reklami-na-gmo-hrani.html", "text": "Не са постъпвали сигнали за участие на деца в реклами или други форми на търговска комуникация на генетично модифицирани храни (ГМО) в Държавната агенция за закрила на детето (ДАЗД).От агенцията съобщиха и че сигнали за участие на деца в реклами на ГМО храни не са постъпвали и в Съвета за електронни медии (СЕМ).Държавната агенция за закрила на детето е сезирала СЕМ с искане за становище относно реклами на деца на хранителни продукти. От ДАЗД са поискали и становище на Българската агенция по безопасност на храните (БАБХ) за хранителни продукти, върху които изрично е указано, че съдържат ГМО, за предприемане на последващи действия от компетентността на ДАЗД.Сезиран е и Националният съвет за саморегулация като независим орган за саморегулация в рекламата и търговската комуникация в България с искане за становище във връзка с посочените реклами за спазване на Националните етични правила за реклама и търговска комуникация в страната.В този контекст ДАЗД припомня, че в критериите на СЕМ и ДАЗД за оценка на съдържание, което е неблагоприятно или създава опасност от увреждане на физическото, психическото, нравственото и/или социалното развитие на децата също са разписани текстове, които уреждат по отношение на доставчиците на медийни услуги, да не допускат участие на дете в реклами или други форми на търговски съобщения за генетично модифицирани храни, както и да не допускат участието на дете в търговски съобщения, придружаващи или включени в детски предавания за храни и напитки, съдържащи хранителни съставки и вещества с хранителен или физиологичен ефект, по-специално съдържащи мазнини, трансмастни киселини, сол/натрий и захар, чийто прекомерен прием в хранителния режим не е препоръчителен. Доставчиците на медийни услуги са длъжни да спазват правата на децата, уредени в Закона за закрила на детето и другите нормативни актове.В Закона за закрила на детето има изрична разпоредба, която родителите, настойниците, попечителите или другите лица, които полагат грижи за дете, са длъжни да не допускат участието му в реклами или други форми на търговски съобщения за генетично модифицирани храни, нарушението на което задължение е скрепено със санкция по отношение на виновните лица. Според ДАЗД е безспорно, че родителите и другите лица, на които са поверени грижи за детето, носят първостепенна отговорност за неговото насочване към използването на различните медии, но и цялото общество като цяло има тази отговорност, включително в публичното пространство, например в обществени заведения, в училища и детски градини, на различни мероприятия и други.Разпоредба, която охранява интересите на децата, се съдържа и в Закона за храните в чл. 9а, където ясно е регламентирана забрана за рекламирането на генетично модифицирани храни чрез реклами или други форми на търговски съобщения, в които като изпълнители участват деца или които представят деца, употребяващи тези храни, и/или са предназначени за детска аудитория.", "date": "2018.04.10", "title": "ДАЗД не знае деца да участват в реклами на ГМО храни"}
{"url": "https://news.bg/disasters/rekordnite-usd144-mlrd-ni-struvat-prirodnite-bedstviya-prez-2017-a.html", "text": "Цената на природните бедствия е достигнала рекордните 144 млрд. долара през миналата година. Това става ясно от проучване на една от най-големите презастрахователни компании в света - швейцарската Swiss Re, съобщава \"Франс прес\".92 млрд. долара от загубите са причинени от три урагана - Харви, Ирма и Марая, - които опустошиха САЩ и Карибите, се уточнява в доклада.Отговарящият за катастрофите в компанията Мартин Бертог предупреди, че застрахователите трябва да бъдат подготвени за още години, в които ще има множество тежки урагани.\"Това е важно от гледна точка на управлението на риска, тъй като ще помогне на застрахователите, а в крайна сметка на обществото, да бъдат по-добре подготвени за подобни мащабни събития в бъдеще\", изтъква Бертог в изявление.Swiss Re също така описва 2017 г. като \"рекордна година за горски пожари\", като такива пожари доведоха до застрахователни загуби в размер на 14 млрд. долара, което също е рекорд.Най-тежките щети от горски пожари са настъпили в САЩ и Канада, докато Португалия също е претърпяла \"неконтролируеми\" горски пожари, причинени от високи температури и силни ветрове.Множество застрахователи съобщават за тежки финансови загуби, свързани с поредицата значителни природни бедствия през 2017 година.Като цяло природните и предизвиканите от човека бедствия са довели до 337 млрд. долара икономически загуби, което е двойно повече в сравнение с 2016 година, показват данните на Swiss Re.Експертите посочват, че въздействието на климатични бедствия като урагани, бури, горещи вълни и екстремни валежи се влошава в съответствие с прогнозите за климатичните промени.", "date": "2018.04.10", "title": "Рекордните $144 млрд. ни струват природните бедствия през 2017-а"}
{"url": "https://news.bg/world/siriyskata-kriza-prinudi-tramp-da-otmeni-parvata-vizita-v-latinska-amerika.html", "text": "Президентът на САЩ Доналд Тръмп отменя първата си визита в Латинска Америка, съобщи Белият дом, цитиран от АФП и други световни агенции.Тръмп трябваше да участва на среща на върха на държавите от Северна, Южна и Централна Америка в Перу в края на тази седмица, поясниха от Белия дом. Държавният глава трябваше да посети Лима и Богота, но на негово място ще отиде вицепрезидентът Майк Пенс.Вместо това американският лидер ще остане в САЩ и ще \"ръководи американския отговор за Сирия\" след подозренията за атака с химически оръжия в Дума през миналия уикенд.В съобщението на Белия дом се казва, че\".Държавният глава на САЩ обмисля военен отговор срещу сирийските въоръжени сили.След Лима Пенс ще посети Богота, Колумбия, където ще се срещне с правителството.По-рано днес Русия обяви, че ще представи проекторезолюция за допускане на инспектори на ОЗХО да извършат проверка за химически оръжия в град Дума. Сирия официално е поканила инспекторите да посетят мястото.", "date": "2018.04.10", "title": "Сирийската криза принуди Тръмп да отмени първата визита в Латинска Америка"}
{"url": "https://news.bg/regions/propadnaha-okolo-200-metra-ot-patya-za-selo-ledenik.html", "text": "Пропадна пътят за село Леденик, община Велико Търново.Жителите на четири села в общината може всеки момента да останат откъснати, предаде БНР.Заради пропадането на пътя в района вече не се придвижва обществен транспорт. Налага се училищните автобуси да пътуват по главен път София - Варна, което по думите на кмета на Леденик Антон Кръстев може да е рисково за децата.Вследствие на пропадането са засегнати около 200 метра от пътя.Предполага се, че причините за инцидента са подпочвените води в района, както и натоварения трафик и многото тежкотоварни машини, които ежедневно преминават по пътя в посока депото за строителни отпадъци.По пътя минават над 2 000 коли и камиони в денонощието.Пътят се използва и като обходен за селата Шемшево, Пушево и Керека, което допълнително натоварва района, обясни още кметът.\"Коли почти не могат да минават, автобусът спря да върви и до довечера, може би, този участък от пътя ще бъде откъснат\", допълни Кръстев.", "date": "2018.04.10", "title": "Пропаднаха около 200 метра от пътя за село Леденик "}
{"url": "https://news.bg/int-politics/erdogan-kritikuva-pozitsiyata-na-rusiya-za-afrin.html", "text": "Турският президент Ердоган разкритикува позицията на Русия за бъдещето на региона на Африн в Сирия, като заяви, че самата Анкара ще реши детайлите за връщането на зоната на сирийския народ, съобщава \"Ройтерс\".\"Много добре знаем кого ще предадем Африн. Първо, нека поговорим за предаването на области, контролирани от други страни в Сирия на Сирия\", коментира Ердоган, отхвърляйки коментари на руския външен министър Сергей Лавров.\"Когато дойде времето, ние лично ще дадем на Африн на хората от Африн, но времето за това зависи от нас, ние ще го определим, а не г-н Лавров\", допълва той.Лавров заяви вчера, че най-лесният начин да се нормализира ситуацията в Африн е да се върне областта под контрола на сирийското правителство, съобщи \"Интерфакс\".Турция си сътрудничи с Русия и Иран за прекратяване на насилието в Сирия, но Анкара отдавна иска Башар ал-Асад да се оттегли, а поддръжниците на Асад са и Москва и Техеран.Турция провежда военна кампания за борба с кюрдските бойци в Африн, а руските въздушни сили и подкрепяни от Иран милиции подпомагат офанзивите на сирийската армия в Идлиб и Гута. Иранският президент Хасан Рухани счита, че Африн трябва да бъде предаден на армията на Сирия.В същото време, Турция възприема кюрдските бойци, подкрепяни от САЩ в борбата срещу ДАЕШ (Ислямска държава), за терористична организация.", "date": "2018.04.10", "title": "Ердоган критикува позицията на Русия за Африн"}
{"url": "https://news.bg/health/izteglyat-promenite-za-meditsinskata-ekspertiza.html", "text": "Здравното министерство изтегля предложенията за промени в медицинската експертиза. Това съобщи на брифинг в Министерство на здравеопазването министър Кирил Ананиев.Припомняме, утре , с подкрепата на КТ \"Подкрепа\", се готвеха да протестират пред Министерски съвет именно заради условията, които поставя наредбата. На пресконференция тази сутрин те обявиха готовността си за протест утре.Днес следобед е взето решение промените да се изтеглят, като това става по указание на премиера Бойко Борисов.На срещата са участвали вицепремиерът Томислав Дончев, финансовият министър Владислав Горанов и социалният министър Бисер Петков.По думите на министър Кирил Ананиев целта на Министерството не е да ощетява правата на хората с увреждания. Наредбата и условията в нея били предложени от гилдията и националните консултанти към министерството.Целта по думите на министъра е с новата наредба да се въведе справедливост, да се завиши контрола и да се създадат условия за по-добър и по-бърз достъп на пациентите до процеса.Аниниев съобщи още, че утре в 15 часа в здравното министерство са поканени представителите на организациите на хората с увреждания, за да започне диалог. От разговорите до този момент обаче е станало ясно, че срещата най-вероятно ще е в петък.На срещата при премиера министрите са се разбрали предложения за промени да отиват към МС само след съгласието на национално представителните организации на хората с увреждания.На брифинга беше даден е кратък пример с човек с много тежко заболяване - с диабет, придружен с проблеми на зрението и ампутиран крайник, като този човек според сега действащата медицинска експертиза може да получи по-малка пенсия от друг, който има много на брой увреждания с ниска степен.И социалният министър Бисер Петков увери, че целта на промените не е да се отнемат парите, които в момента се предоставят за хората с увреждания, дори средствата могат да бъдат увеличени.На срещата в МС е постигнато и съгласие, че в бюджета за следващата година ще са нужни повече пари за хората с увреждания, когато навършат пълнолетие.Бисер Петков припомни, че ще се въведе нова помощ за децата с увреждания, които са с най-висока степен на увреждането от 930 лева, но при навършване на пълнолетие, те остават без нея.", "date": "2018.04.10", "title": "Изтеглят промените за медицинската експертиза"}
{"url": "https://news.bg/int-politics/rusiya-strahuvayki-se-ot-otmashtenie-zaglushava-bezpilotnitsite-na-sasht-v-siriya.html", "text": "Четирима американски правителствени служители са заявили пред NBC, че руските военни заглушават американските военни безпилотни самолети над Сирия в опит да нарушат способността на САЩ да отмъстят за нападенията с химически оръжия в сирийския бунтовнически анклав Източна Гута.Според американските официални лица руснаците са започнали да заглушават по-малки американски дрони преди няколко седмици след поредица предполагаеми атаки с химическо оръжие срещу цивилни в Източна Гута. Чрез заглушаването на GPS системите на дроните, действащи в района, руснаците са показали притеснение, че САЩ биха атакували техни позиции, обясняват американските правителствени служители.От Пентагона отказват да кажат дали заглушаването причинява катастрофи на безпилотни самолети, позовавайки се на съобръжения за оперативна сигурност. \"Американската армия поддържа достатъчно контрамерки и защити, за да гарантира сигурността на нашите пилотирани и безпилотни самолети, нашите сили и мисиите, които поддържат\", посочи говорителят на Пентагона Ерик Пахън.Руският заместник-министър на външните работи Михаил Богданов по-рано днес заяви, че няма опасност от конфликт в Сирия, който да доведе до военен сблъсък между Русия и САЩ.Богданов увери, че има \"работни контакти\" между руските и американските власти във връзка със Сирия, и че той смята, че здравият разум ще надделее.От своя страна говорителят на Кремъл Дмитрий Песков също коментира, че позицията на САЩ и други страни относно използването на химически оръжия в Сирия не е конструктивна.Американският президент Доналд Тръмп обеща да отговори на предполагаемата атака с химически оръжия, при която загинаха най-малко 60 души късно в събота.", "date": "2018.04.10", "title": "Русия, страхувайки се от отмъщение, заглушава безпилотниците на САЩ в Сирия"}
{"url": "https://news.bg/crime/v-pernik-otkriha-14-kucheta-umreli-ot-glad-i-zhazhda.html", "text": "Полицаите в Перник откриха 14 мъртви кучета в частен двор, съобщиха от Областната дирекция на МВР в града.Към момента на откриването на труповете те били в различна степен на разлагане. В двора имало и 5 живи животни, които са иззети и настанени в общинския кастрационен център.По случая за срок до 24 часа е задържан мъж, който е собственик на имота. Той е на 26-годишна възраст. Мъжът е арестуван по подозрение, че не е полагал достатъчно грижи за отглежданите от него кучета.Кучетата са от порода средноазиатска овчарка. Според ветеринари кучетата са загинали от глад и жажда.Предполага се, че животните са били отглеждани за боеве, предаде БНР.По случая е образувано досъдебно производство срещу неизвестни лица, започнато е разследване.", "date": "2018.04.10", "title": "В Перник откриха 14 кучета, умрели от глад и жажда"}
{"url": "https://news.bg/politics/publikuvaha-kontseptsiya-za-plashtaneto-na-pensiite-po-vtoriya-stalb.html", "text": "Министерството на труда и социалната политика публикува за обществено обсъждане Концепцията за фазата на изплащане от допълнителното задължително пенсионно осигуряване на интернет страницата си в рубриката \"Документи\", подрубрика \"Проекти на нормативни актове\".В Концепцията се предлагат различни видове пенсионни продукти, подходящи за капиталовите пенсионни фондове - както професионални, така и универсални. При разработването на конкретните предложения се изхожда от основното предназначение и цел на пенсионното осигуряване, а именно - след достигане на определените от закона изисквания да се предостави определено периодично плащане (пенсия) на лицето. В тази връзка се предвижда основният вид плащания да са под формата на пожизнени пенсии и схеми за програмирани плащания.Концепцията е разработена въз основа на изготвения Концептуален модел от сформирана със заповед на министъра на труда и социалната политика работна група с участието на експерти от Комисията за финансов надзор, Националния осигурителен институт, Българската асоциация на дружествата за допълнително пенсионно осигуряване, Асоциацията на индустриалния капитал в България, Българската търговско-промишлена палата, Конфедерацията на независимите синдикати в България, Конфедерацията на труда \"Подкрепа\" и представители на научните среди.Допълнително по концептуалния модел са представени бележки и предложения от Българската стопанска камара и Съюза за стопанска инициатива. На база на концепцията ще бъдат разработени предложения за промени в Кодекса за социално осигуряване, с които пълно и непротиворечиво да бъде уредена фазата на изплащане на пенсиите от допълнителното задължително пенсионно осигуряване.Срокът за изразяване на мнения, предложения и становища по Концепцията е 14-дневен и приключва на 24 април.", "date": "2018.04.10", "title": "Публикуваха концепция за плащането на пенсиите по втория стълб"}
{"url": "https://news.bg/world/britanskata-kralitsa-se-sheguva-che-shumat-ot-helikoptera-zvuchi-kato-tramp-ili-obama.html", "text": "Британската кралица Елизабет II се пошегува за шума от хеликоптерите на американските президенти, заявявайки саркастично по време на интервю, че прелитащ над нея хеликоптер звучи като на президентите Доналд Тръмп и Барак Обама, пише \"Политико\".Кралицата направи коментара в градината на Бъкингамския дворец за ITV. Видеоклип от подготвяния документален филм - показва  разговор между кралицата и интервюиращия, докато шумен хеликоптер преминава над тях.\"\", попита кралицата преди да се пошегува: \"Звучи като на президентите Тръмп и Обама\".Тръмп все още не е посещавал Великобритания. През януари той отмени планирана визита. От \"Даунинг стрийт\" 10 отбелязват, че американският лидер ще проведе работна визита на Острова по-късно тази година, но няма да е държавна, което означава, че няма да се срещне с кралицата.", "date": "2018.04.10", "title": "Британската кралица се шегува, че шумът от хеликоптера „звучи като Тръмп или Обама”"}
{"url": "https://news.bg/disasters/napolovina-po-malko-dobrali-se-do-evropa-migranti-v-sravnenie-s-2017-a.html", "text": "Над 16 хил. мигранти и бежанци са пристигнали в Европа през Средиземно море от началото на годината. Това съобщиха от Международната организация по миграция (МОМ).Според МОМ до 8 април 16 089 души са се добрали до страните в Европа през Средиземноморието. През същия период на миналата година в Европа са пристигнали 33 355 души.Най-голям брой мигранти и бежанци са пристигнали в Италия - 6 894 души. На второ място е Гърция с 5 688 души, следвана от Испания (3460 души) и Кипър, който е приел 47 души.Също така за периода от началото на годината до 8 април 521 души са загинали или изчезнали във водите на Средиземно море.", "date": "2018.04.10", "title": "Наполовина по-малко добрали се до Европа мигранти в сравнение с 2017-а"}
{"url": "https://news.bg/world/protestirashti-iskat-ostavkata-na-kmeta-na-nish-zaradi-spor-za-letishteto.html", "text": "Около 1 500 души се събраха в южния сръбски град Ниш, за да протестират срещу планирано прехвърляне собствеността на летище \"Константин Велики\" от града на държавата, съобщава Радио Свободна Европа.Участниците в демонстрацията също поискаха оставката на кмета - член на Сръбската прогресивна партия на президента Александър Вучич.В същото време градският съвет отложи гласуване на предложение на управата за прехвърляне на собствеността и управлението на летището на държавата без компенсация.Градският съвет прокара предложението на 30 март, аргументирайки се, че държавата ще \"\". Но решението предизвика вълна от протести.През миналата година летището е обслужило 330 000 души до 11 дестинации.", "date": "2018.04.10", "title": "Протестиращи искат оставката на кмета на Ниш заради спор за летището"}
{"url": "https://news.bg/crime/proveryavat-samnitelna-pratka-do-sotir-tsatsarov.html", "text": "Службите за сигурност проверяват съмнителна пратка, адресирана до главния прокурор Сотир Цацаров.Пратката с получател Сотир Цацаров е получена по-рано днес в Съдебната палата. По информация на БНР при преминаването на пратката през скенер уредът е реагирал, като е дал сигнал за наличие на рискови вещества.Към момента колетът се проверява.Екипи на ДОТИ и МВР са на място.Съдебната палата не е евакуирана към този момент, но секторът, в който се получават пратки, е отцепен.Вероятно след проверката ще стане ясно съдържанието на пакета.", "date": "2018.04.10", "title": "Проверяват съмнителна пратка до Сотир Цацаров"}
{"url": "https://news.bg/world/savetnikat-po-vatreshna-sigurnost-na-tramp-podade-ostavka.html", "text": "Съветникът на президента на САЩ по вътрешна сигурност Том Босърт подаде оставка, потвърди Белият дом.По-рано информацията беше съобщена от \"Блумбърг\". Босърт е американски адвокат от Републиканската партия. Членувал е в Атлантическия съвет. Заемал е длъжността заместник на съветника по вътрешна сигурност при президента Джордж У. Буш. През 2007 г. той е съавтор на Националната стратегия за вътрешна сигурност.През уикенда той намекна, че е против военни действия срещу въоръжените сили на Сирия, което може да е причина за оставката му заради различия с президента Доналд Тръмп.Друга теория е, че не се разбира със съветника по национална сигурност в Белия дом Джон Болтън, който вчера зае длъжността.В съобщение на говорителя на Белия дом Сара Сандърс се казва, че президентът е благодарен за работата на Том за защита на \"нашата велика страна\". Пояснява се, че Том е ръководил усилията на Белия дом да защити родината от тероризъм, подсилил е киберсигурността и е отговорил на безпрецедентната поредица от природни бедствия.Медии отбелязват, че това е поредната оставка в кабинета на Тръмп. ", "date": "2018.04.10", "title": "Съветникът по вътрешна сигурност на Тръмп подаде оставка"}
{"url": "https://news.bg/crime/poveche-nadzirateli-v-zatvorite-no-ot-sledvashtata-godina.html", "text": "Увеличаване на щатните бройки, нови технически средства в помощ на надзирателите и чисто нов затвор в района на \"Кремиковци\". Това са част от краткосрочните и дългосрочни мерки за реформа на системата на изпълненията на наказанията като част от съдебната реформа. Набелязаните стъпки станаха ясни след продължилото повече от два часа националното съвещание с участието на директорите на всички затвори в страната в Министерство на правосъдието.Припомняме, че Националното съвещание бе свикано, след като преди близо седмица  - Радослав Колев и Владимир Пелов. И до този момент те са в неизвестност и полицията ги издирва.Основен проблем в системата е демотивацията на служителите в затворите, непривлекателността на труда им, голямото текучество. От споделеното от директорите в затворите и служителите в системата \"Изпълнение на наказанията\" впечатлението е, че държавата през годините е обръщала повече внимание на лишените от свобода, отколкото на работещите.\"Като министър на правосъдието ще изискам повече средства за тази система\", посочи Цачева. Правосъдният министър призна, че издръжката на едно лице, лишено от свобода - надвишава хиляда лева, но в тази издръжка се включват и разходите за заплатите за охрана, за електричество, храна, лекарства и др.Повече щатни бройки могат да бъдат отпуснати в бюджета за следващата 2019 г. Затова сега се извършва преглед на съществуващите възможности като щат. Иван Карушков, директор на Старозагорския затвор, обясни, че в момента един надзирател отговаря за 80-100 лишени от свобода.По време на срещата е било договорено да бъде направена оценка на въздействието на Закона за изпълнението на наказанията и задържането под стража, тъй като именно част от промените, са свързани с по-голяма бумащина за служителите и са причина за демотивацията и бързото напускане на системата. \"С промените в Закона нараства бюрокрацията\", посочи Карушков.Под бумащина той визира - писмените задължения на служителите да отговарят на претенциите на лишени от свобода. \"Между правата и задълженията трябва да има някакъв баланс. Ако няма промени, има много качествени служители, които рано или късно ще напуснат\", каза още той.Той припомни, че по европейски стандарти служителите трябва да бъдат много повече.Проблем се оказа и евродирективата за 4 кв. м. външна площ за лишените от свобода. Това довело до пренасищане и на практика до напрежение.Стана ясно, че от 2014 г. до 2017 г. са избягали 51 затворници. Бягствата са предимно от места от открит тип - трима от тях не са установени, останалите 48 са върнати и изтърпяват наказанията.На практика избягалите са извършили отклонения от работните обекти, които са по договори. \"Една голяма част от тях са с присъди от съда за този вид заведения\", обясни директорът на затвора в Стара Загора.Сред краткосрочни мерки в спешен порядък за преодоляване на напрежението - факт в системата е създадена работна група под ръководството на проф. Проданов, ресорен заместник-министър. До края на месец април тя трябва да преразгледа съществуващото щатно разписание с цел оптимизирането му, така че да бъдат засилени възлови места, за които към момента има недостиг на личен състав.Правосъдният министър заяви, че министерството подкрепя необходимостта от увеличаване числовата бройка на щатовете, необходими за нормалното функциониране на системата.На второ място сред краткосрочните мерки е осигуряването на надзорно-охранителни системи - термокамери, микролепки, заглушителни системи.Правосъдният министър Цецка Цачева изтъкна добрия опит на затвора в Белене. \"Търсим варианти за помощни технически средства, които да бъдат в услуга и подкрепа на работещите\", заяви Цачева. \"Уточнихме се за пълен преглед на зоните с повишена сигурност и по отношение на високорисковите лица\", каза още тя.Правосъдният министър заяви, че вече има подписан договор за осигуряване на така наречените \"гривни\" - технически устройства за проследяване на лица, изтърпяващи наказания. Министерство на правосъдието се ангажира още и с изготвяне на стратегия по отношение на политиките за изпълнение на наказанията до края на лятото.Министър Цачева информира, че по Норвежкия механизъм за сътрудничество разполагат с 35 млн. лв. за строителството на изцяло нов затвор в района на Кремиковци. \"Имаме уточнен терен, скиците и проектът са готови\", каза още Цачева. Тя благодари на областния управител на София за своевременната подкрепа.\"В диалог сме с представителите на синдикатите. Проведох телефонни разговори с тях. Утре в 13 часа ще продължим работата по актуализиране на основното възнаграждение\", каза още тя и визира разходването на 15-те милиона средства, които бяха отпуснати с решение на Министерски съвет.", "date": "2018.04.10", "title": "Повече надзиратели в затворите, но от следващата година"}
{"url": "https://news.bg/world/feysbuk-dava-parichna-nagrada-ot-usd500-usd40-000-pri-iztichane-na-lichni-danni.html", "text": "\"Фейсбук\" разкри нова програма за предоставяне на парична награда с цел борба с изтичането на лични данни, информират агенции.Социалната мрежа предприема действията след разразилия се около британската компания Cambridge Analytica скандал. Компанията е използва личната информация на милиони потребители на \"Фейсбук\".Сега социалната платформа е готова да плати между 500 и повече от 40 000 долара на всеки, който открие изтичане на лични данни от мрежата, но при условие, че е в резултат на \"злоупотреба с данни\", а не просто събиране на данни.Проникването трябва да е засегнало повече от 10 000 потребители на \"Фейсбук\" и не трябва да е от тези, които се разследват от компанията.По-късно днес шефът на социалната мрежа Марк Зукърбърг ще даде показания пред правната комисия в Сената на САЩ относно изтичането на лични данни на милиони потребители на мрежата.", "date": "2018.04.10", "title": "„Фейсбук” дава парична награда от $500-$40 000 при изтичане на лични данни"}
{"url": "https://news.bg/regions/zasadiha-6-500-dravcheta-v-stara-kresna.html", "text": "Започна залесяването на изгорелите гори над Кресна. На мястото на опожарените площи вече са засадени 6 500 фиданки от черен бор и зимен дъб. Младите дръвчета са произведени в разсадниците на Югозападното държавно предприятие (ЮЗДП).Повече от 240 души взеха участие в залесяването на опустошените площи - служители на ЮЗДП, горските стопанства Кресна и Разлог, Изпълнителната агенция по горите, регионалните дирекции по горите в София и Благоевград и Дирекция на Природен парк \"Витоша\".Акцията започна рано днес с почистване на площите от остатъците след изведената сеч, подготовка на тераси, изкопаване на дупки и залесяване на фиданките.В дейностите по възобновяване на пострадалите горски територии активно участие взеха и хората, които професионално са ангажирани с потушаването на огнените стихии и ежедневно са свидетели на пораженията от тях - Столична дирекция \"Пожарна безопасност и защита на населението\" и районните служби в Благоевград, Кюстендил, Перник и Сандански.Припомняме, при бяха унищожени 17 000 дка смесени гори. Изпълнителният директор на Агенцията по горите Григор Гогов обяви, че пожарът над Кресна е най-големият горски пожар у нас за 2017 година. По думите му е взето решение да се предприеме 5-годишна програма за залесяването на всички пострадали при пожара гори.", "date": "2018.04.10", "title": "Засадиха 6 500 дръвчета в Стара Кресна"}
{"url": "https://news.bg/health/horata-s-uvrezhdaniya-ne-se-otkazvat-ot-protesta.html", "text": "Въпреки отпадането на предложените промени, национален протест на хората с увреждания у нас ще има. Това заяви за news.bg председателят на Съюза на слепите в България Васил Долапчиев минути след като министър Ананиев обяви, че по нареждане на премиера Борисов предложените за обществено обсъждане промени се изтеглят.По думите на Долапчиев , че всичко няма да си остане постарому.Долапчиев обясни и че днешното решение на Министерството на здравеопазването по никакъв начин не засяга концепцията за оценката на работоспособността у нас. Припомняме, по-рано днес председателят на Съюза на слепите в България определи сегашната концепция за оценката на работоспособността с думите \"такова нещо по света няма\"., 11 април от 11 часа. Часове по-късно на извънреден брифинг в Министерство на здравеопазването, бе обявено, че по указание на премиера Борисов предложените за обществено обсъждане промени ще бъдат оттеглени и ще започне диалог с протестиращите.Сред исканията на протеста е прецизното разписване на бъдещата нормативна уредба за медицинската експертиза. Хората с увреждания настояват и за яснота какви права ще ползват от решението на ТЕЛК за вида и степента на увреждането и какви права ще следват от оценката за тяхната работоспособност. Въвеждането на оценка на работоспособността няма да доведе до разкриване на работни места за хора с увреждания, а единствено до загуба на правото на инвалидна пенсия, като според организациите с промените се цели единствено икономии в НОИ.Реализираните икономии от подобен ход биха били крайно дикриминиращи в близък план и непродуктивни за цялото общество в средносрочен и дългосрочен аспект.Хората с увреждания настояват при разработване на планираните промени да се използва комплексен подход, който да даде ясен отговор на бъдещата политика в областта на правото на получаване на интеграционна добавка и на нейния размер. Те предлагат това да е обвързано с минималната работна заплата или с линията на бедността.", "date": "2018.04.10", "title": "Хората с увреждания не се отказват от протеста"}
{"url": "https://news.bg/int-politics/sasht-demonstrirat-voenna-mosht-pred-kitay-v-yuzhnokitaysko-more.html", "text": "В продължение на 20 минути 20 изтребителя Ф-18 са излитали и са кацали на американския самолетоносач \"Теодор Рузвелт\" в мощна демонстрация на военна прецизност и ефективност, се посочва в репортаж на агенция \"Ройтерс\".Ядреният военен кораб, който е съпровождан от бойна ударна група, е провел рутинно учение в оспорваните води на Южнокитайско морe, като групата се е отправила към пристанище във Филипините, които са съюзник на САЩ по договор.САЩ не са сами в провеждането на военноморски патрули в стратегическия воден маршрут, където оперират китайските, японските и военноморските сили на някои югоизточни азиатски страни, което засилва напрежението и риска от инциденти в морето.\"Виждали сме китайски военни кораби около нас\", изтъкнал контраадмирал Стив Кьолер, командир на американската ударна група, пред малка група журналисти на борда на 30-годишния самолетоносач.\"Те са една от военноморските сили, която действа в Южнокитайско море, но бих казал, че не сме се сблъсквали с нищо различно от професионална работа от корабите, с които сме се срещали\", уверява контраадмиралът.Военноморските сили в западната част на Тихия океан, включително Китай и югоизточните азиатски страни, работят по код за неочаквани срещи (CUES) в морето, за да се избегне конфликт.Присъствието на самолетоносача \"Теодор Рузвелт\" в Южнокитайско море идва няколко дни след мащабни въздушни и военноморски военни учения на Китай в района, като някои анализатори определиха тези действия като необичайно голяма демонстрация на нарастващата военноморска мощ на Пекин.Засилващото се военно присъствие на Китай във водите породи тревога у Запада за крайната цел на Пекин.САЩ разкритикуваха очевидната милитаризация от страна на Китай на изкуствените острови и проведоха редовни въздушни и военноморски патрули, за да отстоят правото си за свобода на корабоплаването в участъци от морето, към които Китай има категорични териториални претенции.\"Този транзит в Южнокитайско море не е нищо ново в нашия цикъл на планиране или като реакция на това. Вероятно е случайност, че всичко това се случва едновременно\", коментирал Кьолер, който е направил обиколка на самолетоносача с военни от Филипините и са наблюдавали излитанията и кацанията на самолетите на борда на тежащия 100 хил. тона военен кораб.", "date": "2018.04.10", "title": "САЩ демонстрират военна мощ пред Китай в Южнокитайско море"}
{"url": "https://news.bg/world/sasht-poiskaha-dnes-da-se-glasuva-proektorezolyutsiya-za-siriya-v-oon.html", "text": "САЩ поискаха от Съвета за сигурност на ООН да гласува американска проекторезолюция за разследване на атаки с химически оръжия в Сирия, но мярката най-вероятно ще бъде блокирана от Русия.Това съобщиха дипломати, цитирани от световни агенции.Искането на САЩ за гласуване на проекторезолюцията в 21,00 часа българско време идва на фона на предупрежденията на Доналд Тръмп, че може да прибегне до военни действия срещу Дамаск заради химическа атака в контролирания от бунтовниците град Дума.Вчера САЩ представиха проекта, в който е заложено създаване на комисия за установяване на виновниците за химическите атаки в Сирия. Русия излезе със свое предложение за подобно разследване през януари.Американският посланик в световната организация Ники Хейли заяви пред съвета, че Вашингтон иска да се гласува мярката, въпреки че Москва се обяви против \"някои неприемливи елементи\".За прокарване на американското предложение са необходими 9 гласа от 15-те страни в съвета, но нито една от петте постоянни членки - Великобритания, Китай, Франция, Русия и САЩ, не трябва да използва правото си на вето.До момента Русия е използвала 11 пъти правото си на вето в съвета при гласуване на резолюции за Сирия.САЩ предлагат новата комисия да действа в продължение на 1 г. Тя трябва да бъде подпомагана от Организацията за забрана на химическите оръжия.По-рано днес Москва обяви, че предлага свой вариант на резолюция за провеждане на разследване за извършените химически атаки.", "date": "2018.04.10", "title": "САЩ поискаха днес да се гласува проекторезолюция за Сирия в ООН"}
{"url": "https://news.bg/crime/plyushena-krava-e-samnitelnata-pratka-v-sadebnata-palata.html", "text": "Съмнителната пратка в съдебната палата се оказва плюшена крава с батерии, съобщава . Пакетът е оставен на служебния вход.Получател на пратката не е главният прокурор, а служителка в администрацията, поръчал онлайн играчка. Пратката е оставена на служебния вход на прокуратурата на ул. \"Алабин\", а когато служител на охраната минал с нея през скенера, устройството изпищяло. Сигналът за съмнителната пратка задействала антитерористите, които пристигнали за минути.Припомняме, по-рано днес службите за сигурност проверяваха съмнителна пратка, адресирана до главния прокурор Сотир Цацаров.По информация на БНР при преминаването на пратката през скенер уредът е реагирал, като е дал сигнал за наличие на рискови вещества.", "date": "2018.04.10", "title": "Плюшена крава е съмнителната пратка в съдебната палата"}
{"url": "https://news.bg/regions/ponizheno-e-nivoto-na-rekite-v-pazardzhishko.html", "text": "За последните два дни големите реки в пазарджишки регион са понижили нивата си, отчитат от Института по метеорология и хидрология, цитирани от БНР. Водите на река Марица са спаднали с 8 см, а на река Тополница - с 4 см.Въпреки затоплянето и обилното снеготопене, нивото на река Чепинска край Велинград е спаднало с 10 см. Всички големи водоеми в региона са с достатъчни количества свободен обем, отчитат от областната администрация.Междувременно от Смолянската регионална инспекция по околната среда и водите разпоредиха общините да започнат почистване на речните корита.До края на април кметовете на общините трябва да проверят речните корита, общинските пътища и прилежащите територии за нерегламентирани замърсявания.От общините са длъжни да организират премахването на нерегламентирани сметища. След изтичане на срока на предписанията ще бъдат извършени проверки от експерти на Инспекцията. Ако инспекторите установят замърсени терени, ще наложат административно-наказателни мерки, според Закона за опазване на околната среда.", "date": "2018.04.10", "title": "Понижено е нивото на реките в Пазарджишко "}
{"url": "https://news.bg/int-politics/izrael-si-zashtitava-voynitsite-likuvashti-pri-otsrelvaneto-na-palestintsi.html", "text": "Няколко израелски министри се обявиха в защита на израелските войници, заснети на видеоклип, развеселени от гледката, при която израелски снайперист застрелва палестинец, който се приближава към граничната ограда между Израел и Ивицата Газа, съобщават израелски медии.От израелската армия твърдят, че видеоклипът е бил заснет преди няколко месеца.\"Всеки, който някога е бил на бойното поле, знае, че да седиш в Тел Авив или (телевизионни) студия и да съдиш войници от израелските въоръжени сили според техните коментари, когато те са заети да защитават нашите граници, не е нещо сериозно\", изтъкна образователният министър Нафтали Бенет в интервю за армейското радио.Министърът по обществената сигурност Гилад Ердан също защити израелските войници. \"Стигнахме до степен на лудост и заблуда\", коментира той, допълвайки: \"Толкова ли беше скучно в тази страна през изминалия ден, че това видео трябва да получи такова експониране? Да се възползваш от ситуацията на бойното поле, след като войниците са под стрес и се хвърлят взривни устройства по тях и се правят опити да се проникне през границата, и да се възползваш от техните човешки действия и да ги съдиш от фотьойлите в Тел Авив?\"\"Никоя страна в света не прави подобно нещо. Би било по-добре, ако радостните реакции на войниците не бяха разпространени, но да ги съдиш и да заключаваш, че нещо не е наред, е лудост\", подчерта още Ердан.Министърът на науката, технологиите и космоса Офир Акунис от своя страна е отбелязал, че е ясно, че такива неща не трябва да се случват и със сигурност те увреждат имиджа на Израел. Израелската публична дипломация е трудна, почти невъзможна, подчерта той.", "date": "2018.04.10", "title": "Израел си защитава войниците, ликуващи при отсрелването на палестинци"}
{"url": "https://news.bg/crime/elektrorazpredelitel-pomaga-na-mvr-sreshtu-telefonnite-izmamnitsi.html", "text": "От електроразпределителното дружество EVN за Югоизточна България през идните 6 месеца ще oтпечатват кратък текст във фактурите за електроенергия. Целта е превенция срещу телефонни измами, съобщиха от дружеството.Стремежът е гражданите да имат повишено внимание срещу подобен вид измами. В тази връзка считано от април 2018 г. на всяка хартиена фактура и касов бон компанията ще отпечатва послание, което да привлича вниманието на битовите клиенти. Акцентът е да се изостри тяхната бдителност, в случай че станат опит за телефонна измама, независимо по какъв повод и начин.Текстът е съгласуван с МВР. Той гласи следното: \"МВР предупреждава: Искат Ви пари по телефона? Спри, не се доверявай! Това е измама.\"През тези 6 месеца всеки битов клиент, ще може да прочете посланието в своя касов бон или фактура за консумирана електроенергия. Целта е посланието да достигне до максимален брой граждани, включително възрастни хора, жители на по-малки населени места и т.н.От електроразпределителното дружество напомнят, че събиране на дължими суми за консумирана енергия или за технически услуги никога не става в брой и на място от служители на компанията, a на определените за плащане места.", "date": "2018.04.10", "title": "Електроразпределител помага на МВР срещу телефонните измамници"}
{"url": "https://news.bg/world/nyama-severen-potok-2-bez-tranzitna-rolya-na-ukrayna-otseche-merkel.html", "text": "Канцлерът на Германия Ангела Меркел заяви, че газопроводът Северен поток 2 не може да се осъществи без ясна роля на Украйна като транзитен коридор на газ, съобщават АФП и \"Ройтерс\".Според \"Ройтерс\" изглежда, че Меркел втвърдява позицията си по отношение на проекта.Припомняме, вчера от Кремъл съобщиха, че руският президент Владимир Путин е провел телефонен разговор с Меркел. Двамата са потвърдили реализирането на Северен поток 2.\"\", каза Меркел на пресконференция с украинския президент Петро Порошенко в Берлин.\"\", добави тя.Междувременно Меркел заяви, цитирана от РИА Новости, че през май в град Аахен може да се проведе среща на лидерите на Германия, Украйна и Франция, но без Русия.", "date": "2018.04.10", "title": "Няма Северен поток 2 без транзитна роля на Украйна, отсече Меркел"}
{"url": "https://news.bg/world/orban-ungartsite-sa-edinstvenite-koito-mogat-da-reshat-koy-da-zhivee-v-stranata.html", "text": "Премиерът на Унгария Виктор Орбан планира да направи значителни промени в кабинета си, информира \"Ройтерс\".Той съобщи новината на първата пресконференция след убедителната победа на парламентарните избори в неделя, на които управляващата партия ФИДЕС получи почти 50% от гласовете или 2/3 мнозинство в парламента.Орбан подчерта, че резултатите от изборите са предоставили на партията силен мандат и поради тази причина планира да го използва за прокарване на законопроекта \"Спри Сорос\". Проектозаконът ще даде власт на правителството да забранява неправителствени организации, които подкрепят миграцията и представляват \"риск за националната сигурност\".Според него правителството е получило вероятно най-силния мандат в съвременната история на Унгария, пише \"Гардиън\".\"\", каза Орбан.Унгарският премиер, който ще управлява страната трети последователен мандат, води предизборна кампания почти изцяло с фокус към миграцията. Той подчерта, че резултатът от вота е потвърдил този избор.\"\", продължи Орбан.Той отказа да коментира критичните оценки на международни наблюдатели, които алармираха, че правителството е прибягвало до \"заплахи, ксенофобска риторика и медийни пристрастия\" по време на кампанията.Орбан каза още, че след победата му е даден мандат да се стреми към ЕС на независимите държави, а не към \"Съединени европейски щати\".\"\", подчерта премиерът - опонент на задълбочаване на интеграцията в ЕС.Той допълни, че ще търси по-близки отношения с Полша и с германската провинция Бавария по време на новото управление, тъй като директно са го подкрепили преди и след вота.", "date": "2018.04.10", "title": "Орбан се обяви за Европа на нациите и против Съединени европейски щати"}
{"url": "https://news.bg/regions/devet-ekipa-obrabotvat-trevata-v-sofiya-sreshtu-karlezhi-i-komari.html", "text": "Девет екипа обработват зелените площи на София срещу кърлежи и ларви на комари край водните обекти. Битката с инсектите започна със затопляне на времето от началото на април, съобщиха от Столична община.Обработките се извършват при подходящи метеорологични условия при сухо време. Работата започва в ранна утрин - от 5.00 часа, и продължава до 10.00 часа.На 10 април са обработвани зелени площи в Южен парк, в районите \"Лозенец\" и \"Люлин\". Ларвицидна обработка има и в район Нови Искър.В сряда, 11 април, обработките ще продължат в Борисовата градина и в районите на града.Дейностите се контролират от дирекция \"Зелена система\" и Столичната РЗИ.Екипи косят тревата в парковете и междублоковите пространства в СофияВъв вторник се обработват площите в Борисовата градина, парк \"Възраждане\" и Княжевска градина. Косене има и в зоната на зелените ивици по основните пътни връзки - булевардите \"Г.М. Димитров\" , \"А. Малинов\", \"Възкресение\", \"Евлоги и Христо Георгиеви\", \"Цар Борис III\", \"Владимир Вазов\", \"Сливница\" и \"Цариградско шосе\".Под контрола на районните кметове е започнало и косенето в квартални градинки и в междублоковите пространства.", "date": "2018.04.10", "title": "Девет екипа обработват тревата в София срещу кърлежи и комари"}
{"url": "https://news.bg/int-politics/po-primera-na-sasht-ukrayna-udrya-ruski-oligarsi.html", "text": "Украйна ще наложи санкции на руски олигарси, включително на Олег Дерипаска, след като през миналата седмица САЩ обявиха най-новите си санкции срещу Русия. Това обяви президентът на Украйна Петро Порошенко по време на посещението си в Германия, цитиран от \"Ройтерс\".\"Преди няколко дни възложих на Службата за сигурност на Украйна, на правителството, на Съвета за национална сигурност и отбрана на Украйна да се подготви проекторешение, което скоро ще бъде представено на заседание на Съвета за национална сигурност и отбрана, като ще бъдат наложени санкции. Те ще бъдат максимално синхронизирани с решението на правителството на САЩ, като със сигурност част от санкциите ще засегнат и господин Дерипаска и други олигарси, които днес са сред основните участници в руските процеси\", изтъкна Порошенко.Новите санкции на САЩ, обявени в петък, удрят 24 правителствени служители и олигарси, приближени на руския президент Владимир Путин, както и 15 руски компании. В списъка фигурират още шефът на \"Газпром\" Алексей Милер, шефът на банката ВТБ Андрей Костин, както и собственикът на финансово-промишлената група \"Ренова\" Виктор Вакселберг.Причината за налагането им е отговор на предполагаемата руска намеса в американските президентски избори в САЩ през 2016 г. ", "date": "2018.04.10", "title": "По примера на САЩ Украйна удря руски олигарси"}
{"url": "https://news.bg/int-politics/lavrov-shte-poseti-severna-koreya.html", "text": " Руският външен министър Сергей Лавров е приел покана за посещение в Пхенян, след среща със севернокорейския си колега Ри Йон Хо в Москва, съобщава \"Ройтерс\".Не е взето решение за разговори между руския президент Владимир Путин и севернокорейския лидер. Лавров допълва, че Русия приветства постепенното нормализиране на ситуацията на Корейския полуостров и поддържа възобновените контакти между Северна Корея и Съединените щати.САЩ трябва да предоставят на Северна Корея \"железобетони\" гаранции за сигурност, допълва Лавров, цитиран от ТАСС. \"Гаранции, които ще бъдат обсъдени в разговорите за Корейския полуостров трябва да бъдат железобетонни, но да гадаем по темата сега е безсмислено\", обясни той.\"Ние разгледахме подробно ситуацията около ядрения проблем на Корейския полуостров. От руска страна, ние потвърдихме, че приветстваме постепенното нормализиране на ситуацията, за прекратяване на взаимните заплахи, готовността за контакти както между двете Кореи и между Северна Корея и Съединените щати\", коментира Лавров.\"Ясно е, че резултатът от този процес трябва да бъде многостранно споразумение с участието на всички страни от Североизточна Азия за обезпечаване на мира и сигурността на Корейския полуостров, включително, както е посочено и от лидерите на Северна Корея и Южна Корея, за ядрено разоръжаване на този важен регион на света\", допълва руският външен министър.Китайският външен министър Ван И по време на посещението си в Москва на 5 април е категорично отрича слухове, че инициативата на Пекин за разговори на Корейския полуостров е без участието на Русия и Япония.\"Темата бе обсъдена и преди седмица, когато ни посети китайският външен министър Ван И, ние по другарски, като партньори, директно питахме нашите китайски приятели, дали това е вярно и той категорично отрече подобни слухове, като ги нарече опит да се лови риба в мътна вода\", обяснява Лавров.В преговорите за ядрено разоръжаване на Корейския полуостров участват КНДР, Южна Корея, Япония, Китай, Русия и Съединените щати. Те бяха прекратени през 2008 г. по инициатива на Пхенян. По-рано в японски медии се появи информация от дипломатически източници, че Китай е предложил на САЩ да поднови преговорите в \"квартет\", тоест, без участието на представители на Москва и Токио.", "date": "2018.04.10", "title": "Лавров ще посети Северна Корея"}
{"url": "https://news.bg/education/s-preporaki-zavarshvat-proverki-v-stolichni-detski-gradini.html", "text": "Националният инициативен комитет за качествена и иновативна образователна система (НИККИОС) сигнализира за общо 200 нарушения при приема в две столични детски градини, от Столична община са извършили проверка, която завършва с препоръки за спазване на Наредбата за финансиране на образователните институции и Наредбата за прием на деца в общинските детски градини и в подготвителните групи в общинските училища на територията на СО.Също така проверката постановява, че при констатиране на повторно нарушение на приема на деца с хронични заболявания или СОП над регламентирания брой, на директорите на двете детски градини ще бъде потърсена дисциплинарна отговорност.За случая ни съобщават от Националния комитет, които разпространиха и запис на разговор на майка, кандидатстваща с детето си за прием, и служебни лица в детската градина №87 \"Буката\", район Триадица. (Не разпространяваме записа, заради лошото му качество, бел.ред.) В записа се чува как служител (от инициативния комитет твърдят, че това е гласът на директорката, бел.ред.) признава, че дете ходи нелегално на детска градина, въпреки че родителите месеци наред плащат такси, чува се как служителката обяснява на родителя как да се извади протокол за хронично заболяване на детето и включително предлага и друга схема за прием \"по втория начин\", който заобикаля системата. В убеждаването на майката се включва и втори служител от детската градина, т.е. всички са запознати със схемите.От НИККИОС припомнят и предишните си изчерпателни сигнали до Столична община от февруари месец за две детски градини в София. Първата детска градина е 7-ма ДГ \"Детелина\", намираща се в район \"Триадица\". Според НИККИОС за периода от 29 ноември 2017 година до 29 януари 2018 година в детската градина са извършени общо 102 нарушения.Втората детска градина е 2-ра ДГ \"Звънче\", намираща се в район \"Триадица\". Според НИККИОС за същия период - от 29 ноември 2017 година до 29 януари 2018 година, в тази градина са извършени общо 98 нарушения.Сигналите са за нередности, свързани с приема на деца в двете заведения.От комитета посочват, че спрямо данни от Информационна система за обслужване на детските заведения в Столична община (ИСОДЗ) към 27 януари 2018 г. от общо 434 деца в 7-ма ДГ \"Детелина\" директорът е приел по общ ред през системата 209 деца, а 225 деца са приети по \"втория начин\". Това ставало чрез протокол от Лекарска консултативна комисия (ЛКК), ТЕЛК или работна група. Заради това от комитета настояват да бъде проверено дали има документи за всяко едно дете за заявените хронични заболявания (ХЗ), СОП или решение на работна група.Аналогична е ситуацията в другата детска градина - 2-ра ДГ \"Звънче\". Спрямо данни от ИСОДЗ в СО към 26 януари тази година от общо 372 деца в градината директорът е приел по общ ред през системата 170 деца, а 212 деца са приети по така наречения \"втория начин\"- чрез протокол от Лекарска консултативна комисия (ЛКК), ТЕЛК или работна група. Националният инициативен комитет за качествена и иновативна образователна система настоява и в това заведение да бъдат проверени документите на всички деца за констатиране на хронично заболяване (ХЗ), СОП или решение на работна група.Според НИККИОС констатираните нарушения са само за посочения период. От комитета обаче са сигурни, че и преди това е имало подобни нарушения. В същото време те смятат за недопустими констатации от рода, че към извършване на проверката някои от нарушенията не са открити.Във връзка с тези нарушения от инициативния комитет са подали 2 сигнала до директора на Дирекция \"Образование\" към Столична община г-жа Мария Минчева. В сигналите се настоява проверка по всеки един случай.Заради големия обществен интерес и заниженото обществено доверие във връзка с коректното извършване на проверките, от комитета настояват и техен представител да присъства при извършване на проверката в двете детски градини като форма на граждански контрол. Това се налагало заради множеството други сигнали към Столична община, които се неглижирали или завършвали със \"скандални\" констатации.От отговора на директора на Дирекция \"Образование\" към Столична община Мария Минчева става ясно, че по сигналите са извършени проверки на приема на деца в двете детски градини. Проверките били извършени от комисия, в която участват родители от училищните настоятелства и обществените съвети на двете градини.В хода на проверките е констатирано, че са приети деца с хронични заболявания, ТЕЛК и СОП над 10 в група, с което е нарушен определения брой на прием.Нямало обаче липси в документите и всички деца наистина били с констатирани хронични заболявания, ТЕЛК или СОП. \"\" И в двете заведения за работата на тези деца били назначени допълнително педагогически специалисти - психолози, логопеди, ресурсни учители.Според отговора на директора на столичната Дирекция \"Образование\" става ясно и че спрямо директорите на двете градини са направени препоръки за спазване на Наредбата за финансиране на образователните институции и Наредбата за прием на деца в общинските детски градини и в подготвителните групи в общинските училища на територията на СО.При констатиране на повторно нарушение на приема на деца с хронични заболявания или СОП над регламентирания брой, на директорите на двете детски градини ще бъде потърсена дисциплинарна отговорност.", "date": "2018.04.10", "title": "С препоръки завършват проверки в столични детски градини"}
{"url": "https://news.bg/world/kitay-se-obarna-kam-sto-v-spora-sas-sasht.html", "text": "Китай поиска от Световната търговска организация (СТО) да посредничи в спора със САЩ за митата върху вноса на стомана и алуминий, съобщава ДПА.Според Пекин действията на Вашингтон са в противоречие с правилата на СТО.От съобщение на световната организация става ясно, че Китай е коментирал, че митата от 25% върху вноса на стомана и 10% върху вноса на алуминий са в разрез с клаузите в Общото споразумение за тарифите и търговията и със Споразумението за гаранция.Китай поиска СТО да посредничи при консултациите със САЩ, което ще предостави възможност на двете страни да разрешат спора без да прибягват до арбитраж.През миналия месец САЩ наложиха първите от серия търговски мерки срещу китайската държава. По-рано днес президентът на Китай Си Дзинпин обяви, че по-широко ще отворят икономиката си за чуждестранни инвестиции.", "date": "2018.04.10", "title": "Китай се обърна към СТО в спора със САЩ"}
{"url": "https://news.bg/world/tramp-privilegiyata-advokat-klient-e-martva-totalen-lov-na-veshtitsi.html", "text": "Президентът на САЩ Доналд Тръмп твърди, че страната му повече не уважава привилегията в отношенията адвокат-клиент.Американският лидер използва \"Туитър\", за да коментира разпространената вчера информация, че агенти на ФБР са нахлули в офиси на адвоката му Майкъл Коен.\"\", оплака се държавният глава в социалната мрежа.В понеделник ФБР иззе документи за контактите на Коен с клиентите му, включително и с Тръмп, след като офисът на специалния прокурор Робърт Мълър нареди да се проведе акция като част от разследването му дали Русия се е намесила на президентските избори през 2016 г. и потенциални връзки между Москва и кампанията на Тръмп. Според медии Коен е разследван за възможна банкова измама.", "date": "2018.04.10", "title": "Тръмп: Привилегията адвокат-клиент е мъртва, тотален лов на вещици"}
{"url": "https://news.bg/economics/obsazhdat-poskapvane-na-vodata-s-taksa-solidarnost.html", "text": "Въвеждане на такса \"солидарност\" към цената на водата в цялата страната е обсъждано на семинар по повод на Деня на Земята, организиран от МРРБ с участието на зам.-министър Малина Крумова.Информацията бе съобщена на пресконференция в Хасково от изпълнителния секретар на Федерацията на потребителите инж. Емил Георгиев, цитиран от БТА и bTV.Обсъдени са различни  на питейните води. \"Констатирано бе, че трябва да се отдели много голям ресурс - към 14-15 милиарда лева за пълната рехабилитация на ВиК мрежата в страната. Отбелязано е, че държавата може да се ангажира с 3 милиарда лева\", уточни Георгиев, който за кратко беше депутат от БСП.Сред посочените варианти за осигуряване на тези пари на първо място е била въпросната такса \"солидарност\". След нея са допълните средства, които влизат в сегашните цени на водата от републиканския бюджет и от европейски фондове.Георгиев прогнозира, че ако наистина се въведе тази такса - около 10 стотинки на кубик, то тя неминуемо ще увеличи цените на питейната вода, която в различните краища на страната се изчислява по различен начин. По негови думи присъстващи са изразили съмнение, че тези средства ще могат да се наберат.По информация на БНР от Хасково настояват за смяна на ръководството на местното ВиК заради проблемите с радиокативната вода, която тече в чешмите на града вече цяла година. В протестната подписка хората настояват да има пречиствателна станция на язовир \"Тракиец\", който да снабдява Хасково с питейна вода.В цената на водата за Хасково освен такса \"солидарност\", ще бъде калкулирана и сумата от 1 милион и 200 000 лева, които ВиК - Хасково дължи на \"Басейнова дирекция\" като такса \"водоползване\", е мнението на Емил Георгиев.\"Тази такса \"солидарност\" лично аз съм убеден, че КЕВР ще одобри. Надявам се да не одобри предстоящото увеличение на цената на водата в Хасково\", заяви Георгиев.По думите му, новите кладенци, които сега се изграждат, не са решение на кризата с водата в града.", "date": "2018.04.10", "title": "Обсъждат поскъпване на водата с такса \"солидарност\" "}
{"url": "https://news.bg/int-politics/iran-zaplashi-izrael-zaradi-udara-v-siriya.html", "text": "Главният съветник на върховния лидер на Иран аятолах Али Хеменеи определи вчерашните удари по военновъздушната база в Сирия като \"престъпление на Израел\" и предупреди, че това \"няма да остане без отговор\", съобщава ливанската телевизия \"Ал Маядин\".Али Акбар Велаяти е говорил при пристигането си в сирийската столица Дамаск, уточнява ливанската телевизия, която е много разпространена в контролираните от правителството части на Сирия.Седем ирански военнослужещи бяха убити при въздушния удар на Израел срещу сирийската военновъздушна база, което е почти два пъти повече от съобщените вчера 4 ирански жертви, сред които висш офицер, част от програмата на Иран за безпилотни самолети.Телата на убитите иранци, определени като военни съветници, бяха върнати в Иран, като днес ще бъдат погребани.Нападението беше извършено няколко часа след като американският президент Доналд Тръмп предупреди, ще бъде \"платена голяма цена\" след информациите за атака с химически оръжия в контролирания от бунтовниците град Дума край Дамаск. Сирийското правителство отрече каквото и да е участие в тази атака.\"Изглежда, че американското правителство търси оправдание за военна намеса\", подчерта външният министър на Иран Мохамед Джавад Зариф.\"Позицията на Иран по отношение на химическите оръжия е ясна и ние осъждаме всякакво тяхно използване срещу каквито и да е цели\", добави иранският първи дипломат.", "date": "2018.04.10", "title": "Иран заплаши Израел заради удара в Сирия"}
{"url": "https://news.bg/crime/zadarzhaha-i-obviniha-mazh-za-ubiystvoto-v-slivenskoto-selo-gavrailovo.html", "text": "Органите на реда в Сливен задържаха мъж за , община Сливен.Окръжната прокуратура в Сливен нареди 53-годишният Георги А., обвинен за убийството на Петя Андонова, да бъде задържани за срок до 72 часа.Припомняме, мъжът е обвинен за това, че на 6 април тази година в село Гавраилово, община Сливен, той умишлено е умъртвил 58-годишната Петя Андонова.Предстои през следващите няколко дни прокуратурата да поиска от съда в Сливен и спрямо обвинения да се наложи мярка постоянен арест.", "date": "2018.04.10", "title": "Задържаха и обвиниха мъж за убийството в сливенското село Гавраилово"}
{"url": "https://news.bg/world/moskva-predlaga-rezolyutsiya-za-razsledvane-na-himicheskite-ataki-v-siriya.html", "text": "Русия планира да внесе проекторезолюция в Съвета за сигурност на ООН, с която ще призове за разследване на твърденията за използвани химически оръжия в Сирия.Това съобщи руският външен министър Сергей Лавров, цитиран от ТАСС, предаде ДПА.Според проекта експерти на Организацията за забрана на химическите оръжия трябва да разследват разпространяваната от медии информация за химическа атака в град Дума.Лавров също подчерта, че руска военна полиция ще гарантира безопасността на инспекторите от ОЗХО в Дума.Според Москва обвиненията, че сирийските правителствени сили са използвали химически оръжия, са \"фалшиви новини\".Междувременно стана ясно, че Сирия е поканила мисия на ОЗХО за инспекция в Източна Гута.", "date": "2018.04.10", "title": "Москва предлага резолюция за разследване на химическите атаки в Сирия"}
{"url": "https://news.bg/health/mz-spasyava-byudzheta-si-na-garba-na-patsientite.html", "text": "Критична, разтревожена и крайна е оценката на председателят на сдружението Пациентски организации \"Заедно с теб\" Пенка Георгиева относно наредбата на Министерство на здравеопазването за намаляване на сумите за медицински изделия.С нея се оказва, че пациенти трябва да доплащат за животоспасяващи интервенции, защото сумите, които НЗОК покрива са недостатъчни.От пациентска гледна точка например наредбата, с която се намаляват плащанията засяга болни с остра бъбречна недостатъчност, получена след операция. Те имат някакви хронични заболявания. Същото важи и за изгаряния, тежки коремни операции и други интервенции, след които пациентите изпадат в шок и са с тежка бъбречна недостатъчност. В тези случаи са нужни животоспасяващи филтри медицински консумативи, които досега се покриват от МЗ, обясни Георгиева за News.bg.Тя доуточни, че обикновено пациентите се нуждаят от до 3 дни лечение по тази схема за бъбречно заместителна терапия, за която филтрите струват по 774 лв, а човек в такова състояние се нуждае от два на ден. Това прави консумативите струват по 1568 лв. на ден. Общо за лечението е над 4600 лв. НЗОК калкулира и ще заплаща по 227 лв. за филтър. Така разликата от 3682 лв. трябва да бъде покрита от пациента.Същата е ситуацията и при аферезата - животоспасяваща процедура по пречистване на кръвта, отново при остра бъбречна недостатъчност. Тя струва малко на 4000 лв. на ден за тридневно лечение, Здравната каса обаче ще плаща по 1040 лв.Георгиева посочи и друг парадокс - в Германия роговици, които се имплантират в очите, струват по 300 лв, а в България същите са 1200 лв.\"Това което шокиращо и притеснително е, че заповедта е от 29 март, а влиза в сила със задна дата от 1 януари\", обясни Георгиева.\"Тези болници са закупили консумативи, вложени са много средства от болницата\", допълни тя и обясни, че това ще доведе до отрицателни финансови отчети на здравните заведения, които и сега са зле финансово.Тези мерки засягат голям брой пациенти и болници. Почти всички болници с реанимации ще пострадат, сред тях са УМБАЛСМ \"Н. И. Пирогов\", Университетските болници в Пловдив, Варна, където има голямо струпване на пациенти с тежки заболявания от цялата страна.\"Болниците и без това изнемогват финансово\", притеснена е Георгиева. МЗ, за да си спаси своя бюджет, който явно не могат да разчетат, го правят на гърба на пациентите, ядосва се тя и допълни, че е трябвало здравният министър Кирил Ананиев да си прави сметката, а \"не да бъдат тези рестрикции на гърба на пациентите\".Ако държавата не може да овладее злоупотребата с цените на медицинските изделия, то тогава за какво ни е това управление, попита Герогиева?От сдружението искат да се въведе практиката на обществени поръчки за закупуване на медицински изделия. Искат регулация, регистър и обществени поръчки. \"Хората наистина изнемогват\", обясни Георгиева.\"Ние не оспорваме бюджета, а липсата на контрол\", категорична е тя и обясни, че пари има, но няма контрол.Ако няма нормативни изисквания, няма как да стане, обясни тя. Този контрол трябва да има нормативни промени, забрани. Трябва да има обществена поръчка и държавата да купува медицинските изделия. Сдружението иска търговците да се регистрират и да се обявят цените на консумативите.Не сме съгласни с намалените цени от НЗОК на медицински изделия: за изкуствено сърце и други консумативи за пациенти със сърдечносъдови заболявания. Крайно е време е държавата да влезе в своите контролни функции за разходи на публични средства: да въведе задължителен регистър в ИАЛ за всички медицински изделия и да упражни контрол на цените им, заяви Пенка Георгиева.От пациентската организация излязоха по-късно през деня и със становище, в което заявяват, че те, като организации, нееднократно са заявявали, че са за нормативни промени в посока централизирана държавна обществена поръчка за медицинските изделия.Припомнят и случая с медицинско изделие за деца, заплащано от Фонда за лечение на деца за 800 лв преди обществена поръчка, но след такава, проведена в УМБАЛСП \"Пирогов\", цената му се е повишила на 1200 лв.По този повод от \"Заедно с теб\" очакват проверка на всички изделия по обществената поръчка и обяснение за причините за повишение на цените.\"Очакваме институциите да спрат да създават обществено напрежение, да излязат от функцията си на едни неадекватни администратори и да пестят средства за сметка на здравето и живота на пациентите, а да започнат да провеждат ефективни нормативни здравни политики за повишаване на контрола на разходите на обществени средства и да се изправят категорично и ясно срещу лобизма\", заявяват от пациентската организация.", "date": "2018.04.10", "title": "МЗ спасява бюджета си на гърба на пациентите"}
{"url": "https://news.bg/int-politics/turski-helikopter-preletya-kray-gratski-ostrov-s-izklyucheni-transponderi.html", "text": "Турски хеликоптер е прелетял вчера в района на източното гръцко егейско островче Ро, западно от додеканезкия остров Кастелоризо, на ниска височина, съобщават гръцките медии.Хеликоптерът е напуснал района, след като гръцки военни са реагирали с предупредителни изстрели.Не е ясно какъв вид хеликоптер е участвал в инцидента, който е станал около 23:30 часа снощи.Източници от гръцкото военно министерство са уточнили, че гръцките военни са действали съгласно правилата.Източниците от Министерството на отбраната на Гърция са заявили, че инцидентите от този вид са предназначени за вътрешна консумация в Турция. Те добавят, че Гърция се въздържа от всякакви провокации и ще реагира на подобни действия в съответствие с международните правила.В публикация в \"Туитър\" военният министър в сянка на основната опозиционна партия \"Нова демокрация\" Василис Кикилиас разкритикува министерството, че не е предоставило подробности за инцидента.В неделя два турски изтребителя навлязоха в гръцкото въздушно пространство, пренебрегвайки неофициалния мораториум върху военната активност, който е обичаен между Гърция и Турция по време на големите религиозни празници. Всички нарушения са били извършени от два турски изтребителя Ф-16, които са прелетели над група малки острови в североизточната част на Егейско море.От канцеларията на гръцкия премиер Алексис Ципрас реагираха на вчерашния инцидент край остров Ро, изтъквайки, че турският хеликоптер е летял близо до източния егейски остров с изключени транспондери, но не е нарушил гръцкото въздушно пространство.Полетът с изключени навигационни светлини се случва в контекста на \"безопасната провокативност\", добавиха от кабинета на Ципрас и подчертаха, че подобни тактики представляват опасност от потенциални инциденти.", "date": "2018.04.10", "title": "Турски хеликоптер прелетя край гръцки остров с изключени транспондери"}
{"url": "https://news.bg/economics/pochti-8-poveche-patnitsi-na-letishte-sofiya-prez-mart-2018-spryamo-2017-g.html", "text": "Над половин милион пътници (556 088) са обслужени на летище София през март 2018 г., съобщиха от аерогара София. Това е увеличение от 7,8% спрямо същия месец на 2017 година. 67% от пътническия трафик е преминал през Терминал 2, а останалите 37% - през Терминал 1.С 5,2% повече пътници са ползвали международни редовни линии през столичното летище. Сред причините за това са както новооткритите дестинации, така и увеличените полетни честоти по редица маршрути от начало на лятното разписание 25 март 2018 г.През последната седмица на март бяха открити нови линии до Любляна, Ница и Пафос и бяха увеличени полетните честоти до Атина, Доха, Лисабон, Малага и Франкфурт.След навлизането на втори превозвач по линията София - Варна от края на март 2017 г. се наблюдава постоянен ръст на пътуващите по вътрешни линии. През изминалия месец има увеличение с 62% на пътниците: 24 хил. през март 2018 г. спрямо близо 15 хил. през същия месец на 2017 г., уточняват от столичния аеродрум.Пътуващите с международни чартърни полети са се увеличили с 47%. През изминалия месец най-атрактивни са били пътуванията до Кайро и Хургада в Египет, както и до израелския град Тел Авив.През март 2018 г. от летище София са излетелите и кацнали 4 781 самолети, което е увеличение от 2,5% спрямо същия месец на 2017 г.Увеличението на карго пратките през март 2018 г. е с 8,5%. През третия месец на 2018 г. са обработени общо 1 890 тона товарни и пощенски пратки, допълват от летище София.", "date": "2018.04.10", "title": "Почти 8% повече пътници на летище София през март 2018 спрямо 2017 г."}
{"url": "https://news.bg/int-politics/sedem-irantsi-ubiti-pri-udarite-sreshtu-vvs-bazata-v-siriya.html", "text": "Седем ирански военнослужещи са били убити при въздушните удари в неделя срещу сирийска военновъздушна база, съобщава иранската агенция \"Тасним\", като досега се твърдеше, че са били убити само двама иранци.Правителството на Сирия и неговите съюзници Иран и Русия обвиниха Израел за ударите срещу базата Тияс, или Т-4, край градовете Палмира и Хомс - нещо, което Израел нито потвърди, нито отрече. Телата на иранците, за които се твърди, че са военни съветници, са били върнати в Иран, като те ще бъдат погребани по-късно днес.Нападението се случи часове след като американският президент Доналд Тръмп предупреди, че ще \"бъде платена голяма цена\" след съобщенията за атака с химически оръжия в контролирания от бунтовниците сирийски град Дума. Правителството на Сирия отрече каквото и да е участие в нападението.\"Изглежда, че правителството на САЩ търси оправдание за военна намеса\", подчерта външният министър на Иран Мохамед Джавад Зариф, след като пристигна на посещение в Бразилия.\"Позицията на Иран за химическите оръжия е ясна и ние осъждаме всякакво тяхно използване срещу каквито и да е цели\", добави иранският първи дипломат.Иранската революционна гвардия, която е най-мощната военна сила на Ислямската република, се сражават в подкрепа на сирийския президент Башар Асад от няколко години. Повече от 1000 иранци бяха убити в гражданската война в Сирия, включително висши началници на Революционната гвардия.", "date": "2018.04.10", "title": "Седем иранци убити при ударите срещу ВВС базата в Сирия"}
{"url": "https://news.bg/world/vanuatu-otreche-che-shte-pozvoli-na-kitay-da-otkrie-voenna-baza.html", "text": "Вануату отрече, че планира да позволи Китай да открие военна база на територията на островната държава, информира АФП.Островната държава в югозападната част на Тихия океан направи коментара след разпространена информация, че Пекин желае да открие база, което обезпокои Австралия и Нова Зеландия.Вестник Sydney Morning Herald писа, че искането на Китай към тихоокеанската държава потенциално може да наруши стратегическия баланс в региона.Пекин агресивно се опитва да разшири военното си влияние в региона, установявайки тесни контакти с държави, на които предлага пари за развитие.Вестникът отбелязва, позовавайки се на множество източници, че военната амбиция на Пекин във Вануату първоначално може да бъде осъществена със споразумение за достъп, което ще позволява на китайски военноморски кораби да акостират за презареждане.Това споразумение може да бъде надградено, допълва изданието.Службите в Австралия, Нова Зеландия и САЩ са обезпокоени от растящото влияние на Китай.Но външният министър на Вануату Ралф Регенвану гневно отхвърли информацията.Никой от правителството на Вануату никога не е разговарял за китайска военна база във Вануату, каза той пред радио ABC.\"\", подчерта министърът.Австралийският външен министър Джулия Бишъп, която пътува до острова с британския принц Чарлз през миналата седмица, заяви по-рано, че е уверена в силните отношения на Канбера с Порт Вила.Към момента Китай има само една военна база извън територията си и тя е в Джибути.Според австралийски институт Китай е предоставил 1,78 милиарда долара помощ, включително заеми, на тихоокеански държави между 2006 и 2016 г.", "date": "2018.04.10", "title": "Вануату отрече, че ще позволи на Китай да открие военна база"}
{"url": "https://news.bg/int-politics/vuchich-i-borisov-iskat-mir-i-prosperitet-za-balkanite.html", "text": "Българският министър-председател Бойко Борисов и сръбският президент Александър Вучич обсъждат Балканите в босненският гард Мостар, съобщава \"Танюг\".Вучич, който участва в икономически форум в града и Борисов са обсъдили и предстоящата в България среща на върха между ЕС и Западните Балкани, чийто формат е неодобряван от Испания, Румъния и Кипър поради обявеното присъствие на представители от Косово.Вучич коментира, че по отношение на срещата, планирана за средата на май, \"има много време пред нас и много неща могат да се случат и е важно да се направи всичко възможно да се запази мира и стабилността на Балканите\".Всякакъв вид конфликт би върнал региона сто години назад, обясни той.\"В едно нещо съм убеден - ЕС иска мир и просперитет на Балканските страни. Дали големите геостратегически играчи искат същото - надявам се да е така. Президентът Вучич полага огромни усилия, като човек от Балканите познавам сърбите и знам колко му е трудно, знам колко усилия полага, за да продължи процеса и да запази мира. Истински се надявам, че и колегите в Косово ще продължат в същия дух. Тези провокации и конфликти напоследък започват действително да тревожат всички, защото раните са много пресни\", коментира Бойко Борисов.България заявява, че срещата на върха в София няма да бъде посветена на \"разширяването\" на ЕС, а на \"европейската перспектива, развитието и сътрудничеството в региона\", Испания обвързва присъствието си с неприсъствие на Косово.Междувременно България декларира, че все още се работи за организирането на срещата на високо равнище и че принципът на неутралния статут на Косово ще бъде спазен.", "date": "2018.04.10", "title": "Вучич и Борисов искат мир и просперитет за Балканите"}
{"url": "https://news.bg/regions/magla-zatvori-pristanishte-varna-1.html", "text": "Пристанище Варна е затворено заради гъста мъгла, съобщи БНР, позовавайки се на информация от порта. Летището в морската столица работи нормално.Според Дирекция \"Ръководство на корабния трафик - Черно море\" всички портове и канали на пристанището са затворени за маневриране. Ограничението е за всички плавателни съдове поради силно намалена видимост.", "date": "2018.04.10", "title": "Мъгла затвори пристанище Варна "}
{"url": "https://news.bg/health/na-natsionalen-protest-se-vdigat-horata-s-uvrezhdaniya.html", "text": "Хората с увреждания излизат на национален протест. 18 национално представителни организации, подкрепени от КТ \"Подкрепа\", излизат с искане за справедлива реформа пред Министерски съвет на 11 април от 11.00 часа. Всеки четвърти човек с увреждане у нас живее с доходи до 250 лева и под линията на бедност. Това сочат данни от проведено онлайн проучване сред членовете на национално представителните организации.Протестът е провокиран от намерението за реформа на медицинската експертиза, която беше публикувана за обществено обсъждане от Министерство на здравеопазване.Според предвижданите промени само едно водещо заболяване ще бъде включено в решението на медицинската експертиза. Така на практика, придружаващите заболявания няма да бъдат обхванати от комплексна грижа.По този начин с въвеждането на подобна промяна се показва единствено стремеж към механично намаляване степента на увреждането, се посочва в становището на организациите, представящи хората с увреждания.Д-р Боряна Холевич обясни, че ако един човек е с тежка форма на диабет, довела до ампутация на крак, той ще бъде оценен само по водещото заболяване диабет и ще получи 80% неработоспособност, но няма да може да бъде направена оценка на ампутацията на крака и човекът няма да получи необходимия му личен асистент.След планираните промени е въвеждането на оценка на работоспособността. Васил Долапчиев, председател на Съюза на слепите в България, обясни, че \"такова нещо по света няма\". По думите му оценката на работоспособността е нещо уникално, строго индивидуално, съобразено с конкретното работно място.Долапчиев заяви, че на 1 март са връчили протестна нота на министъра на труда и социалната политика, Бисер Петков и са напуснали Националния съвет за интеграция на хората с увреждания, където въпросните промени са обявени. Министърът отговори на протеснтата нота и изтъкна, че е изнесена невярна информация. Някои от хората, които ще участват в утрешния протест излизат от дома си за пръв път. Очакват се три лъча от цялата страна и 90 автобуса и над 6 500 души.Веска Събева заяви, че това е протест за достоен начин на живот на всички хора с увреждания.С предвижданите нормативни промени около 35% или между 80 и 100 хиляди инвалиди ще излязат от категорията лица с трайни увреждания и ще бъдат понижени от първа във втора категория.350 хиляди души са на срочен ТЕЛК, около 80% имат второ и трето заболяване. \"Ние сме направили предложения и сме готови да участваме в дебат. Огромната част от заболяванията стават причина за други функционални заболявания и комплексно множествено увреждане\", обясни Долапчиев.Спорна се оказва и скалата за оценка на неработоспособността, представена в парламента. Така хората, които получават инвалидна пенсия, ще бъдат оценени според работоспособността си. Така във въпросната презентация срещу графата \"Пенсия за инвалидност\" стоят три групи лица - \"без право на пенсия\", с \"частичен размер\" и с \"пълен настоящ размер на инвалидната пенсия\". Зад привидната цел \"трудова реализация на хората с увреждания\" инвалидите ще станат най-работещите хора у нас.", "date": "2018.04.10", "title": "На национален протест се вдигат хората с увреждания"}
{"url": "https://news.bg/regions/rotvayler-napadna-i-prati-6-godishno-dete-v-bolnitsa.html", "text": "Ротвайлер нападна и прати в болница 6-годишно дете в София.Инцидентът е станал снощи, 9 април, в двора на столичното 121 СОУ, в квартал \"Гоце Делчев\", предаде БНР.Установено е, че кучето е домашно. То е било без намордник.Към момента на нападението детето е било с баща си, който е свидетелствал инцидента. Бащата се опитал да спаси детето.Заради инцидента органите на реда са задържали двама души - собственика на кучето и човека, който го разхождал.", "date": "2018.04.10", "title": "Ротвайлер нападна и прати 6-годишно дете в болница"}
{"url": "https://news.bg/world/moskva-nyama-opasnost-ot-voenen-sblasak-sas-sasht-v-siriya.html", "text": "Няма опасност от военен сблъсък между Русия и САЩ в Сирия. Това увери заместник-министърът на външните работи на Русия Михаил Богданов, цитиран от ТАСС.Богданов е специален представител на руския президент за Близкия изток и Африка.\"Мисля, че няма\", каза дипломатът, след като бе запитан за такава възможност.\"Все пак разумът трябва да надделее над безумието\", поясни дипломатът.Русия счита за неприемливи възможни удари на САЩ в Сирия и разчита, че Вашингтон ще се вслуша в руските заявления, че могат да настъпят тежки последствия, изтъкна Богданов.Той добави, че има \"работни контакти\" между представители на САЩ и Русия за Сирия.Говорителят на Кремъл Дмитрий Песков обяви, че позицията на САЩ и други държави относно информацията за използвани химически оръжия в Сирия не е конструктивна, съобщава \"Ройтерс\".Вчера президентът на САЩ Доналд Тръмп се закани да отговори на химическата атака в събота, при която загинаха най-малко 60 души.Според Москва не са използвани химически оръжия.Песков също подчерта, че Русия няма да се откаже от дипломатическите опити за Сирия.САЩ и редица други страни заемат неконструктивна позиция за ситуацията в Сирия, те отказват да приемат реалността, поясни той.Междувременно високопоставен руски депутат заяви, цитиран от АП, че Москва е готова да помогне експерти от Организацията за забрана на химическите оръжия да посетят мястото, където се подозира, че са използвани химически оръжия.Евгений Серебреников от военната комисия към Съвета на федерацията заяви пред РИА Новости, че Русия е загрижена за ОЗХО, тъй като \"най-накрая трябва да започне да изпълнява функциите си, за които е създадена\".", "date": "2018.04.10", "title": "Москва: Няма опасност от военен сблъсък със САЩ в Сирия"}
{"url": "https://news.bg/crime/adfi-79-obshtestveni-porachki-za-14-mln-lv-sa-neosnovatelni-ili-neprovedeni.html", "text": "От Агенцията за държавна финансова инспекция (АДФИ) са проверили 262 обществени поръчки на обща стойност 430 474 216 лв. При инспекциите са установени 79 случая на непроведени или неоснователно проведени обществени поръчки за 14 582 819, съобщиха от АДФИ.За нарушенията в този период, са съставени 188 акта за административни нарушения и 7 акта за начет.Това е изяснено при приключените 101 финансови инспекции от инспекторите на Агенцията за държавна финансова инспекция (АДФИ) през януари-март.Финансовите инспектори идентифицираха 32 \"индикатора за измама\" според Допълнителните разпоредби на Закона за държавна финансова инспекция.Повече за резултатите от финансовите инспекции може да се видят на: http://www.adfi.minfin.bg/bg/18", "date": "2018.04.10", "title": "АДФИ: 79 обществени поръчки за 14 млн. лв. са неоснователни или непроведени"}
{"url": "https://news.bg/int-economics/nevizhdan-ot-2-godini-sriv-na-rublata-spryamo-evroto.html", "text": "Търговците продължиха и днес с натиска надолу върху рублата, за да защитят портфейлите от последствията от новите санкции срещу Русия, наложени от страна на САЩ, съобщават руските медии.Друг тревожен фактор за участниците на пазара е решимостта, изразена от американския президент Доналд Тръмп да отговори на химическата атака в обсадения бунтовнически анклав Дума в Сирия. Той заяви, че се проучва отговорността и дали тя е на правителствата на Сирия, Иран или Русия или на всички заедно.Доларът поскъпна с 5,6% до 63,9292 рубли към 11:05 часа българско време, което е най-високото равнище от 7 декември 2016 г. Еврото поскъпна с 5,45 на сто до 78,7623 рубли, което е най-високото ниво от 5 април 2016 г. Борсовият индекс MOEX на Московската борса обаче отбеляза лек ръст след спада.", "date": "2018.04.10", "title": "Невиждан от 2 години срив на рублата спрямо еврото"}
{"url": "https://news.bg/crime/prokuraturata-poiska-60-dni-arest-za-balgarina-izdirvan-v-sasht.html", "text": "Окръжната прокуратура в Добрич поиска от съда 60 дни арест спрямо Желяз Андреев, издирван със заповед за арест от САЩ за измама и експорт на стоки без лиценз.В добричката окръжната прокуратура е постъпило постановление на прокурор от Върховна касационна прокуратура за временното задържане под стража на българския гражданин. То е било издадено във връзка с получена молба от компетентните американски власти с цел последваща екстрадиция в САЩ.Припомняме, 29-годишният българин е издирван със заповед за арест, издадена от Областния съд на Южен окръг на Флорида, САЩ. Спрямо Желяз Андреев са повдигнати 2 обвинения - за измама към държавата и експорт на стоки без лиценз. Към момента лицето е задържано за срок от 72 часа. Внесеното искане за 60-дневен арест спрямо него е на основание договора за екстрадиция между правителството на Република България и правителството на САЩ.В момента се чакат материалите по преписката срещу българския гражданин.В контекста на българското законодателство престъпленията, в които мъжът е обвинен, отговарят на измама и контрабанда. Те са наказуеми и по законите на САЩ с лишаване от свобода за максимален срок от 20 години.", "date": "2018.04.10", "title": "Прокуратурата поиска 60 дни арест за българина, издирван в САЩ"}
{"url": "https://news.bg/bulgaria/credissimo-super-nov-model-za-finansirane-s-obraten-lizing.html", "text": "Водеща ФинТек група в онлайн кредитирането - Credissimo, представи нов модел за финансиране, фокусиран в сегмента обратен лизинг. Услугата се предлага от дружеството Credissimo Супер, като предоставя на потребителите възможност да получат суми до 20 000 лв., гарантирайки с личния си автомобил.Това е поредната стъпка в разширяването на финансовото портфолио на групата, която със своя 10-годишен опит заема водещи позиции на пазарите в България, Македония и Полша.\"Като европейски лидер във ФинТек сферата и потребителски ориентирана група, ние в Credissimo постоянно търсим нови технологични решения, с които да отговаряме на потребностите на нашите клиенти. Credissimo Супер е изключително удобен начин за финансиране на всеки, който има нужда от сума до 20 000 лв., с период на изплащане до 48 месеца. Вярваме, че с новото ни предложение ще помогнем на много хора да получат бързо желаните средства, за да посрещнат спокойно разходите си с помощта на автомобила си\", заяви Славян Ценов, изпълнителен директор на компанията.Чрез своя новаторски подход дружеството предоставя на потребителите възможност да попълнят лесно лизинг изцяло онлайн своето заявление за обратен, гарантирайки с личния си автомобил, на . Становище се получава в рамките на 15 минути, а след одобрение сумата може да бъде усвоена на посочена от клиента банкова сметка или от всяка каса на EasyPay.Новият финансов продукт стартира със специално предложение за първите си клиенти, като предлага гратисно плащане до 6 месеца. Повече информация за  и промоционалните условия, можете да откриете на www.credissimosuper.bg.Oт години oбратният лизинг е масово наложен и изключително добре приет на световния финансов пазар. Компаниите, предлагащи този вид финансиране, отчитат сериозен ръст и развитие не само в САЩ, но и в Европа, предимно във Франция, Испания, Швейцария и Холандия.Българската ФинТек група постоянно внедрява революционни решения и устойчиво се развива повече от 10 години, като продължава своята експанзия в Европа и Латинска Америка. Credissimo Супер е още едно доказателство, че групата ще продължи да отговаря на потребителските очаквания, предлагайки им изцяло нов модел за финансиране чрез .", "date": "2018.04.10", "title": "Credissimo Супер - нов модел за финансиране с обратен лизинг"}
{"url": "https://news.bg/world/predsedatelyat-na-jobbik-napuska-liderskiya-post-i-parlamenta.html", "text": "Лидерът на унгарската националистическа партия \"Йоббик\" Габор Вона напусна партийното ръководство и се отказа от мястото си в парламента след съкрушителната загуба на парламентарните избори в неделя, информира \"Ройтерс\".Припомняме, управляващата партия на премиера Виктор Орбан спечели трети мандат. Тя получи близо 50% от гласовете.\"Като кандидат на \"Йоббик\" за премиер лично съм отговорен за изборния резултат през 2018 г.\", написа Вона в профила си във \"Фейсбук\".Той поясни, че ще изпълни обещанието си след изборната загуба. Вона добави, че ще продължи да работи с партията, но не и като лидер.Много други опозиционни лидери също подадоха оставка.Според предварителните резултати \"Йоббик\" ще има 25 депутатски места или с едно повече в 199-местния парламент от предишните избори. Това ще е най-голямата опозиционна партия, въпреки че левите партии общо събират 38 места.39-годишният Вона е лидер на \"Йоббик\" още от 2006 г.", "date": "2018.04.10", "title": "Председателят на “Йоббик” напуска лидерския пост и парламента"}
{"url": "https://news.bg/society/nad-35-000-balgari-zasegnati-ot-skandala-s-feysbuk.html", "text": "Личните данни на над 35 000 български потребители във \"Фейсбук\" вероятно са били събрани неправомерно от компанията \"Кеймбридж Аналитика\" (Cambridge Analytica), съобщиха от социалната мрежа след запитване на БНТ.Социалната мрежа обяснява, че 18 български граждани са свалили приложение под формата на анкета. Чрез приложението се давало достъп до личната информация, но не само на тези 18 потребители, а и на техните приятели във \"Фейсбук\".Така броят на засегнатите бил значително по-голям - 35 718 българи.Приложението е получило достъп до почти целите профили на хората. Освен списъка с контакти, изтеклата информация включвала и детайли като електронна поща, рожден ден, роден град, място на пребиваване, снимки, видеа, харесвания и публикации в социалната мрежа.От социалната мрежа обясняват, че не всички потребители са засегнати еднакво, защото разрешенията за приложението се променяли във времето.\"Използвахме възможно най-разширена методология\", обясняват от \"Фейсбук\".\"Това е най-добрата ни прогноза за броя на хората, които директно са инсталирали приложението, и броя на приятелите им, чиито данни може да са били събрани.\"Припомняме, от вчера , които са засегнати от скандала. По последни данни броят на засегнатите е близо .От \"Фейсбук\" уточняват още, че 97.2% от потребителите, които са инсталирали приложението, вероятно са го направили от САЩ.От всичките засегнати хора - както тези, участвали в анкетата, така и техните приятели, 81.6% са били в САЩ.", "date": "2018.04.10", "title": "Над 35 000 българи засегнати от скандала с \"Фейсбук\""}
{"url": "https://news.bg/politics/borisov-egoizmat-na-balkanite-shte-zasegne-vsichki-ni.html", "text": "Българският премиер Бойко Борисов призова всички лидери на Балканите да проявят разум и да устоят на провокациите, които зачестяват напоследък. Това стана ясно след срещата на Бойко Борисов с президента на Сърбия Александър Вучич в босненският град Мостар, съобщиха от МС.На срещата бяха обсъдени ситуацията в региона и развитието на инфраструктурните проекти, които осигуряват свързаност между балканските страни и останалата част от Европа, уточниха от Министерския съвет.\"Обръщам се към нашите братя мюсюлмани, бошняци, хървати, сърби, целия регион - да проявим разум, защото последствията ще са само за Балканите. Изживяхме го. България се върна десетилетия назад само заради войната. Не бива да бъдем егоисти, да мислим че един конфликт ще отмине някой от нас. За една секунда се руши, 20 години се възстановява... Мостар е хубаво място да се каже това\", заяви Борисов.Той припомни, че именно този град в Босна и Херцеговина е символ на войната отпреди 20-ина години, която спря развитието на региона. Той беше категоричен, че ЕС иска мир и стабилност на Балканите.Българският премиер Бойко Борисов е оптимист за предстоящата Среща на върха в София за Западните Балкани, въпреки че някои държави не са признали Косово. \"Надявам се да намерим път да се решат тези проблеми, защото на 17 май трябва да влезем в Съвета с оптимизъм, с решени проблеми. Ние, политическият елит, сме отговорни за това. Всичко друго е егоистично, всичко друго няма значение. Който го допусне, той ще завлече всички\", каза Борисов.През последните няколко години всички с радост наблюдаваме как икономиката и инвестициите вървят нагоре. В едно нещо съм абсолютно убеден - ЕС иска мир и просперитет на Балканите. За другите големи играчи на международната сцена - надявам се да е така, каза Борисов на съвместната си пресконференция с Вучич.Българският министър-председател посочи, че провокациите и конфликтите в региона напоследък тревожат всички. \"Настроението не е оптимистично, по-скоро усещането е, че ни предстои нещо лошо, а преди няколко месеца не беше така\", коментира Борисов, визирайки инцидентите и словесните престрелки между Сърбия и Косово, липсата на съгласие по промените в изборния закон на Босна и Херцеговина, напрежението около Кипър и Гърция, войната в Сирия.Борисов приветства усилията на сръбския президент Вучич за запазване на спокойствието в преговорния процес с Прищина и на мира. \"Искрено се надявам, че и колегите в Косово ще продължат в същия дух\", каза премиерът Бойко Борисов. Българският министър-председател увери, че ще потърси разговори по темата с президента на страната Хашим Тачи.Президентът Вучич беше категоричен, че страната му е за мир и стабилност в региона и че Сърбия ще продължи да търси начин за намиране на компромис в решаването на проблемите между Белград и Прищина. Той подчерта, че на Балканите не са необходими сблъсъци. \"Ще се боря за стабилност, няма да спя\", каза Вучич и допълни, че ще иска намеса на международната общност за запазване на мира в региона.", "date": "2018.04.10", "title": "Борисов: Егоизмът на Балканите ще засегне всички ни"}
{"url": "https://news.bg/int-politics/rusiya-privika-poslanika-na-izrael-da-obyasni-za-udara-v-siriya.html", "text": "Външното министерство на Русия е привикало посланика на Израел в Москва за обяснение относно нападението срещу сирийската военновъздушна база, което беше извършено в понеделник рано сутринта. Това са потвърдили служители от израелското външно министерство, цитирани от израелските медии.От израелското външно ведомство са уточнили, че Израел бил в постоянна връзка с Кремъл и че Гари Корен, посланикът на Израел в Москва, ще се срещне днес с руския заместник-министър на външните работи Сергей Рябков.Руските военни обявиха вчера, че два израелски изтребителя Ф-15 са извършили въздушни удари по сирийска военновъздушна база край град Хомс. 14 души са били убити при ударите, като най-малко седмина от тях са иранци. Израелските бойни самолети са дошли от въздушното пространство на Ливан.Според руското военно министерство сирийската противовъздушна отбрана е свалила пет от осемте изстреляни ракети, докато останалите три са се приземили в западната част на базата. Руският външен министър Сергей Лавров предупреди, че ударите били \"опасно развитие\".Дмитрий Песков, говорителят на руския президент Владимир Путин, посочи вчера, че Израел не е уведомил руските власти преди въздушното нападение, въпреки че в базата е можело да се намират руски военни съветници, което той определи като \"причина за безпокойство за нас\".", "date": "2018.04.10", "title": "Русия привика посланика на Израел да обясни за удара в Сирия"}
{"url": "https://news.bg/world/zukarbarg-se-izvini-za-iztichaneto-na-danni-za-potrebitelite-na-feysbuk.html", "text": "Основателят на Фейсбук Марк Зукърбърг се извини за недостатъчната защита на данните на потребителите на социалната мрежа, довела до изтичане на данни, от което се възползва компанията Cambridge Analytica.Извинението е поднесено в писмените показания на Зукърбърг пред американския Конгрес.\"Сега е очевидно, че не сме направили достатъчно, за да предотвратим използването на тези инструменти за нанасяне на вреда. Става дума за фалшивите новини, чуждестранната намеса в изборите, разпалването на омраза, разработките и защитата на информацията.\" - се казва в документа, който е публикуван на сайта на Конгреса.Зукърбърг отбелязва, че компанията му не е имала достатъчно широк поглед върху своята отговорност. Той посочва ,че грешката е негова и поднася извинения за това.В профила си във Фейсбук той се ангажира, че компанията ще създаде независима комисия, която ще изследва ефектите на социалните медии върху провеждането на избори и демокрацията като цяло.", "date": "2018.04.10", "title": "Зукърбърг се извини за изтичането на данни за потребителите на Фейсбук"}
{"url": "https://news.bg/world/italianski-antimafiot-mafiyata-e-v-iztochna-evropa-osobeno-v-balgariya-i-rumaniya.html", "text": "В обширна статия вестник Ди Велт\" посочва, че \"Ндрангета\" действа активно в Източна Европа от 20 години насам. Тя е в състояние да оказва влияние и върху избори\", твърди прокурорът-антимафиот Никола Гратери от Калабрия. Според изданието, той е най-важният съдебен експерт по въпроса за международните контакти на мощната калабрийска мафия.Пипалата на мафията са в цяла Източна ЕвропаОще през 2008 година председателят на Комисията за борба с мафията в римския парламент Франческо Форджоне представя подробен доклад за международната експанзия на \"Ндрангета\". Калабриецът Форджоне дълго време е бил под полицейска закрила заради разкритията си и добре познава опасностите, свързани с тази навярно най-могъща престъпна организация в света. Той е и автор на книгата \"Износ на мафия\".\"Организациите на италианската мафия отдавна са се настанали във всички страни на Източна Европа - преди всичко и Румъния\", казва Форджоне, цитиран от \"Ди Велт\". Интересите на мафията са \"едни и същи навсякъде по света\", допълва експертът: \"Мафията иска да печели от всевъзможни финансови транзакции, пране на пари, инвестиции и нелегална търговия от всякакъв характер\".Гигантските парични суми от международната търговия с наркотици, оръжия и опасни отпадъци се влагали в сделки с недвижими имоти или на борсата - това е най-простият начин за пране на пари\", твърди Франческо Форджоне и допълва:\"От нашите разследвания знаем, че мафията е замесена в скандалите за отровните отпадъци в Румъния и че е разпростряла пипалата си чак до Газпром\". Факт е например, че кланът \"Казалези\" - една от най-успешните бандитски групировки на Камората - има консолидирани интереси в Румъния, а кланът на \"Корлеоне\" беше замесен в скандали с нелегални отровни отпадъци.\"В последно време апетитите на мафията са насочени и към структурните фондове на ЕС, средствата от които бавно се пренасочват от южния фланг на Европа към източноевропейските членки на ЕС. За Ндрангета, която разполага с огромни средства, е като детска игра да си купи и политическо влияние в тези страни, обяснява Форджоне.\"Това е познатият механизъм на корупцията - мафията подкупва политици, за да си осигури безнаказаност. А за политиците в региона парите на мафията са добре дошли, защото с тях обслужват своята клиентела и финансират предизборни кампании\", казва италианският експерт.Мафията контролира източноевропейския си бизнес от ГерманияПредполага се, че мафията направлява своя източноевропейски бизнес от територията на Германия, където нейните престъпни структури са пуснали корени от десетилетия насам. \"Мафията навлезе едно време в Германия заедно с гастарбайтерите и дълго време остана незабелязана, защото властите в страната имаха достатъчно проблеми с други организации - например с могъщата руска мафия\", казва Форджоне и добавя: Едва след кървавата баня в Дуисбург през 2007 година, когато посред бял ден бяха застреляни шестима души пред едно заведение, германските власти започнаха да се вглеждат в структурите на италианската мафия.\"Ндрангета\" направлява износа на наркотици през стратегическите холандски пристанища Ротердам и Антверпен и контролира своите подразделения в страните от Бенелюкс. Двама членове на клана \"Странджо\" от Сан Лука в Калабрия, които бяха замесени в убийствата в Дуисбург, бяха арестувани в Ротердам и Брюксел.\"Всичко на Изток да се изкупи - незабавно!\"Франческо Форджоне предполага, че експанзията на италианската мафия към Източна Европа започва веднага след падането на Берлинската стена. Показателни в това отношение са думите на един бос на мафията, казани от него на съдбоносната дата 9 ноември 1989 година: \"Стената падна. Тръгвайте веднага към Берлин и купувайте на Изток всичко, което се продава\", заповядва той в подслушан от полицията разговор.Форджоне твърди, че голяма част от любимите на германците италиански ресторанти са обвързани с босовете на калабрийската мафия. Вестник \"Ди Велт\" отбелязва, че при специализираната акция на полицията през януари в Германия са били арестувани 11 членове на \"Ндрангета.\"Много често въпросните италиански ресторанти се намират в подозрителна близост до правителствени сгради и съдилища\", казва още Форджоне.Фактът, че мафията разширява своя бизнес в Източна Европа, си личи и по това, че търговията на наркотици и оръжия се завръщат в България, Румъния, Албания и Черна гора. Страните от Източна Европа, включително и членуващите в ЕС, често предлагали \"сигурен терен\" за нелегални сделки, защото законодателството, методите на издирване, както и сътрудничеството в борбата срещу организираната престъпност са далеч по-слабо развити, отколкото в Италия и страните от Западна Европа\", заключава Франческо Форджоне.", "date": "2018.04.10", "title": "Италиански антимафиот: Мафията е в Източна Европа, особено в България и Румъния"}
{"url": "https://news.bg/world/v-donbas-i-v-siriya-zasneha-ednakvi-pametnitsi-na-ruski-naemnitsi-ot-vagner.html", "text": "Еднакви статуи на наемници от частната руска армия \"Вагнер\" са поставени в Сирия и в центъра на окупирания Луганск в Източна Украйна, официално обявени като паметници на \"руските доброволци\", предаде агенция \"Униан\".Информацията е позована на изследване на лабораторията за цифрова криминалистика на Атлантическия съвет \"Digital Forensic Research Lab\".В центъра на Луганск е издигната статуя на войник, зад който се крие дете. Той е придружен от надпис \"На руските доброволци\". На пиедестала на фигурата обаче се вижда характерният кръст на \"Вагнер\". Това е медал, с който се награждават посмъртно падналите в бой наемници от частната армия.Съобщава се, че паметникът е поставен не по-късно от 22 февруари 2018 г.Потребители на социалните мрежи съобщават, че това не е оригинален проект и че паметникът е точно копие на друг, който е поставен в Сирия най-късно през януари 2018 г.Двете статуи са напълно идентични с изключение на надписа на арабски език на пиедестала в Сирия. Той гласи \"На руските доброволци, които загинаха геройски при освобождаването на сирийските нефтени полета от ИДИЛ\".Авторите на изследването са установили, че паметникът в Сирия се намира на територията на завода \"Хаяна\", на около 50 километра от Палмира.Съдейки по снимки от социалните мрежи, Дамаск си е върнал контрола над завода не по-късно от 17 февруари 2017 г., а през март са започнали възстановителни работи.Посочва се, че очевидно частната армия \"Вагнер\" активно е участвала в боевете в този район.Напомня се, че на 10 октомври 2017 г. руският в. \"Фонтанка\" публикува статия за руския неонацист Алексей Милчаков, който е воювал в Сирия, но първоначално е бил в Донбас. Той е основал групата \"Русич\", известна със своя садизъм и извършване на военни престъпления.В Донбас неговият отряд е убил най-малко 40 украинци. Милчаков е известен с това, че е отрязвал ушите на убитите украински войници, изрязвал е свастики върху лицата на труповете и си е правил селфита на фона на изгорени тела на украинци.Съобщава се, че след впоследствие Милчаков и други членове на \"Русич\" са се присъединили към частите на \"Вагнер\" в Сирия.Милчаков и негови подчинени са били заснети в база на \"Вагнер\" в завода \"Хаяна\". Чрез геолокация е подтвърдено, че местонахождението наистина е на територията на този завод. Предполага се, групата от \"Вангер\" още се намира в района.Кремъл отрича наличието на руски военни части в Донбас, както и в сухопътните операции в Сирия. Официалната версия е, че ако там воюват руснаци, те са доброволци.", "date": "2018.04.10", "title": "В Донбас и в Сирия заснеха еднакви паметници на руски наемници от „Вагнер“"}
{"url": "https://news.bg/disasters/19-dushi-zaginaha-pri-eksploziya-v-idlib.html", "text": "Поне 19 души са загинали при експлозия в сирийския град Идлиб, намиращ се в северозападната част на страната, съобщи БНР, позовавайки се на DPA.От загиналите при експлозията най-малко 13 са невинни граждани.Сирийският център за наблюдение на правата на човека пък информира, че експлозията била жестока. Инцидентът станал около Ал-Матак. Сирийският център за наблюдение на правата на човека все още не знае дали взривът е от паднала ракета.Гражданската спасителна служба в Идлиб е информирала за над 10 загинали цивилни и повече от 110 ранени. Експлозията причинила щети в четири сгради, една, от които изцяло е разрушена.Северозападният район Идлиб остава най-голямата населена област в Сирия в ръцете на бунтовници, които се бият срещу правителството на Дамаск, включително джихадистки фракции и националистически бунтовници. Доминиращата сила е \"Хайат Тахрир ал Шам\", ислямистки алианс, ръководен от бивш филиал на Ал Кайда в Сирия.", "date": "2018.04.10", "title": "19 души загинаха при експлозия в Идлиб"}
{"url": "https://news.bg/crime/arestuvaha-balgarin-ot-kol-tsentar-za-prodazhba-na-aviochasti-na-siriyski-teroristi.html", "text": "Задържаха българин, обвинен, че е продавал авиочасти на военните в Сирия, съобщи Btv. По искане на прокуратурата в Маями е арестуван 29-годишният Желяз Андреев от Добрич. Той е задържан в родния си град.Оказва се, че Желяз е арестуван заради разследване водено във Флорида срещу 11 души, сред които 5 българи. Те са обвинени, че са нарушили ембаргото за търговия със Сирия.В обвинителния акт е записано, че сънародниците ни са работили в кол център в София. Те са продавали части за самолети на сирийските авиолинии. САЩ обаче смята, че те са свързани с терористична дейност.Приятелката на Желяз - Милена Здравкова, обясни, че те са работили по списък с клиенти, който получавали от шефовете си. Не избирали на кого да продават, всеки получавал списък и работил по него. Освен това нямали представа, че трябва да спазват американското законодателство. По думите и стана ясно, че Желяз е разбрал за разследването случайно през 2015 г., когато му казали, че името му присъства в списък с обвинени.Фирмата, в която са работили е била регистрирана в София и те са подписали български трудови договори. Фирмата е била регистрирана в София със седалище в Маями.", "date": "2018.04.10", "title": "Арестуваха българин от кол център за продажба на авиочасти на сирийски терористи"}
{"url": "https://news.bg/bulgaria/himicheskite-ataki-v-siriya-sa-35-ot-2013-g.html", "text": "Химическите атаки в Сирия за последните пет години са 35. Това стана ясно от думите на арабиста проф. Владимир Чуков в ефира на БНТ по повод на ситуацията в Сирия.\"По данни на ООН, от 2013 г., когато беше тази историческата, първата атака с химическо оръжие пак в Гута - тогава, когато Барак Обама, между другото е обект на обвинения от страна на Доналд Тръмп, че ако той тогава би предприел атака срещу Башар Асад, \"животното Башар Асад\" нямало да бъде на място, т.е. щял да бъде в миналото\", припомни проф. Чуков и доуточни, че \"35 са химическите атаки в Сирия от 2013 г. до сега\".\"Няма как СС на ООН, като най-отговорния орган на универсалната международна организация да не вземе никаква реакция\", коментира ситуацията проф. Чуков.Той изтъкна, че става дума за десетки хиляди хора, които са избити.\"Днес излезе една много интересна карта - къде, с какъв газ е било извършено нападението, като към ООН до миналата година имаше една работна група за разследване на определяне на химическите атаки. С руско вето тази група обаче вече не съществува. От 2015 до 2016 г. тази група се занимаваше с 3 химически атаки и Русия реши, че тази група е много политизирана и в момента просто тя не съществува\", заяви проф. Чуков.По повод заседанието на СС на ООН той обясни, че форума представлявал тестване на руското настроение. Трябвало да се види дали руснаците биха желали да бъде възстановена тази група.Ако тази група установи, че има химическа атака, това автоматично по силата на чл. 7 означава, че субектът, който го е изстрелял, трябва да бъде обект и на военен удар, отсече проф. Чуков.", "date": "2018.04.10", "title": "Химическите атаки в Сирия са 35 от 2013 г."}
{"url": "https://news.bg/politics/petima-novi-generali-za-gergyovden-obeshta-voenniyat-ministar.html", "text": "Двама генерали да бъдат повишени в звание и да бъдат произведени петима нови генерали. Това се предвижда за предстоящия 6 май - Деня на храбростта и на Българската армия. Да дадем възможност на по-младия кадър да получат и званието, и постовете, които им се полагат, заяви в студиото на БНТ военният министър Красимир Каракачанов.Шест са офертите за закупуване на нов тип изтребител. Въпросът е да има възможности за избор, заяви министърът по отношение модернизацията на Военновъздушните ни сили. Той уточни, че България разполага с 1,5 млрд. лева за проектите за модернизация на военната ни техника. В рамките на тези пари трябва да е и първата доставка.По време на миналия конкурс за добиване на нов беше направено искане Португалия и САЩ за осем Ф-16, сега и за нови изтребители.Каракачанов обясни, че ще има запитване и до Боинг, които произвеждат новите Ф-18, каквито няма на Балканите. След полета на президента Румен Радев във Франция се обмисля да поканим за участие в конкурса и Рафал и консорциума Юрофайтер стария от Италия, новия от Германия. Предишното ръководство не е допуснало Израел, която има модернизирани Ф-16 с гаранция 30 г., каза военният министър.Той бе категоричен, че трябва да продължим да се грижим за наличната си авиация и да се поддържа годността на изтребителите ни МиГ-29 до 2030 г.Въпросът за поддръжката на военнотранспортните самолети Спартан е решен след дълги разговори, стана ясно от думите на Каракачанов.Удължаването на ресурса на РСК МиГ е за 4 г. Ремонтът ще се прави в България, резервните части ще се купуват от консорциума-производител РСК МиГ. Полша има 36 изтребителя МиГ, има и бомбардировач Су-22 и си купува резервните части от Русия. Защо Полша да може, а ние - не, запита реторично Каракачанов.Той се надява в следващите 7 г. да летят 15 от наличните ни изтребители МиГ. Имаме амбицията да ремонтираме и наличните щурмови самолети Су-25. От тази модификация летят четири, но има още два пъти по толкова, заяви Каракачанов.Относно идеята да бъдат закупени нови бронирани машини за сухопътни войски, ще бъдат изпратени предложения за оферти към няколко фирми - две американски, немска, френска, както и до консорциум между германска, финландска и американска фирма. Колкото повече участници има, толкова по-големи са възможностите за избор, каза Каракачанов.Условието е бронираната машина да бъде сглобявана в България с участие на наши фирми и поддържката на машините д става в България. Имаме възможности във военните заводи на ТЕРЕМ, каза Каракачанов.Модернизацията на военноморските ни сили изостава, стана ясно от думите на Каракачанов. За 28 г. във флота постъпиха 3 стари белгийски фрегати, които си заслужава да бъдат ремонтирани и модернизирани. Проектът за корабите се модернизира на база на опита. Ще бъде внесен малко по-късно в края на месец май, уточни военният министър.И трите проекта (за модернизация на ВВС, Сухопътни войски и на Военноморските сили) сме ги заложили без ДДС, каза военният министър.Без значение кой е държавен глава, министърът на отбраната е длъжен да поддържа добър диалог, заяви Каракачанов в отговор на въпрос какви са отношенията между президента Румен Радев и военното министерство.По време на интервюто Каракачанов в качеството му на лидер на ВМРО, бе запитан и за предоставянето на благодатния огън, донесен от българска църковна делегация на . Ние няма какво да делим, каза той и припомни, че наследник на Охридска архиепископия е Българската екзархия, чийто приемник е Българската православна църква.\"Православието винаги е било политика\", заяви Красимир Каракачанов.\"Канонът е хубаво нещо, но в XXI век хората ги интересуват чисто човешките неща и Църквата би трябвала да бъде отворена и към социалните проблеми на хората - бедността, наркоманиите. По времето на социализма политиката е била Църквата да се затвори в храмовете\", заяви Каракачанов.По думите му, докато се биеха двата синода кой е легитимният, те търсеха подкрепа от другите страни и сега трябва да се плати тази подкрепа.Относно положението на надзирателите и ситуацията в затворите, вицепремиерът по сигурността призна, че много грешки са направени по време на прехода. Представата на българите за един затвор е по-различна от действителността. По закон надзирателите не носят оръжие. Когато един затворник се е сдобил с оръжие и го опре в главата на надзирателя, какво става, попита Каракачанов.Според него проблемът може да се реши в две стъпки - преразпределение и модернизация. Софийският затвор е претоварен, призна той. Второ - да се заложи не толкова на жива сила, а на модерни системи. Построяването на нови затвори на нови места са много средства, обясни министърът.Припомняме, осъдените на 3 април. Бягството е станало при предаване на багаж от техни роднини. В улицата срещу затвора ги е чакала кола.По-рано правосъдният министър Цецка Цачева призна, че става дума за човешки грешки. Причина е и техническото недоокомплектоване в затвора. Мин. Радев пък информира в НС, че МВР е имало информация за подготвяне на бягството.Бегълците са много опасни, съобщи МВР. Зад гърба си Пелов има няколко убийства.Бягството от затвора предизвика опозицията от БСП да поиска оставката на правосъдния министър Ццека Цачева и вътрешния министър Валентин Радев. Впоследствие и лидерът на  В това той видя единствен демократичен изход от ситуацията.", "date": "2018.04.10", "title": "Петима нови генерали за Гергьовден обеща военният министър"}
{"url": "https://news.bg/crime/osadiha-dvama-za-trafik-na-hora-za-prosiya.html", "text": "Районната прокуратура в Оряхово е обвинила двама за трафик на хора и използването им с цел просия. Ж.Ц. и Б.М. са се признали за виновни пред съда и са получили присъда.През август 2014 г. Ж.Б. набрал две лица от Оряхово заедно с Б.М. Той ги транспортирал и превел през ГКПП -Кулата в Гърция.Там те били укрити и впоследствие използвани за просия в различни населени места.Това се случвало почти два месеца. През този период подсъдимият Б. ги принуждавал да просят насилствено, като им нанасял побой.Той заблудил единия от тях, че ще бъде ангажиран като бояджия на огради на частни домове в Гърция.След като двамата подсъдими сключили споразумение със съда, получили осъди. За Ж.Ц. е определено наказание от две години и шест месеца \"лишаване от свобода\" с четиригодишен изпитателен срок, а за Б.М. - шест месеца \"лишаване от свобода\", чието изпълнение е отложено за срок от три години.", "date": "2018.04.10", "title": "Осъдиха двама за трафик на хора за просия"}
{"url": "https://news.bg/crime/dvizhenieto-po-am-trakiya-v-ednata-lenta-zaradi-remont.html", "text": "Движението по автомагистрала \"Тракия\" се осъществява в едната лента заради ремонтни дейности. Отсечката, за която се отнася ограничението, е в посока Бургас при км 158 на магистралата.В участъка се ремонтира мантинела в средната разделителна ивица, съобщиха от МВР.Ограничението ще е валидно на 10 април до 17:30 часа.От Агенция \"Пътна инфраструктура\" информират, че по път I-1 Симитли - Кресна в Кресненското дефиле в района на тунел \"Кривия\" движението се осъществява в една лента поради извършване на проучвателно-проектантски работи.Ограниченията по пътя Симитли- Кресна са в сила до 17:00 часа на 10 април и на 11,12,13 и 16 април от 9 до 17 часа.Шофьорите да се движат с повишено внимание и съобразена скорост, спазвайки пътната сигнализация и указанията на сигналистите.", "date": "2018.04.10", "title": "Движението по АМ \"Тракия\" в едната лента заради ремонт"}
{"url": "https://news.bg/health/bolnitsite-prez-april-da-harchat-kolkoto-prez-fevruari-iska-kasata.html", "text": "Бюджетът за болниците за месец април ще е равен на бюджета, заплатен за . Това се казва в писмо от Националната здравноосигурителна каса (НЗОК), изпратено към регионалните здравни каси. Същевременно цените през април са завишени. Това означава намаляване на обема дейност. Това каза д-р Галина Павлова, заместник-председател на Българския лекарски съюз (БЛС) пред БНР.Това показва, че . Това води до неплащане към лечебните заведения. Касата се опитва да направи икономия от договорените пари от Българския лекарски съюз (БЛС). Имало е среща в Касата, ще се види как тези пари ще бъдат разпределени. Не може договорният партньор да нарушава договореностите, категорична е д-р Павлова.Тя припомни, че  от първи април 2018 г. Повече от десет години те не са променяни. По думите й, няма , по която да не са увеличени цените. По електронен път ще се случва обмяната на информацията със Здравната каса. Това ще стане по криптиран канал, за да се защитят личните данни.Увеличени са обемите дейност, което означава повече направления, когато пациентът отиде при общопрактикуващия лекар. Ако Касата наруши договореното, тогава рамковият договор няма да бъде по-добър. Всички знаем за задълженията на българската Здравна каса към чужди каси, припомни д-р Павлова.", "date": "2018.04.10", "title": "Болниците през април да харчат колкото през февруари, иска Касата"}
{"url": "https://news.bg/int-politics/yuliya-skripal-izleze-ot-bolnitsata-otvedena-e-na-sigurno-myasto.html", "text": "Юлия Скрипал, отровената дъщеря на бившия руски шпионин Сергей Скрипал, е била освободена от болницата, разбра БиБиСи.33-годишната жена е била освободена от болницата в английския град Солсбъри вчера и е била отведена на сигурно място.Нейният 66-годишен баща остава в болницата, но състоянието му се \"подобрява бързо\".Двамата бяха откарани в болница на 4 март, след като пострадаха тежко от бойно отровно вещество новичок.Още през миналата седмица от британската полиция обявиха, че Юлия си възвръща силите с всеки изминал ден.Британското правителство обвинява Русия, че стои зад отравянето, но Москва отрича каквато и да е намеса и обвини британците, че са измислили \"фалшива история\".Британският премиер Тереза Мей заяви, че Русия е \"виновна\" за отравянето.Проби от нервнопаралитичното вещество бяха проверени от Центъра за химическа, биологична и радиологична защита в Портън Даун, в опит да се провери неговият източник. Ръководителят на центъра заяви, че точният източник на нервнопаралитичното вещество не е бил установен, но вероятно е било използвано от \"държавен актьор\".", "date": "2018.04.10", "title": "Юлия Скрипал излезе от болницата, отведена е на сигурно място"}
{"url": "https://news.bg/society/za-zlatnata-sreda-mezhdu-atraktivna-i-korektna-onlayn-reklama-prizova-margaritov.html", "text": "\"Намирането на златната среда между атрактивното и коректното в рекламата ще предпази потребителите от заблуди\", обясни председателя на Комисията за защита на потребителите - КЗП Димитър Маргаритов във връзка с  информацията, че през тази година за първи път разходите за търговски съобщения в уеб-пространството ще достигнат 40% от всички изразходвани за тази цел средства в световен мащаб.Това е особено валидно е за онлайн средата, защото в последно време и в бъдеще вероятно тя ще бъде основният терен, на който ще се излъчват тези послания, допълни той. \"Процесът на трансформация е свързан с това, че активните и младите хора прекарват все повече своето време в Интернет - в социалните мрежи и платформи за електронно съдържание\", коментира Маргаритов. От този месец предплатените в собствената ни страна абонаменти за онлайн съдържание са достъпни на територията на Европейския съюз, независимо в коя държава-членка се намирате.\"Отпадането на виртуалните граници в онлайн средата допълнително стимулира увеличаването и на рекламните послания, които се излъчват през Интернет. Социалните мрежи влияят все повече не само върху общуването между хората като цяло, но и върху потребителското поведение. Те все по-често се ползват и за търговия - потребители си предоставят едни на други възможността да търгуват различни стоки, а и самите търговци осъзнават, че това е мястото за най-активно общуване. Това крие своите рискове за потребителите\", добави Маргаритов.На фона на всичко това, както и на данните, че около половината население на света използва Интернет, а 70% от хората там пазаруват в Мрежата, се очертава необходимостта от изграждане на култура, която да не позволи потребителите да станат жертва на опити на търговците за нелоялни практики.Това е особено важно с оглед обстоятелството, че \"рекламата като продукт на креативността винаги може да съдържа илюстрация на въображение - не можем да очакваме да е абсолютно реалистична и припокриваща се с действителността. Именно това я отличава от всички други послания, които могат да носят информация за дадени продукти\", коментира Маргаритов.\"Същевременно си даваме сметка, че в някои случаи могат да бъдат отправяни заблуждаващи послания, невярна информация, които посредством рекламата и по-атрактивните чисто визуални послания да доведат до това потребителите, които по-прибързано вземат решения или недообмислят някои моменти, да закупят неща, които не са им потребни или впоследствие да установят, че не са били изгодни за тях\", допълни той.\"Търговците би трябвало да имат съзнание, както при пласирането на продуктите посредством онлайн магазините и платформите, така и когато избират рекламист и одобряват изготвената от него реклама за техните продукти с оглед коректността и лоялността, вместо да се търси заблуждаващият елемент и това, което може да донесе лесна печалба\", обясни председателят на КЗП. В Интернет средата и социалните медии много по-бързо, отколкото във всяка друга комуникационна атмосфера се разбира, когато има нередности.\"Когато се подхожда разумно, ще могат да бъдат извлечени по-скоро ползи, отколкото неприятности от този тип общуване и начина, по който се развиват в съвременния свят отношенията във виртуалната среда\", допълни Маргаритов.", "date": "2018.04.10", "title": "За златната среда между атрактивна и коректна онлайн реклама призова Маргаритов"}
{"url": "https://news.bg/int-politics/dva-razrushitelya-na-sasht-se-otpraviha-kam-siriya.html", "text": "Два американски разрушителя са се отправили към източната част на Средиземно море, съобщават американски медии, позовавайки се на източници от Пентагона.\"САЩ вече имат един ракетен разрушител в източната част на Средиземно море - \"Доналд Кук\", откъдето той може да участва във всякакъв удар срещу Сирия... Вторият - \"Портър\", може да стигне до района в рамките на няколко дни\", отбелязва \"Уолстрийт джърнъл\".Вчера в. Washington Examiner, позовавайки се на източник от Пентагона, написа, че разрушителят \"Доналд Кук\" с 60 крилати ракети \"Томахоук\" е напуснал пристанището в Кипър и се е отправил към Сирия.Според турския в. \"Хюриет\" над разрушителя най-малко четири пъти са прелетели руски бойни самолети, но Пентагонът отрича тази информация.Уточнява се, че \"Доналд Кук\" се е доближил на разстояние от 100 км от сирийския крайбрежен град Тартус, където се намира руска военноморска база.  По-рано американският президент Доналд Тръмп обвини Русия и Иран, че подкрепят сирийския президент Башар Асад на фона на информацията за  и обеща в рамките на 48 часа да вземе решение за ответни действия.Москва и Дамаск отричат съобщенията за използването на хлорни бомби, за които се твърди, че са хвърлени от сирийските военни. От руското външно министерство коментираха, че целта на съобщения била да прикрият терористите и да оправдаят възможни силови удари отвън. ", "date": "2018.04.10", "title": "Два разрушителя на САЩ се отправиха към Сирия"}
{"url": "https://news.bg/crime/nadziratel-na-zatvornitsite-postoyanno-se-vmenyavat-prava-na-nas-se-otmenyat.html", "text": "Надзиратели от Централния Софийски затвор, подкрепени от колегите си от Пловдив и Варна протестират пред учреждението. Протестиращите настояват за повече щатни бройки на охранителите в затворите.\"На лишените от свобода постоянно се вменяват права, на нас се отменят, заяви служител в български затвор. Той определи работата на надзирателите като работа в преса.Протестиращите настояват за увеличение на щатните бройки и за включване на модерна техника в тяхната дейност. Те искат и цялостна реформа на системата за изпълнение на наказанието.Междувременно правосъдният министър Цецка Цачева разговаря с председателя на Синдиката на служителите в затворите в България Христо Илков и с председателя на синдикат \"Охрана\" Петко Чалъков. За 11 април насрочиха срещата на правосъдния министър Цецка Цачева с представители на надзирателите, съобщиха от Министерството на правосъдието.Целта на преговорите е да доведат до окончателното разпределение на отпуснатите от правителството допълнителни 15 млн. лв. за възнаграждения на служителите в Главна дирекция \"Изпълнение на наказанията\" и Главна дирекция \"Охрана\".Участниците в протеста заявиха, че от Синдикалната организация са изпратили писмо до министър Цачева и до шефа ГДИН да предоставят резултатите на проверката за избягалите затворници. Целта на синдикатите е да формират позиция и да защитят колегите си, но и да има по-голяма прозрачност за условията за работа в затворите в страната.Сред участниците в протеста на надзирателите имаше и представители на работещите в женския затвор в Сливен. Няма разлика между жената и мъжа, лишени от свобода, заяви жена-надзирател.Припомняме, на 3 април двама осъдени - Владимир Пелов и Радослав Колев избягаха от Централния софийски затвор, след като стреляха по надзиратели и ги заплашиха с оръжие. Полицията все още се опитва да установи как двамата затворници са се сдобили с пистолет.Следствието по с участват всички областни дирекции на МВР в страната.Три дни по-късно - на 6 април , който го конвоирал. Затворникът е трябвало да бъде транспортиран от болница на затвора към корпуса.", "date": "2018.04.10", "title": "Надзирател: На затворниците постоянно се вменяват права, на нас се отменят"}
{"url": "https://news.bg/world/kim-chen-un-ofitsialno-potvardi-predstoyashtata-sreshta-s-tramp.html", "text": "Лидерът на КНДР Ким Чен-ун обсъди бъдещите преговори със САЩ на партийна среща, съобщи държавната медия, цитирана от АП.Той за първи път официално съобщава за диалога със САЩ за подготвяне на среща на върха с американския лидер Доналд Тръмп.Вчера Тръмп потвърди, че срещата ще се проведе през май или началото на юни. За 27 април пък са планирани разговори между президента на Южна Корея и водача на тоталитарната държава.На партийната среща в понеделник лидерът на КНДР е обсъдил \"развитието на отношенията между Севера и Юга и перспективите за диалог между САЩ и КНДР\", отбелязва KCNA.Той също така е говорил за \"развитието на ситуацията на Корейския полуостров\", включително и предстоящата по-късно този месец среща.През уикенда американски медии информираха, че САЩ и КНДР водят тайни преговори за подготвяне на срещата.", "date": "2018.04.10", "title": "Ким Чен-ун официално потвърди предстоящата среща с Тръмп"}
{"url": "https://news.bg/crime/vtora-sedmitsa-tarsyat-izbyagalite-zatvornitsi.html", "text": "Вече втора седмица властите издирват избягалите от Централния софийски затвор престъпници - Владимир Пелов и Радослав Колев.Осми ден продължава търсенето на двамата бегълци. След като МВР разпространи повече снимки на двамата избягали, сигналите в полицията са се увеличили. Никой от тях обаче не е достоверен.Има информация, че Пелов и Колев все още се намират в страната. Преди ден в МВР е постъпила информация, че избягалите са засечени във вила близо до село Огоя, което се намира до Своге. На място са били изпратени сили на полицията, които са претърсили района, но двамата затворници не са открити. През почивните дни по празниците хеликоптер е облетял над селото, но двамата не са били намерени.Припомняме, и двамата издирвани мъже са опасни. Радослав Колев е рецидивист, осъден на 26 г. зад решетките за убийство. Владимир Пелов Стефанов пък има присъда 30 г. \"лишаване от свобода\". Той е осъден за грабеж, отвличане и опит за убийство на двама полицаи.Издирването на  продължава активно и властите призовават всеки, който има информация за тях, да се свърже с полицията. До момента от двамата няма и следа.Припомняме, на 5 април вътрешният министър Валентин Радев съобщи, че в ведомството са получени . По думите на министъра едва 30 от сигналите е вероятно да са достоверни. Въпреки това всички сигнали се проверяват.Бягството на двамата стана повод опозицията в лицето на БСП да поиска оставката на министърът на правосъдието Цецка Цачева и вътрешният министър Валентин Радев.Впоследствие и лидерът на . От своя страна правосъдният министър заяви, че оставката е лесна, но неефективна мярка.", "date": "2018.04.10", "title": "Втора седмица търсят избягалите затворници"}
{"url": "https://news.bg/world/86-godini-ot-rozhdenieto-na-omar-sharif.html", "text": "Днес се навършват 86 години от рождението на египетския актьор Омар Шариф, който се превърна в световна звезда на киното с филми като \"Лорънс Арабски\" и \"Доктор Живаго\".Той е носител на отличие \"Сезар\" и три приза \"Златен глобус\", номиниран е за наградите \"Оскар\" и \"Сателит\".Шариф е роден на 10 април 1932 г. в униатско семейство на ливански емигранти в Александрия, Египет. Рожденото му име е Мишел Димитри Шалхуб.Има над 100 роли във филми и сериали. Известен е и като играч на бридж.Умира на 10 юли 2015 г. от инфаркт в Кайро, Египет. (Уикипедия)", "date": "2018.04.10", "title": "86 години от рождението на Омар Шариф"}
{"url": "https://news.bg/weather/slanchevo-toplo-pochti-tiho-vreme.html", "text": "Седмицата започва със слънце и температури близки до летните, почти няма вероятност за валежи.Времето ще е преобладаващо слънчево през целия ден, с временни увеличения на облачността в следобедните часове. В сутрешните часове на отделни места в низините и по Черноморието е възможна ниска слоеста облачност, която ще се разсее.Максималните температури в по-голямата част от страната ще бъдат в интервала 22-27 градуса. По Черноморието те ще са по-ниски - малко над 15 градуса.Минималните в цялата страна са между 5 и 9 градуса.В източните райони се очаква слаб вятър от югоизток.", "date": "2018.04.10", "title": "Слънчево, топло, почти тихо време"}
{"url": "https://news.bg/press/borisov-na-poseshtenie-v-bosna-balgariya-osadi-himicheskata-ataka-v-siriya-bez-rezultat-ot-izdirvaneto-na-zatvornitsite.html", "text": "Посещението на премиера Борисов в Босна и Херцеговина и външнополитическата активност на България са сред водещите теми на вестниците във вторник.\"В тази толкова важна изборна година за Босна и Херцеговина по всякакъв начин ще се опитаме да помагаме за единството на държавата. На Балканите не може да подхождаме егоистично, проблем в която и да е държава засяга и другите, затова разчитам и на колегите за постигане на мир. Това коментира министър-председателят Бойко Борисов след срещата си с Драган Чович, член на Председателството на Босна и Херцеговина и домакин на 21-ия Международен икономически панаир в Мостар. Борисов е специален гост на изложението, което си поставя за цел да засили икономическото развитие чрез среща на бизнеса от региона със световни компании. В него ще участват и политически лидери от държавите от Западните Балкани, с които българският министър-председател ще проведе срещи. На срещата на Бойко Борисов и Драган Чович са обсъдени двустранните отношения, пред които има неусвоен потенциал по общото изразено мнение, евроатлантическата перспектива на страните от региона и най-сериозният инструмент за гарантирането й - развитието на икономиката и на инфраструктурата, съобщават от МС. \"Направим ли инфраструктурата, ще има и просперитет. Другото го пробвахме, не се получи\", посочи премиерът Борисов. Сигурен съм, че нашият евроатлантически път е без алтернатива, категоричен беше и членът на Председателството на Босна и Херцеговина Драган Чович.\" - в. \"Труд\".\"Започна посещението ми в Босна и Херцеговина със среща с члена на Председателството на Босна и Херцеговина Н.Пр. г-н Драган Чович. Това написа премиерът Бойко Борисов във фейсбук. \"Ще участвам в откриването на Международния икономически панаир в Мостар. Бих искал по този начин отново да се подчертае значението на икономическото развитие на страните от Западните Балкани за европейската им перспектива\", пише още премиерът. \"Успяхме да сложим на масата темата Запад-Балкани. Радвам се че ще видя тук и Вучич и Пленкович и всички колеги. В тази толкова важна изборна годиназа Босна и Херцеговина да помагаме за единството. За нас, за Балканите не трябва да се подхожда егоистично. Направим ли магистралите ще има бизнес, ще има просперитет\", каза Борисов в Мостар.\" - в. \"Стандарт\".\"Външно: България категорично осъжда употребата на химическо оръжие С тревога следим информациите за поредна химическа атака в Сирия. Категорично осъждаме употребата на химическо оръжие. Това се посочва в декларация на министерството на външните работи. Подобна атака срещу цивилни, включително деца, е тежко нарушение на международното хуманитарно право. Призоваваме за осигуряване на незабавен хуманитарен достъп до жертвите, както и за провеждане на разследване на място., се казва още в декларацията.\" - в. \"24 часа\".\"Премиерът Бойко Борисов поздрави унгарския си колега Виктор Орбан за победата на ръководената от него партия ФИДЕС на парламентарните избори вчера. Българския министър-председател е изразил увереност в бъдещото развитие на сътрудничеството между двете страни. \"Държавите в Европа повече от всякога имат нужда от диалог и единство и България ще разчита на подкрепа и съдействие от Унгария за реализиране на успешно председателство на Съвета на ЕС в интерес на нашите граждани и за просперитета на обединена Европа\", посочва в телеграмата си премиерът Борисов, като пожелава на Виктор Орбан здраве, благополучие и успехи.\" - в. \"Дневник\".Всекидневниците публикуват и изследване на Евростат, от което става ясно, че България предоставя гражданство най-често на руснаци, украинци и турци.\"Държавите от ЕС са предоставяли през 2016 г. най-често гражданство на мароканци, албанци и индийци, съобщи БТА, цитирайки данни на ЕК и \"Евростат.\" За разлика от тази обща тенденция през същата година България е предоставяла най-често гражданство на руснаци (30 на сто), украинци (17,1 на сто) и турци(8,9 на сто) - общо 1626 души. В ЕС гражданство през посочената година са получили общо 994 800 чужденци.\" - в. \"Стандарт\".\"От над 100 хиляди мароканци, получили европейско гражданство, близо 90 на сто са придобили статут от Испания, Италия и Франция. Почти всички албанци (97 на сто) с европейски паспорти са получили документите си от Гърция и Италия. Индийци и пакистанци са с най-голям дял сред натурализираните от Великобритания. Измежду гражданите на държава от ЕС, получили паспорт от друга страна в общността, на челни места са поляците и румънците. За 2016 г. от близо 60 хиляди румънци с нови паспорти близо половината са получили гражданство от Италия. Сред поляците, сменили паспортите си (19 800), не се откроява ясно предпочитание към гражданство от определена друга държава от ЕС...\" - в. \"Дневник\".\"От всички, придобили гражданство в държава от ЕС, една трета (32,5 на сто) са с произход от страна от общността, 29,6 на сто произхождат от държава от Африка, 20,9 - от Азия, а 15,2 на сто - от Америка. В същото време броят на британците, които са станали граждани на друга страна от ЕС, е нараснал повече от двойно през 2016 г. в сравнение с предишната след решението на Великобритания да напусне евросъюза - до 6555, сравнено с 2478 души година по-рано. Великобритания трябва да напусне ЕС през март 2019 г...\" - в. \"Сега\".Вестниците продължават да следят и затворническата сага.\"Седми ден продължава издирването на двамата затворници, които избягаха от Централния софийски затвор след въоръжено нападение над надзирателите на 3 април. Под засилена охрана са границите, входовете и изходите на магистралите и всички основни пътища у нас, съобщи \"Фокус\". Пътните патрули са инструктирани да следят за съмнителни автомобили. Двамата са обявени и за международно издирване. По случая работи специално създадена комисия, която трябва да установи как оръжията са внесени на територията на затвора, а резултатите от нейната работа, трябва да станат ясни на 12 април, веднага след празниците. В петък от МВР разпространиха актуални снимки от затвора на двамата бегълци. В полицията са получени стотици сигнали за това, че Пелов и Колев са видени на различни места в страната. По разпореждане на министър-председателя Бойко Борисов и след проверка на място, министърът на правосъдието Цецка Цачева поиска оставките на временно преназначения на длъжността главен директор на Главна дирекция \"Изпълнение на наказанията\" Свилен Цветанов и началника на затвора в София Петър Кръстев. Оставките са приети от министъра, като длъжностите им ще бъдат временно заети от служители на Главна дирекция \"Охрана\" към Министерство на правосъдието. Утре правосъдният министър Цецка Цачева свиква национално съвещание с участието на всички началници на затвори в страната и с ръководството на Главна дирекция \"Изпълнение на наказанията\". На нея ще бъдат обсъдени създалото се напрежение в системата, както и възможни решения на актуални въпроси в спешен порядък.\" - в. \"24 часа\".\"Служителите на затворите ще протестират отново Служителите на затворите ще протестират отново във вторник, този път в подкрепа на колегите си, били на смяна по времето на бягството на двамата лишени от свобода от Централния софийски затвор. Близо 500 души от системата ще се съберат утре пред затвора, за да поискат увеличаване на броя на надзирателите, нова и по-модерна техника и промени в закона, за които настояват повече от 10 години, съобщи Би Ти Ви.\" - в. \"Дневник\".В. \"Сега\" помества статия на Дойче веле за проникването на калабрийската мафия в България и Румъния: \"Ндрангета\" действа активно в Източна Европа от 20 години насам. Тя е в състояние да оказва влияние и върху избори\", твърди прокурорът-антимафиот Никола Гратери от Калабрия в обширна статия на вестник \"Ди Велт\", съобщи БГНЕС. Според германското издание, той е най-важният съдебен експерт по въпроса за международните контакти на мощната калабрийска мафия. Още през 2008 година председателят на Комисията за борба с мафията в римския парламент Франческо Форджоне представя подробен доклад за международната експанзия на \"Ндрангета\". Калабриецът Форджоне дълго време е бил под полицейска закрила заради разкритията си и добре познава опасностите, свързани с тази навярно най-могъща престъпна организация в света. Той е и автор на книгата \"Износ на мафия\". \"Организациите на италианската мафия отдавна са се настанали във всички страни на Източна Европа - преди всичко в България и Румъния\", казва Форджоне, цитиран от \"Ди Велт\". Интересите на мафията са \"едни и същи навсякъде по света\", допълва експертът: \"Мафията иска да печели от всевъзможни финансови транзакции, пране на пари, инвестиции и нелегална търговия от всякакъв характер\". Гигантските парични суми от международната търговия с наркотици, оръжия и опасни отпадъци се влагали в сделки с недвижими имоти или на борсата - това е най-простият начин за пране на пари\", твърди Франческо Форджоне и допълва: \"От нашите разследвания знаем, че мафията е замесена в скандалите за отровните отпадъци в Румъния и че е разпростряла пипалата си чак до Газпром\". Факт е например, че кланът \"Казалези\" - една от най-успешните бандитски групировки на Камората - има консолидирани интереси в Румъния, а кланът на \"Корлеоне\" беше замесен в скандали с нелегални отровни отпадъци.\" В последно време апетитите на мафията са насочени и към структурните фондове на ЕС, средствата от които бавно се пренасочват от южния фланг на Европа към източноевропейските членки на ЕС. За Ндрангета, която разполага с огромни средства, е като детска игра да си купи и политическо влияние в тези страни, обяснява Форджоне. \"Това е познатият механизъм на корупцията - мафията подкупва политици, за да си осигури безнаказаност. А за политиците в региона парите на мафията са добре дошли, защото с тях обслужват своята клиентела и финансират предизборни кампании\", казва италианският експерт. Предполага се, че мафията направлява своя източноевропейски бизнес от територията на Германия, където нейните престъпни структури са пуснали корени от десетилетия насам. \"Мафията навлезе едно време в Германия заедно с гастарбайтерите и дълго време остана незабелязана, защото властите в страната имаха достатъчно проблеми с други организации - например с могъщата руска мафия\", казва Форджоне и добавя: Едва след кървавата баня в Дуисбург през 2007 година, когато посред бял ден бяха застреляни шестима души пред едно заведение, германските власти започнаха да се вглеждат в структурите на италианската мафия. \"Ндрангета\" направлява износа на наркотици през стратегическите холандски пристанища Ротердам и Антверпен и контролира своите подразделения в страните от Бенелюкс. Двама членове на клана \"Странджо\" от Сан Лука в Калабрия, които бяха замесени в убийствата в Дуисбург, бяха арестувани в Ротердам и Брюксел. Франческо Форджоне предполага, че експанзията на италианската мафия към Източна Европа започва веднага след падането на Берлинската стена. Показателни в това отношение са думите на един бос на мафията, казани от него на съдбоносната дата 9 ноември 1989 година: \"Стената падна. Тръгвайте веднага към Берлин и купувайте на Изток всичко, което се продава\", заповядва той в подслушан от полицията разговор. Форджоне твърди, че голяма част от любимите на германците италиански ресторанти са обвързани с босовете на калабрийската мафия. Вестник \"Ди Велт\" отбелязва, че при специализираната акция на полицията през януари в Германия са били арестувани 11 членове на \"Ндрангета.Фактът, че мафията разширява своя бизнес в Източна Европа, си личи и по това, че търговията на наркотици и оръжия се завръщат в България, Румъния, Албания и Черна гора. Страните от Източна Европа, включително и членуващите в ЕС, често предлагали \"сигурен терен\" за нелегални сделки, защото законодателството, методите на издирване, както и сътрудничеството в борбата срещу организираната престъпност са далеч по-слабо развити, отколкото в Италия и страните от Западна Европа\", заключава Франческо Форджоне, цитиран от Дойче веле...\"", "date": "2018.04.10", "title": "Борисов на посещение в Босна, България осъди химическата атака в Сирия, без резултат от издирването на затворниците…"}
{"url": "https://news.bg/world/fbr-pretarsi-ofisa-na-advokata-na-tramp-maykal-koen.html", "text": "Служители на ФБР претърсиха офиса на Майкъл Коен - личния адвокат и доверено лице на президента Доналд Тръмп, предаде CNN.При обиска са иззети документи, свързани с изплатените суми на порноактрисата Сторми Даниелс, както и кореспонденция между Коен и Тръмп.Акцията в офиса на Коен не е пряко обусловена от разследването на спецпрокурора Робърт Мълър за руската намеса в американските избори, но е свързана с информация, която той е предоставил на прокуратурата на Ню Йорк.Източник от Белия дом съобщи, че Тръмп е проследил телевизионните репортажи по случая, но е знаел за обиските преди те да се появят в новините.По-късно самият Тръмп нарече действията на спецслужбите позорни и сравни обиска с лов на вещици. Пред журналисти в Белия дом той заяви, че екипът на спецпрокурора Мълър е \"най-предубедената група хора\".Припомняме, порноактрисата Сторми Даниелс, чието истинско име е Стефани Клифърд, обяви, че е имала връзка с Тръмп. В средата на февруари адвокатът му Коен призна, че ѝ е платил 130 хиляди долара, за да мълчи. Това е станало през 2016 г., няколко дни преди изборите.По данни на в. \"The Washington Post\", операцията е част от разследване срещу Коен за банкови машинации и финансови нарушения.", "date": "2018.04.10", "title": "ФБР претърси офиса на адвоката на Тръмп – Майкъл Коен"}
{"url": "https://news.bg/int-politics/varhoven-komisar-na-oon-pravoto-na-veto-paralizira-saveta-za-sigurnost.html", "text": "Неспособността да се реагира твърдо срещу употребата на химическо оръжие само поощрява неговото използване, а ръцете и краката на Съвета за сигурност са вързани заради правото на вето.Това заяви върховният комисар на ООН по правата на човека Зеид Раад ал Хюсеин във връзка с извънредното заседание на Съвета за сигурност на ООН по ситуацията в Сирия. То беше свикано заради жертвите в сирийския град Дума, при които бяха наблюдавани симптоми, говорещи за поразяване с хлор или нервнопаралитично вещество.Припомняме, за химическата атака на 7 април съобщиха няколко различни мониторингови и лекарски групи. Данните за броя на жертвите обаче се разминават. Според различни информации загиналите може би са между 70 и 75 души, но може да са и много повече.Постоянната представителка на САЩ в ООН Ники Хейли заяви пред Съвета за сигурност, че ръцете на режима в Кремъл за изцапани с кръвта на сирийските деца, предадоха информационните агенции.Руският представител Василий Небензя обаче заяви, че не е имало химическа атака и \"никой не е видял жертвите\". По думите му, руските експерти, които са пристигнали в Дума, не са открили следи от забранени вещества.\"Отново се използва химическо оръжие и заради това загиват хора, които никога не са държали оръжие. Кой е способен на това? Истински чудовища. Руският режим, по чиито ръце е кръвта на сирийските деца, не се притеснява от снимките на пострадалите сирийски деца. Не бива да забравяме за руската роля в разрушителната политика на Асад.\" - подчерта Ники Хейли.Небензя определи отношението към Русия като \"безпардонно\".Американската представителка подчерта, че САЩ ще реагират на химическата атака в Сирия, независимо от това дали Съветът за сигурност ще приеме резолюция или не.\"Достигнахме момента, в който трябва да покажем на света, че има справедливост. В историята ще бъде записан моментът, когато Съветът за сигурност или ще изпълни дълга си, или ще демонстрира пълно поражение в опита си да защити народа на Сирия. Във всички случаи САЩ ще отговорят на това.\" - заяви Хейли.Американската позиция срещна категорична подкрепа от представителя на Франция.В позиция на върховния комисар на ООН по правата на човека Зеид Раад ал Хюсеин, публикувана на сайта му, се казва, че страните в конфликта и тези, които ги подкрепят, широко са отворили вратите за употреба на \"това ужасно оръжие\".\"И тъй като тези, които го употребяваха преди, не понесоха никаква отговорност, продължават да изпитват пълната ни липса на решимост\", посочва върховният комисар.Съветът за сигурност е парализиран от правото на вето, светът реагира само с \"празни думи и леки порицания\", допълва ал Хюсеин, като призовава да бъде възстановен контролът върху въоръженията и да бъдат прекратени страданията на хората.", "date": "2018.04.10", "title": "Върховен комисар на ООН: Правото на вето парализира Съвета за сигурност"}
{"url": "https://news.bg/int-politics/sanktsiite-na-sasht-sazdavat-problemi-prizna-ruskata-tsentralna-banka.html", "text": "Гуверньорът на Руската централна банка Елвира Набиулина коментира, че новите санкции, наложени на Русия от страна на САЩ, по естествен начин са предизвикали спад на пазара и по-голяма нестабилност, като отнема време на пазарите и икономиката да свикнат с тях, съобщава \"Ройтерс\".Тя посочи пред конференция в Москва, че централната банка разполагала с широк набор от инструменти за справяне с рисковете, като засега не са установени опасности за финансовата стабилност на Русия.По-рано стана ясно, че 50 руски олигарси са загубили 12 млрд. долара само за ден заради новите санкции на САЩ. След като инвеститорите започнаха да разпродават руските си активи, курсът на рублата падна, срина се и руският фондов индекс РТС.За първи път от 16 ноември 2017 г. досега руската валута поевтиня под границата 60 рубли за долар. Курсът към еврото прехвърли 75 рубли за едно евро - за първи път от 4 август 2016 г.На борсата в Лондон също беше отбелязан срив на почти всички руски компании. Поевтиняха ценните книжа на \"Лукойл\", \"Роснефт\", \"Новатек\", НЛМК, \"Фосагро\", \"Полюса Золота\", \"Сургутнефтегаз\" и др.Най-много загуби олигархът Олег Дерипаска. Санкциите засегнаха холдинга En+, където Дерипаска е член на съвета на директорите, както и алуминиевата компания \"Русал\", голяма част от която е негова собственост. Същата съдба споделиха и шест други компании, свързани с него.", "date": "2018.04.10", "title": "Санкциите на САЩ създават проблеми, призна Руската централна банка"}
{"url": "https://news.bg/int-politics/si-dzinpin-sreshtu-mantaliteta-na-studenata-voyna-v-ikonomikata.html", "text": "Китайският президент Си Дзинпин предупреждава за \"манталитета на Студената война\" и обещава да отвори част от икономиката на страната, съобщава БиБиСи. Речта му на форума Боао за Азия, често наричана \"Давос\" в Азия, прилича на опит да се успокоят търговските взаимоотношения със САЩ.Си Дзинпин обещава да намали тарифите за внос на автомобили и да облекчи изискванията за чуждестранни фирми, инвестиращи в Китай, но няма информация, кога ще се случат промените.Китайският президент не прави конкретни препратки към ситуацията с Вашингтон, но призовава за откритост.\"Човешкото общество е изправено пред голям избор да се отвори или затвори, да върви напред или назад\", коментира Си Дзинпин пред китайски и международни инвеститори.\"В днешния свят тенденцията към мир и сътрудничество напредва и мисленето от Студената война е остаряло. Да обръщаме внимание само на собствената си общност, без да мислим за другите, може да доведе само до стена. Можем да постигнем печеливши резултати, като настояваме за мирно развитие и съвместна работа\", обясни той.Вашингтон твърди, че Китай не е изпълнила по-ранните си обещания за отваряне на икономиката, включително са поставяли препятствия пред международните компании, които имат достъп до пазарите и принуждават инвеститорите да създават съвместни предприятия и да предават интелектуална собственост. Президентът на Китай Си Дзинпин се позиционира като двигател на глобализацията, прави го постоянно, когато изнася речи на международни форуми. А времето за това е изключително подходящо, на фона на текущия търговски сблъсък САЩ-Китай.  За разлика от провокативните туитове на президента Тръмп, президентът Си Дзинпин опитва да представи едно ново лице на Китай и обявява стъпки, за отваряне на китайската икономика.На повърхността обещанията звучат чудесно, някои от тях са казвани и преди и не е трудно да се проследи колко и какъв достъп Китай ще предостави на чуждестранните фирми в действителност.Дали президентът Тръмп ще види в помирителната реч на китайския президент знак, че е спечелил някои отстъпки за американската страна ще се разбере от следващият му туит, коментира за БиБиСи Каришма Васуани, бизнес кореспондент в Азия.", "date": "2018.04.10", "title": "Си Дзинпин срещу манталитета на Студената война в икономиката"}
{"url": "https://news.bg/world/evrosadat-podkrepi-reshenieto-na-frantsiya-da-zabrani-uber.html", "text": "Съдът на ЕС подкрепи решение на Франция да забрани транспортната услуга на американската компания Uber, без да се налага да уведомява Брюксел, съобщават АФП и \"Ройтерс\".Париж се обърна към съда срещу местните мениджъри на Uber заради незаконни таксиметрови услуги.Двете осведомителни агенции отбелязват, че това е още един удар върху американската компания.В съобщение на съда се казва, че страните членки могат да забраняват и да наказват незаконни транспортни услуги в контекста на услугата на UberPOP, без предварително да уведомяват Европейската комисия за проектозаконодателството.Случаят се отнася до използването на нелицензирани шофьори от страна на компанията като част от услугата UberPOP, която е блокирана.От компанията в САЩ твърдят, че Франция трябва предварително да поиска одобрението на ЕК за предложеното законодателство за таксиметровите шофьори, което не е сторено от Париж. Според компанията следователно обвиненията в престъпления срещу двама от мениджърите на Uber във Франция са невалидни.В законодателството на ЕС е заложено, че национални закони, които засягат дигитални услуги, трябва да бъдат съобщавани на Брюксел предварително, за да се гарантира, че не вредят на единния пазар.Но според съда искането на Uber не може да се приложи.Компанията беше принудена да напусне Дания и Унгария, а властите в Лондон отнеха разрешителното на Uber. Американската компания обжалва решението пред съда.", "date": "2018.04.10", "title": "Евросъдът подкрепи решението на Франция да забрани Uber"}
{"url": "https://news.bg/politics/sultanka-petrova-iska-regionalni-demografski-politiki.html", "text": "\"Важно е да се разработят регионални демографски политики, а не само национална. Всеки кмет трябва да знае каква е възрастовата структура в неговата община - колко хора с увреждания живеят в региона, колко родители отглеждат деца с увреждания, колко са самотно живеещите възрастни хора\". Това заяви зам.-социалният министър Султанка Петрова пред bTV.Анализът на БАН за демографската картина в България действително е притеснителен, смята Петрова. Ние действително сме страната с най-бързо застаряващо население в света, но коефициентът на раждаемост - 1,4, е около средния за ЕС, коментира зам.-министърът.Според нея най-големият проблем на страната ни е фактът, че много млади хора напускат България.Ден преди протеста на хората с увреждания, който ще се проведе на 11 април, Петрова заяви, че няма да се намаляват парите за тази социална група. Според нея трябва да се увеличи контролът и да се подпомагат хората, които действително имат нужда, уточни Петрова.", "date": "2018.04.10", "title": "Султанка Петрова иска регионални демографски политики "}
{"url": "https://news.bg/world/air-france-gubi-eur170-mln-ot-stachni-deystviya-za-nyakolko-dni.html", "text": "Френският авиопревозвач Air France съобщи, че седемдневната стачка на работниците от февруари струва на компанията 170 милиона евро (209 милиона долара), информира АФП.Служители на компанията стачкуват с искане за по-високо заплащане.В съобщение самолетната компания отбелязва, че стачката между 22 февруари и 11 април им коства 170 милиона евро приходи.Стачните действия ще продължат днес и утре.Air France смята, че един на всеки четири полета ще бъде отменен днес.За 17, 18, 23 и 24 април са запланувани нови стачни действия.Синдикати отбелязват, че служителите заслужават финансов стимул след години на строги икономии. Заплатите практически са замразени от 2011 г.Стачните действия съвпадат с тези на работниците от държавната железопътна компания SNCF, а също така с протести на ученици, държавни служители и други.От SNCF обявиха в понеделник, че стачките вече са коствали на компанията около 100 милиона евро.", "date": "2018.04.10", "title": "Air France губи €170 млн. от стачни действия за няколко дни"}
{"url": "https://news.bg/economics/rast-v-prerabotvashtata-promishlenost-s-1-i-spad-v-dobivnata-s-14-2.html", "text": "През февруари индексът на промишленото производство намалява с 1,5% в сравнение с януари. При календарно изгладения индекс на промишленото производство е регистриран спад от 1% спрямо съответния месец на 2017 година.Увеличение спрямо предходния месец е регистрирано в производството и разпределението на електрическа и топлоенергия и газ - с 1,4%, а намаление е отчетено в добивната промишленост - с 4,3%, и в преработващата промишленост - с 3,2%.По значителен спад в преработващата промишленост е регистриран при: производството на изделия от други неметални минерални суровини - с 9,2%, производството на дървен материал и изделия от него, без мебели - с 9,1%, печатната дейност и възпроизвеждането на записани носители - с 8,2%, производството на хранителни продукти - със 7%.Ръст се наблюдава при: производството на тютюневи изделия - с 14,1%, обработката на кожи; производството на обувки и други изделия от обработени кожи без косъм - с 8,5%, производството на превозни средства, без автомобили - с 4%.На годишна база ръст на промишленото производство, изчислен от календарно изгладените данни, е отчетен в преработващата промишленост - с 1%, а спад е регистриран в добивната промишленост - с 14,2%, и в производството и разпределението на електрическа и топлоенергия и газ - с 2,3%.По-значително увеличение в преработващата промишленост спрямо предходната година се наблюдава при: производството на превозни средства, без автомобили - с 62,2%, производството на автомобили, ремаркета и полуремаркета - с 15,8%, ремонта и инсталирането на машини и оборудване - с 11,5%, производството на мебели - с 10,3%.Намаление е отчетено при: производството на дървен материал и изделия от него, без мебели - с 18,7%, производството на текстил и изделия от текстил, без облекло - с 10,4%, производството на химични продукти - със 7,9%, печатната дейност и възпроизвеждането на записани носители - със 7,8%.По предварителни данни за февруари, индексът на продукцията в сектор \"Строителство\" е с 13,9% под равнището от предходния месец. Календарно изгладените данни показват увеличение от 4,1% на строителната продукция през февруари 2018 г. в сравнение със същия месец на 2017 година.Индексът на произведената строителна продукция, изчислен от сезонно изгладени данни, е под равнището от предходния месец, като намалението на продукцията от сградното строителство е с 18,2%, а от гражданското/инженерното строителство - със 7,5%.На годишна база ръстът на строителната продукция се определя от положителния темп при сградното строителство, където увеличението е със 7,4%, докато при гражданското/инженерното строителство не се наблюдава изменение.Оборотът в раздел \"Търговия на дребно, без търговията с автомобили и мотоциклети\" по съпоставими цени запазва равнището на предходния месец. През февруари оборотът в търговията на дребно, изчислен въз основа на календарно изгладени данни, бележи ръст от 3,1% в сравнение със същия месец на предходната година.Наблюдава се по-значителен ръст на оборота спрямо предходния месец при търговията на дребно с фармацевтични и медицински стоки - с 6,5%.Намаление е отбелязано при: търговията на дребно чрез поръчки по пощата, телефона или интернет - с 6,8%, търговията на дребно с автомобилни горива и смазочни материали - с 5,3%, търговията на дребно с компютърна и комуникационна техника - с 4,8%, и търговията на дребно с разнообразни стоки - с 1,2%.През февруари в сравнение със същия месец на 2017 г. оборотът нараства по-значително при: търговията на дребно с фармацевтични и медицински стоки - с 15,3%, търговията на дребно с битова техника, мебели и други стоки за бита - с 6,3%, и търговията на дребно с хранителни стоки, напитки и тютюневи изделия - с 5,4%.Спад е регистриран при: търговията на дребно чрез поръчки по пощата, телефона или интернет - с 9,8%, търговията на дребно с автомобилни горива и смазочни материали - със 7,5%, и търговията на дребно с текстил, облекло, обувки и кожени изделия - със 7,4%.", "date": "2018.04.10", "title": "Ръст в преработващата промишленост с 1% и спад в добивната с 14,2%"}
{"url": "https://news.bg/world/siriyskata-armiya-se-podgotvya-za-eventualen-udar-na-sasht.html", "text": "Правителствените войски на Сирия и съюзниците им са в бойна готовност и предприемат предпазни мерки във военните бази и постове в страната на фона на опасения, че САЩ могат да извършат военен удар.Информацията съобщава базираният във Великобритания Сирийски център за наблюдение на човешките права, информира АП.Вчера президентът на САЩ Доналд Тръмп заяви, че в рамките на 48 часа Вашингтон ще вземе решение как да отговори на подозренията за извършена химическа атака в град Дума, при която са загинали около 60 души. Вашингтон заплаши да отговори \"силово\" и Дамаск да плати \"висока цена\".Активистите уточниха, че сирийските войници са в 72-часова бойна готовност и укрепват позициите си.Организацията Sound and Picture обяви, че ирански бойци и членове на ливанската групировка \"Хизбула\" се евакуират от позиции до границата с Ирак.", "date": "2018.04.10", "title": "Сирийската армия се подготвя за евентуален удар на САЩ"}
{"url": "https://news.bg/education/vrashtane-na-uchenicheskite-lageri-iskat-grazhdani.html", "text": "Подписка за връщане на ученическите лагери събират граждани. От Гражданска инициатива \"Да върнем ученическите лагери на децата\" настояват за законови промени и регламент за гражданско участие в управлението на почивните бази, стопанисвани от \"Ученически отдих и спорт\" ЕАД.Маргарита Спасова, член на Инициативния комитет заяви, че от 165 имота, с които държавата е разполагала, са останали едва 30. Едва шест от тези 30 лагери, са категоризирини, тоест - изпълняват критериите за получаване на една звезда и имат рецепция, интернет, телевизор и телефон за връзка с рецепцията във всяка стая.Много от местата за отдих на учениците са построени на прекрасни места със запазена природа и чист въздух, където няма интернет и съответно не могат да бъдат категоризирани.Спасова бе категорична, че интернетът не е нещо, което не е съществено за отдиха и почивката на учениците.Малцина са и учителите, които знаят, че държавата отпуска средства в размер на 16 лв. на ден за учениците, без комисионни и възнаграждения. Вместо детските лагери, известни още като \"зелени\" или \"сини\" училища, в които учебният процес продължава сред природата, сега масова практика е така нареченият \"ученически спа туризъм\".Спасова посочи, че от години почивните бази на \"Ученически отдих и спорт\" са оставени без стопанисване, самият директор се назначава политически конюнктурно, без да може да изпълни програмата си за управление. Част от целите на гражданската инициатива е да бъде заложен в учебния план посещение на лагерите минимум два пъти годишно, както и въвеждането на задължителен ритуал по строяване за химна и издигане на знамето в началото на деня.", "date": "2018.04.10", "title": "Връщане на ученическите лагери искат граждани"}
{"url": "https://news.bg/health/horata-s-uvrezhdane-da-ne-se-boyat-ot-promyanata-zove-biser-petkov.html", "text": "\"Промяната често се възприема като нещо нежелано и плашещо\". Така министърът на труда и социалната политика се обърна към Национално представителните организации на и за хора с увреждания с писмо изпратено до Адриана Стоименова, изпълнителен директор на Център за психологически изследвания и зам.-председател на НСИХЪ към МС.Писмото е относно Протестната нота изпратена към него от Национално представителните организации и министърът изтъкна позицията ведомството относно нея.Бисер Петков добави, че страхът от реформата е разбираем и се случва заради неизвестността и несигурността, както и поради страхът от загуба на постигнатото. Поради това, наред с ясно определената цел на реформата, в концепцията са определени и основните дейности, които следва да се реализират, за да се въведе експертизата на работоспособността, пише още той.Мин. Петков заяви, че за съжаление вместо конструктивен и съдържателен разговор, организациите са връчили протестна нота. Концепцията за реформиране на експертизата на работоспособността била включена в дневния ред на съвета по тяхно предложение.Отговорите на резонните и важни въпроси поставени в протестната нота не са предмет на Концепцията. Министърът се съгласи, че този въпрос трябва да бъде обсъден, дискутиран, за да се подобрят условията на живот на хората с увреждания.С Концепцията са определени основните проблеми при извършването на медицинската експертиза и е представен нов модел, по който да се извършва експертизата на работоспособността, пише в писмото си министърът.Подходът е основан на Международната класификация на човешката функционалност, уврежданията и здравето (ICF) на Световната здравна организация, който дава възможност за индивидуална оценка на способността на лицето с трайно намалена работоспособност да полага труд. Министърът изтъкна, че така се повишават възможностите му за включване в пазара на труда, като се отчитат неговите образование, квалификация, знания и опит.Системата за експертиза на работоспособността има за цел да подобри условията за реализация на хората с увреждания на пазара на труда. Освен това целта е да се повиши ефективността на предоставяните средства и услуги, с оглед повишаване на техния жизнен стандарт.Това означава, че лице, което може да работи и което отговаря на условията за получаване на пенсия за инвалидност, няма да бъде лишено от възможността да я получава.\"Ето защо не бих могъл да приема, както заявеното от Вас, така и насажданото през последните седмици внушение, че \"реформата в областта на медицинската експертиза и оценката на работоспособността предвиждат кардинална промяна на действащия модел, която ще доведе до отнемане правото на инвалидна пенсия\", категоричен е Бисер Петков.Думите на протестиращите били некоректни, каза Петков. Твърдението, че на заседанието за първи път публично е заявено, че планираната реформа в областта на медицинската експертиза и оценката на работоспособността предвиждат отнемане правото на инвалидна пенсия на 100-150 хиляди български граждани, е невярно, категоричен е социалният министър. Потвърждавало се със стенограмата, подкрепи се той.Бисер Петков призовава да се влезе в конструктивен диалог. \"В тази връзка очаквам Вашите предложения относно модела за експертиза на работоспособността, в т.ч. конкретни предложения за организацията, състава на комисиите, методиката, механизмите за контрол и др.\", завърши мин. Петков.", "date": "2018.04.10", "title": " Хората с увреждане да не се боят от промяната, зове Бисер Петков"}
{"url": "https://news.bg/world/makron-obvinyavan-che-se-opitva-da-razklati-dalgogodishnata-svetska-traditsiya.html", "text": "Президентът на Франция Еманюел Макрон си навлече гнева на политици с коментари, че иска да подобри отношенията между държавата и църквата. Той е обвиняван, че се опитва да разклати дългогодишната светска традиция в страната, информира АФП.Католическата църква и държавата в продължение на векове са неделимо цяло във Франция, но Френската революция през 1789 г. и модернизацията през XIX век водят до разделението им със закон през 1905 г.Макрон, който се хвали, че може да разрешава трудни въпроси, е заявил на среща с епископи в понеделник, че се надява да възстанови отношенията с Католическата църква чрез \"диалог на истината\".\"\", казал френският лидер.Бившият социалистически премиер Манюел Валс, който подкрепи Макрон за президент през 2017 г., написа в \"Туитър\", че \"секуларизмът е Франция\".\"\", написа в \"Туитър\" новият лидер на Социалистическата партия Оливие Фор.Левият френски политик Жан-Люк Меланшон коментира, че изказванията на Макрон са \"безотговорни\".\"\", написа Меланшон в \"Туитър\".Вътрешният министър Жерар Колон, който е отговорен за отношенията на правителството с религиозните групи, подчерта, че изказванията на Макрон отразяват нуждата от по-голяма духовна осъзнатост и не подкопават френските светски традиции.Социологически проучвания показва, че вярващите и атеистите във Франция са поравно, като ролята и мястото на религията в страната остава деликатен въпрос.", "date": "2018.04.10", "title": "Макрон обвиняван, че се опитва да разклати дългогодишната светска традиция"}
{"url": "https://news.bg/world/rusiya-razglezhda-ukrivaneto-na-skripal-kato-otvlichane-na-ruski-grazhdani.html", "text": "Посолството на Русия в Лондон обяви, че възприема всяко укриване на Сергей и Юлия Скрипал като отвличане на руски граждани, информира \"Ройтерс\".Сергей Скрипал и дъщеря му Юлия бяха отровени с химически агент новичок на 4 март в английския град Солсбъри. Великобритания обвинява Русия, която пък отрича.По-рано днес беше съобщено, че Юлия е напуснала болницата и е отведена на сигурно място. Вчера британски медии информираха, че Сергей и Юлия Скрипал ще получат нова самоличност и шанс да се установят в САЩ., пояснява посолството.\"\", допълни дипломатическата мисия.", "date": "2018.04.10", "title": "Русия разглежда укриването на Скрипал като отвличане на руски граждани"}
{"url": "https://news.bg/world/v-polsha-iskat-zakrivaneto-na-organizatsiya-koyato-praznuva-rozhdeniya-den-na-hitler.html", "text": "Полската прокуратура инициира закриване на организацията \"Гордост и съвременност\", която празнува рождения ден на Адолф Хитлер, съобщиха от прокуратурата в Краков, цитирани от РИА Новости.В началото на настоящата година в Полша се разрази сериозен скандал след репортаж на телевизия TVN24 за това как журналисти инкогнито са присъствали на мероприятия, организирани от обществената организация \"Гордост и съвременност\", включително и за празнуването на рождения ден на Хитлер.В гората, където се провежда мероприятието, са разпръснати флагове със свастики, звучат нацистки маршове и тостове, присъстващите са вдигали ръка за нацистки поздрав.\"Окръжна прокуратура Гливиц на 9 април 2018 г. подаде заявление за закриване на организацията \"Гордост и съвременност\", се казва в съобщението.Основание за подобно обръщение дава \"грубото нарушение на законодателството\", а така също и \"отсъствие на условие за възставновяване на дейността в съответствие със законодателството\".Същевременно организацията е обект на наказателно дело. Вече са представени обвиненията срещу седем активиста от \"Гордост и съвременност\".", "date": "2018.04.10", "title": "В Полша искат закриването на организация, която празнува рождения ден на Хитлер"}
{"url": "https://news.bg/society/spad-na-zhertvite-pri-katastrofi-u-nas-no-s-malko.html", "text": "За поредна година България заема една от челните позиции в черната статистика на Европейската комисия за пътната безопасност и броя загинали хора на пътя при катастрофи в рамките на съюза. Пред България е само Румъния. Данните са за 2017 година и отчитат смъртните случаи при ПТП на милион жители на страна членка на ЕС.Оказва се, че през 2017 година разминаванията между отделните държави членки продължават да намаляват. В само две държави са отчетени над 80 смъртни случая на един милион жители - Румъния и България.Данните показват, че у нас през 2010 година са регистрирани 105 смъртни случая на 1 милион население. През 2016 година у нас са отчетени 99 смъртни случая на 1 милион население, а през 2017 година - 96 смъртни случая. Спрямо тези данни ЕК отчита, че у нас се наблюдава намаление от 4% за периода 2016 - 2017 година. Намалението за периода 2010 - 2017 година е 12%.Припомняме,  сочат, че у нас за годината са възникнали общо 6 888 тежки катастрофи. Загинали са 682 души, ранените са 8 680. За равносметка - през 2016 година тежките катастрофи у нас са били 7 404 или с 516 повече. През 2016 година загиналите на пътя са 708 души или с 26 души повече спрямо миналата година.Припомняме и . Спрямо данните през 2015 година у нас при катастрофа са загинали 98 души на милион население, което спрямо 2016 година, когато загиналите са 99 на 1 млн. население, е 0%. Намалението за периода 2010 - 2016 година е 9%.Публикуваните днес предварителни статистически данни за 2017 г. показват, че за втора поредна година се отчита намаляване на жертвите при ПТП с около 2% общо за целия съюз. Според ЕК се наблюдава известно подобрение, но за постигането на допълнителен съществен напредък са нужни още усилия.Статистиката на ЕК сочи, че през 2017 г. 25 300 души са изгубили живота си по пътищата на ЕС. Това е с 300 по-малко, отколкото през 2016 г. или 2% спад. Спрямо 2010 година спадът на този показател е близо 20% или 6 200 човешки живота.Спрямо оценки на ЕК други 135 000 души са били сериозно ранени на пътя през миналата година, като голяма част от тях са уязвимите участници в движението - пешеходци, велосипедисти и мотоциклетисти. Следователно въпреки подобряването на показателите, постигането на целта на ЕС за намаляване наполовина на смъртните случаи между 2010 и 2020 г. изглежда много трудно.Поради това ЕК понастоящем работи по редица конкретни мерки, за да стимулира по-нататъшен напредък. Така ще бъде направена още една стъпка към постигането на предвидената от председателя Жан-Клод Юнкер програма \"Европа, която закриля\". Комисията работи по нова рамка за пътна безопасност за периода 2020—2030 г., заедно с поредица от конкретни мерки, способстващи за по-безопасни пътища. Сред тях са преразглеждане на европейските правила за безопасност на превозните средства и за управление на безопасността на инфраструктурата и инициатива за безопасен преход към съвместно използвана, свързана и автономна мобилност. Комисията планира да представи тези мерки през пролетта на 2018 г.\"25 300 души са изгубили живота си по пътищата ни през миналата година и още много други са получили наранявания, променили техния живот. Зад тези цифри се крият толкова много скръб и болка. Пътната безопасност несъмнено е отговорност, която споделяме с държавите членки, но смятам, че ЕС може да направи повече за по-добра защита на европейските граждани. Комисията понастоящем работи по редица конкретни мерки, които възнамеряваме да представим през следващите седмици. Амбицията е ясна: да спасим живота на повече хора по пътищата ни\", заяви еврокомисаря по въпросите, свързани с транспорта, Виолета Булц.Иначе европейските пътища продължават да бъдат най-безопасните в света, констатира още ЕК. През 2017 г. в рамките на Общността броят на загиналите при ПТП е бил най-малък в Швеция (25 смъртни случая на един милион жители). След Швеция се нареждат Обединеното кралство (27), Нидерландия (31) и Дания (32). Най-голям спад на смъртните случаи в сравнение с 2016 г. е отчетен в Естония и Словения — съответно -32 % и -20 %.", "date": "2018.04.10", "title": "Спад на жертвите при катастрофи у нас, но с малко"}
{"url": "https://news.bg/int-politics/frantsiya-i-sauditska-arabiya-podpisvat-sdelki-za-18-mlrd-dolara.html", "text": "Саудитска Арабия и Франция подписват 20 сделки за над 18 млрд. долара, съобщава Ал Арабия ТВ.Информацията е от посещението на саудитският принц Мохамед бин Салман в Париж, но не се посочва дали са реални договори или меморандуми за разбирателство.Държавният петролен гигант \"Сауди Арамко\" по-рано обяви сделки с големи френски компании като Total, Technip и Suez.", "date": "2018.04.10", "title": "Франция и Саудитска Арабия подписват сделки за 18 млрд. долара"}
